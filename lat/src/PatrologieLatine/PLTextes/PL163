
PATROLOGIAE TOMUS CLXIII.

PASCHALIS II / GELASIUS II / CALIXTUS II / CONON S. R. E. CARD. / RADULFUS REM. / RADULFUS CANTUAR. / GUILLELMUS DE CAMPELLIS CATAL. / THEOGERUS METEN. / ERNULFUS ROFF. / MARBODUS REDON. / PLACIDUS INCERTAE SEDIS EPISC. / ARNALDUS S. PETR. VIVI SENON. ABB. / PONTIUS ABB. S. RUFI. / GREGORIUS PRESB. ROM / PETRUS DE HONESTIS CLER. RAVEN. / HUGO DE SANCTA MARIA FLORIAC. MON. / LAURENTIUS VERON. / THEOBALDUS STAMP. / LAMBERTUS AUDOMAR / HUGO DE CLERIIS / JOANNES CONSTANT. / ANONYMUS METEN.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBROISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLXIII.


PASCHALIS II,



GELASIUS II,



CALIXTUS II,

ROMANI PONTIFICES

CONON S. R. E. CARD.



RADULFUS REM.,



RADULFUS CANTUAR.,

ARCHIEPISCOPI

GUILLELMUS DE CAMPELLIS CATAL.,



THEOGERUS METEN.,



ERNULFUS ROFF.,



MARBODUS REDON.

EPISCOPI

PLACIDUS INCERTAE SEDIS EPISC.



ARNALDUS S. PETR. VIVI SENON. ABB.



PONTIUS ABB. S. RUFI.



GREGORIUS PRESB. ROM



PETRUS DE HONESTIS CLER. RAVEN.



HUGO DE SANCTA MARIA FLORIAC. MON.



LAURENTIUS VERON.



THEOBALDUS STAMP.



LAMBERTUS AUDOMAR



HUGO DE CLERIIS,



JOANNES CONSTANT.



ANONYMUS METEN.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBROISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume title page
SAECULUM XII

PASCHALIS II



GELASII II,



CALIXTI II

ROMANORUM PONTIFICUM

EPISTOLAE ET PRIVILEGIA

ACCEDUNT

CONONIS S. R. E. CARDINALIS,



RADULFI REMENSIS,



RADULFI CANTUARIENSIS,

ARCHIEPISCOPORUM;

GUILLELMI DE CAMPELLIS CATALAUNENSIS,



THEOGERI METENSIS,



ERNULFI ROFFENSIS,



MARBODI REDONENSIS

EPISCOPORUM;

PLACIDI INCERTAE SEDIS EPISCOPI;



ARNALDI S. PETRI VIVI SENONENSIS ABBATIS,



PONTII ABBATIS S. RUFI,



GREGORII PRESBYTERI ROMANI,



PETRI DE HONESTIS CLERICI RAVENNATIS,



HUGONIS DE SANCTA MARIA FLORIACENSIS MONACHI,



LAURENTII VERONENSIS,



THEOBALDI STAMPENSIS,



LAMBERTI AUDOMARENSIS,



HUGONIS DE CLERIIS,



JOANNIS CONSTANTIENSIS,



ANONYMI METENSIS



OPUSCULA,



DIPLOMATA,



EPISTOLAE

ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 8 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBROISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXIII CONTINENTUR.


PASCHALIS II PONTIFEX ROMANUS.
Epistolae et privilegia. 	Col. 31



GELASIUS II PONTIFEX ROMANUS.
Epistolae et privilegia. 	487



LAURENTIUS VERONENSIS.
De bello Balearico. 	513



ANONYMUS.
Gesta episcoporum Metensium. 	575



PLACIDUS INCERTAE SEDIS EPISCOPUS.
Liber de honore Ecclesiae. 	623



PETRUS DE HONESTIS CLERICUS RAVENNAS.
Regula clericorum. 	691



GREGORIUS PRESBYTER ROMANUS.
Collectio canonum. 	751



THEOBALDUS STAMPENSIS.
Epistolae. 	759



THEOGERUS METENSIS EPISCOPUS.
Musica theogeri. 	777



HUGO DE SANCTA MARIA FLORIACENSIS MONACHUS.
Historia ecclesiastica. 	805
Liber qui modernorum regum Francorum continet actus. 	875
De regia potestate et sacerdotali dignitate. 	939
Epistola ad Ivonem Carnotensem. 	973
Vita Sacerdotis episcopi Lemovicensis. 	975



LAMBERTUS AUDOMARENSIS.
Liber floridus.---Notitia et Excerpta. 	1003



HUGO DE CLERIIS.
Commentarius de Majoratu et Senescalcia Franciae. 	1033



GUILLELMUS DE CAMPELLIS CATALAUNENSIS EPISCOPUS.
De Sacramento altaris. 	1039
Chartae. 	1039



OPUSCULA DUBIA.
De origine animae. 	1043
Dialogus inter Christianum et Judaeum de fide Catholica. 	1045



CALIXTUS II PONTIFEX ROMANUS.
Epistolae et privilegia. 	1093



RADULFUS REMENSIS ARCHIEPISCOPUS.
Epistolae et diplomata. 	1415



CONON S. R. E. CARDINALIS.
Epistolae. 	1431



ERNULFUS ROFFENSIS EPISCOPUS.
Collectanea de rebus Ecclesiae Roffensis. 	1441
Tomellus vel Epistola de incestis conjugiis. 	1457



ARNALDUS S. PETRI VIVI SENONENSIS ABBAS.
Epistolae. 	1473



PONTIUS ABBAS S. RUFI.
Epistola ad Calmosiacensem abbatem. 	1477



JOANNES CONSTANTIENSIS.
Praefatio in librum De computo.	



MARBODUS REDONENSIS EPISCOPUS. (Vide Patrologiae. tom. CLXXI.) RADULFUS CANTUARIENSIS ARCHIEPISCOPUS.
Epistola ad Calixtum II papam. 	1541





Main volume text





ANNO DOMINI MCXVIII
PASCHALIS II PONTIFEX ROMANUS




[Col. 0009]
NOTITIA EX BULLARIO.
(Tom. II, pag. 111)

[Col. 0009A] Paschalis II, natione Tuscus, patria Bledonus, antea Rainerius seu Ragingerius, monachus Cluniacensis et abbas monasterii Sanctorum Laurentii et Stephani extra muros, presbyter cardinalis tituli S. Clementis, electus est in Romanum pontificem die 13 Augusti 1099 ac postridie hujus diei consecratus. Sedit in pontificatu annos VIII, menses V, dies VII [(1) 1Kb] , imperantibus in Oriente Alexio Comneno, in Occidente duobus Henricis III et IV. Obiit die 21 [(2) 1Kb] Januarii, anno Domini 1118, et sepultus est in patriarchio Lateranensi. Vacavit sedes dies III [(3) 1Kb] .

Schisma vicesimum quartum in Ecclesia triplex.

Primo, vel altero a Paschalis PP. electione anno, Guibertus antipapa, quem Clementem tertium appellatum diximus, de loco ad locum fugiens, tandem [Col. 0009B] infelix cum fuga diem clausit extremum. At non proinde restituta Ecclesiae tranquillitas. Henrici enim (III) opera (ait Baronius) tres post Guibertum sunt subrogati sibi invicem succedentes pseudopontifices, Albertus, Theodoricus et Maginulphus, arescentibus suo ipsorum ortu maledictionis palmitibus [Col. 0010A] infelicibus. »Post mortem Guiberti duo statim deliguntur papae (ait Pandulphus Pisanus) alter post alterum et unus quidem eodem, alter vero post CV electionis suae diem a fidelibus captus, qui Albertus vocabatur, apud S. Laurentium retrudi; et qui Theodoricus, apud S. Trinitatem in Cava eremeticam vitam addiscere, Patrum judicio adjudicati sunt. Eligitur et tertius Maginulphus nomine (qui archipresbyter antea fuerat, et Silvestri IV nomen accepit). Hic quia necromantiae fabulis simplicem populum, illos maxime, qui conscientia scelerum, vel ambitu futuri successus ad eum refugium fecerant, allicuerat, gravem in Ecclesiam calcem impressit. Sed dum auguriis fisus, pontificium adipisci nititur, quod ex diabolo dari non potuit, divinis [Col. 0010B] destitutus auxiliis merito amisit; et sacerdotium quod sine Deo arripuit, tenere non licuit misero: amisit et urbem, ut exsul gravi inopia miseriisque afflictus (corrosa ut aiunt, lingua) vitam cum crimine finiret.«




[Col. 0009]
NOTITIA EX CONCILIIS.
(MANSI tom. XX, pag. 977.)

[Col. 0009C] Paschalis in Tuscia, patre Crescentio et matre Alsatia natus, antea Rainerius appellatus, ex abbate [Col. 0010C] monasterii Sanctorum Stephani et Laurentii, consilio et hortatu praedecessoris sui Urbani. communi [Col. 0011A] totius cleri populique applausu, invitus pontificatum adeptus est anno Domini 1099, ipsis Idibus Augusti, Henrico quarto et quinto imperatoribus. Sedit, prout alicui religioso in schedula, partim pura partim scabrosa, auctore Dodechino, revelatum erat, annos octodecim, menses quinque et dies novem. Sub Hugone abbate Cluniacensis monasterii vitam monasticam excoluit, et a Gregorio VII cardinalis presbyter tituli Sancti Clementis creatus fuit. Initio pontificatus, obiit Romae in arce Sancti Angeli Guibertus antipapa, Clemens tertius nominatus, qui per annos viginti et unum perniciosissimo schismate Ecclesiam sub tribus pontificibus antecessoribus inquietarat. Sepultus est Ravennae, ubi post quinque annos cadaver illius exhumatum, in [Col. 0011B] cineres redactum fuit auctoritate concilii Moguntini, quo decretum fuerat ut episcopi, Henricianae haereseos propugnatores, sedibus suis deponerentur, si viverent; sepulcris extraherentur et concremarentur, si mortui essent. Defuncto pseudopontifice Clemente tertio contra Paschalem a schismaticis cardinalibus brevi tempore tres antipapae et pseudopontifices, Albertus Atellanus, Theodoricus Romanus, et Silvester quartus, sedi apostolicae successive obtruduntur. Primum, dum ad Urbem vexandam incaute accederet, milites Paschalis interceperunt, et post quatuor menses sedis suae, pontificatu abdicatum, in monasterium Sancti Laurentii relegarunt. Secundus per Campaniam incautius vagans a praesidio pontificio captus, [Col. 0011C] schisma Guibertinum abjuravit, ingressusque monasterium Sanctae Trinitatis, vitam ibidem solitariam peregit, dum sedem apostolicam tribus mensibus violenter et tyrannice invasisset. Tertium omnibus bonis exutum, ideoque magno animi dolore languentem, citissime sustulit e medio Deus optimus, atque ita dein sanctam Ecclesiam diuturno schismate turbatam pace et concordia donavit. Philippum Francorum regem, pellicem subintroductam dimittere nolentem, concilii Pictaviensis decreto excommunicari mandavit, eoque modo ad poenitentiam eumdem absolutionemque petendam induxit. Ecclesiarum investituras a regibus diversorum regnorum in Anglia, Francia et Germania [Col. 0011D] usurpatas, per sanctum Anselmum, triennali exsilio propterea relegatum, Ivonem aliosque strenuos ecclesiasticae libertatis et immunitatis defensores, et contra utrumque Henricum IV et V patrem et filium sacrilegii haeredem, usque ad sui incarcerationem acerrime propugnavit. Nam Henricum imperatorem tertium, et quartum ejus nominis Germaniae regem patrem, propter Simoniacam labem aliaque crimina, de quibus infra in concilio Lateranensi, excommunicavit, regni et imperii insignibus et ornamentis privavit. Subrogatus est patri communi procerum consensu filius Henricus, ejus nominis rex Germaniae quintus, Romano pontifici et Ecclesiae Dei aeque infestus. Nam cum justo Dei judicio patrem excommunicatum [Col. 0012A] apud Bingam cepisset, in carcerem detrusisset, et ad resignandum imperium omniaque ejusdem ornamenta eumdem induxisset, atque inde Coloniam Coloniaque obsessa Leodium, ubi post scriptas litteras de injuria sibi illata, et appellationem ad sedem apostolicam interpositam, repentina morte obiit, fugasset, ac denique hortatu papae, defuncti et excommunicati cadaver exhumatum quinque annis insepultum reliquisset, anno Domini 1110, Romam petiit, tum ut a Paschali imperatoriam coronam more majorum acciperet, tum etiam ut jura sua, quae in concilio Trecensi imminuta conquerebatur, vindicaret. Cumquo Sutrium pervenisset (inquit Joannes Tusculanus hujus temporis episcopus in epistola ad Richardum [Col. 0012B] Albanum pontificem, quae exstat apud Papirium Massonum) legatos quosdam Romam direxit, qui jurejurando firmaverunt domni papae Paschalis legatos secure ducere, ac reducere et regem ipsum sacramento firmare, omnem Ecclesiarum investituram penitus abdicare, obsides etiam dare, ne ad hoc flagitium iterum rediret, et res ecclesiasticas et regalia ac beati Petri patrimonia libera et quieta omnino dimittere, obsides etiam dare pro securitate, cum ad coronandum eum ad Beati Petri basilicam exiret. Postea ex parte ecclesiae a laicis viris firmatum est, si ista quae promissa sunt jam dictus rex observaret, quod domnus noster cum benigne susciperet, et ei diadema regni imponeret, et coronatus, si vellet, urbem intraret. Pro transitu [Col. 0012C] etiam pontis obsides accepit, pro quibus sacramentum exhibuit, quod in ipso die Dominico, si pontem transiret, eos in liberam nostrorum restitueret potestatem. His igitur omnibus sacramentis ex parte peractis, et obsidibus datis, cum ad coronandum eum ad ecclesiam Beati Petri papa exiret, postpositis sacramentis et obsidibus, eum in ipsa ecclesia cum episcopis et cardinalibus et multis Romanis violenter cepit, et in captione arctissima detinuit. Romani vero post alteram diem collecti, in hostes Ecclesiae impetum facientes, de porticu fugere compulerunt, interfectis multis de suis, et perditis equis, tentoriis, pecuniis et infinita supellectile. Post haec omnes unanimes contra [Col. 0012D] eum juraverunt uno animo, una voluntate pugnare. Recentiores scribunt, nescio quo auctore, tum demum perfidiam illam imperatorem peregisse, quando pontifex electionem eorum episcoporum, quos ante imperator elegerat, rogatus confirmare nollet. Abbati Urspergensi ejusque sectatoribus scriptoribus quanta fides in his enarrandis adhiberi debeat, supra enarravi. Papa aliquandiu capto, induit Viterbiensis, et detento, imperator a civibus revocatur, et episcoporum investituras, id est annulum et baculum, a papa recipiens, ipsum papam et cives Romanos muneribus reconciliare curavit, et a papa coronatus, favorem et nomen imperiale sortitur anno ab incarnatione Domini millesimo centesimo undecimo, anno vero regni [Col. 0013A] ejus, ex quo pater regalia sibi resignaverat, sexto. Sigebertus fautor schismaticorum imperatorum addit quod in celebratione missae pontifex imperatori ad pacem confirmandam corpus Domini tradiderit, eique ista dixerit: »Domine imperator, hoc corpus Domini natum ex Maria virgine, passum in cruce pro nobis, (sicut sancta et apostolica tenet Ecclesia) damus tibi in confirmationem verae pacis inter me et te.« Haec Sigebertus.

His ita transactis imperator voti compos factus rediit in Germaniam; Paschalis vero synodo episcoporum postea apud Lateranum celebrata, privilegium de investituris conferendis supra recensitum, ab imperatore minis et terroribus extortum, [Col. 0014A] tanquam privilegium verba Godefridi Viterbiensis sunt) improbavit. Epistola, quam ex synodo transmisit ad imperatorem Paschalis, exstat apud Dodechinum in appendice Mariani Scoti, eamque infra cusam cum pluribus hac de re aliis invenies. Super impedimento consanguinitatis in matrimonio quod contractum est inter Boleslaum Poloniae ducem et filiam Russiae regis, nomine Sbislavam, in quarto consanguinitatis gradu eidem conjunctam dispensavit.

Obiit Paschalis papa anno Domini 1118, XV Kalendas Februarii, cum sedisset annos XVIII, menses quinque, et dies quatuor; sepultus est in basilica Lateranensi.




[Col. 0013]
VITA PASCHALIS II PAPAE AUCTORE PETRO PISANO.
(BOLLAND., in Propyleo ad Acta Sanctorum Man, pag. 314.)





MONITUM.

Hermanni Contracti continuator, finiens cum primo hujus pontificis anno, praecedenti quo creatus est, sic scribit: »Romae venerabilis papa Urbanus, hujus nominis secundus, postquam sedem Romanam XI annos, menses V gubernavit, post multas tribulationes, tandem IV Kal. Augusti de hac luce migravit. Post cujus obitum dominus Paschalis, qui et Regingerus, in ordine CLXII papa, ordinatur; et hoc ex divina revelatione factum ubique divulgabatur. Ordinatus est autem a clero et populo, post decessum sui praedecessoris die 16 et Nativitatem Domini Romae cum magna pace celebravit.« Dicitur autem hic pontifex provinciae Flaminiae, quatenus Tuscia Suburbicaria, in qua procul dubio Bleda est, antiquis Blera, XXIV P. M. Roma distans, ad sinistram viae Flaminiae jacet. Historiam ejus, quamvis prolixam, ut a coaevo auctore P. scripta exstat in ms. nostro legere placeat. Ordericus Vitalis ait »quod de Valle Brutiorum monachus fuit.« Fuisse monachum, mox constabit ex Vita: Brutios, vetustum Calabriae populum novi; Vallem Brutiorum in Tuscia nullam hactenus reperi: monasterium esse, clarius idem indicat cum ait lib. X: »Defuncto Urbano papa Reinerius, Vallis Brutiorum monachus in Paschalem papam electus est, et die 16 a transitu praedecessoris«, id est a die 29 Julii, »canonice consecratus est,« quod cum dictis et dicendis optime congruit, eademque postea in progressu ejusdem libri ante medium idem Vitalis confirmat.

Auctorem Vitae, cujus nomen initiali duntaxat litterae P. scriptum invenimus, Petrum vocat Baronius: et est verisimile fuisse Petrum Pisanum, quem Ciacconius appellat papae scriptorem: pro cujus reconciliatione eo quod Anacleto antipapae contra Innocentium papam adhaeserit schismaticus, laborandum S. Bernardo fuit. Hic Pisanus, uti dixi, de Pisanorum gestis scribere proposuerit, postea quidem presbyter, tunc autem cardinalis diaconus; cum forte necdum clericus esset Pandulfus, a cujus stylo, multum alias differenti, habebimus duorum sequentium pontificum Vitas. Differt autem in hoc etiam a jam memorato Petro Pisano (cum quo alioqui habet initialem nominis litteram P. communem) etiam patria, siquidem hanc eamdem vero similiter habuit cum suo avunculo Hugone de Alatro.

Quod bullas hujus pontificis attinet, Doubletus in Historia Sandionysiana, pag. 475, primum Paschalem fuisse ait, qui plumbeis bullis, solo pontificis nomine antea notari solitis in parte adversa imprimi fecerit SS. Petri et Pauli capita, cum media inter utrumque cruce, sicut originaliter videre est apud Mabillonem pag. 447. Quod tamen non statim secuti sunt posteri, cum Dominicus Raynaldus, bibliothecae Vaticanae custos, apud Cangium in Glossario, similia curiose scrutatus, neget se taliter signatas bullas antiquiores vidisse Adriano IV, qui primum anno 1154 sedere coepit. Cur vero in iisdem bullis imago Petri sinistram, Pauli dextram partem occupet, pluribus disserit Leo Allatius lib. I De consensu utriusque Ecclesiae, cap. 6.



INCIPIT VITA.
[Col. 0013]

[Col. 0013B] 1. Hic puer monachus factus [Cluniaci], philosophantium artibus eruditus, pro monasterii sui causis agendis, ab abbate sibi injunctis, vicesimo suae [Col. 0014B] aetatis anno Romam venit. Quem et monastici ordinis sui gravitas, et morum honestas, et solertis ingenii circa commissum prudentia, domino Gregorio, [Col. 0015A] qui summi pontificatus monarchiam catholica soliditate tunc regebat, notum fecit; et vidit eum, et expertus est, placuit, retinuit certis temporibus, in templo S. Clementis in Urbe presbyterum consecravit. Quanta huic postmodum bona successerint, in sequentibus audietis.

2. Domino Urbano papa magnanimo defuncto, ecclesia quae erat in Urbe pastorem sibi dari expetiit. Ob hoc Patres cardinales, episcopi, diaconi, primoresque Urbis, primiscrinii et scribae regionarii, in ecclesia S. Clementis conveniunt. Hic cum de multis agitur, subito de hoc commodius placuit. Quod compertum viro bono displicuit, volensque vitare fugit, latuitque. Sed non diu potuit invisus humano latere consilio, quem in multorum salutem [Col. 0015B] divini numinis gratia revelare disposuit. Invenitur, trahitur in conventum, et convenitur, de fuga arguitur a Patribus. »Fugere, inquit ille, me magis oportuit, Patres, quam inaequalis sarcinae pondus immoderata animi praesumptione subire; nec decebat me sacerdotem illius honoris cingulo accingere, cujus oneris vinculo involutus succumberem.« »Non sic, aiunt Patres, non sic facias oportet, sed illuc tua se debet cohibere intentio quo divini intuitus cognoveris se infigere sapientiam. Ecce te in pastorem sibi elegit dari populus Urbis, te eligit clerus, te collaudant Patres, denique in te solo totius Ecclesiae quievit examinatio. Divinitus ista proveniunt, divinitus hic congregati in nomine Domini, te ad summi pontificatus apicem et eligimus et [Col. 0015C] confirmamus.«

3. Sic eo diu renitente a primiscriniis et scribis regionariis mutato nomine ter acclamatum est, responsumque: »Paschalem papam S. Petrus elegit.« His aliisque laudibus solemniter peractis, chlamide coccinea induitur a Patribus [(4) 1Kb] et tiara capiti ejus imposita, comitante turba cum cantu Lateranum vectus, ante eam portam quae est ab australi plaga ad basilicam Salvatoris, quam Constantinianam dicunt, adducitur: equo descendit, locaturque in sede quae ibidem est. Deinde in patriarchale ascendentes palatium, ad duas curules devenit. Hic balteo succingitur, cum septem ex eo pendentibus clavibus et septem sigillis, ex quo sciat se secundum septiformem Spiritus sancti gratiam sanctarum Ecclesiarum, [Col. 0015D] quibus Deo auctore praeest, regimini, in claudendo aperiendoque, tantam rationem providere debere quanta solemnitate id quod intenditur operatur. Et locatus in utrisque curulibus [(5) 1Kb] data sibi ferula in manu, per caetera palatii loca, solis pontificibus Romanis destinata, solus jam dominus, vel [Col. 0016A] sedens vel transiens, electionis modum implevit, die altero, mensis sexti XIV die primo [(6) 1Kb] consecrandus in pontificem.

4. Consecraturi pontificem pontifices, cum frequentia populi plebisque basilicam B. Petri adeunt, quorum nomina sunt, Oddo Ostiensis, Mauritius Portuensis, Galterius Albanensis, Bozo Lavicans, Milo Praenestinus, Otto Nepesinus; et inter missarum solemnia, loco et termino quo decuit, manum sibi imponunt. Primus in consecratione Oddo Ostiensis, qui ad hoc utitur pallio, et benedixit et linivit eum chrismate. Catholice igitur a catholicis et orthodoxis episcopis in pontificem consecratus, translato in se pallio, expletisque quae restabant missarum solemniis, cum plenitudine laudum, cum [Col. 0016B] ingenti applausu populi plebisque, cum alacritate Patrum ac devotione, dominus Paschalis papa II coronatus in Urbem rediit [(7) 1Kb] .

5. Dum haec Romae agerentur Albertus episcopus Aletrinus quidquid affuturum esset per oraculum vidit. Religioso cultu quaedam persona sibi apparuit, quae interroganti quis domino Urbano succederet, respondit: »Rainerius.---Ut quid?« inquit. »Propter fidem et constantiam, ait ille, elegit eum Dominus.« Et iterum: »Putasne, inquit ille, vivet? ---Vivet, ait, sedebitque (et ostendit id scriptum) quater quaterni ternique.« Episcopus, sciturus rem, Romam venit: quem ut vidit inthronizatum et papam: »Quod vidi, inquit, Deo gratias, video, et tu quantum vives, videas.« Et ait: [Col. 0016C] »Quater quaterni ternique. Hoc numero decem et novem annorum tempus exprimitur, nam cum tot dies, hebdomades, et menses eo superstite jam transierint, vitam ejus ad totidem annos perduci per Dei gratiam exspectamus.« Robur autem et successus ejus in his quae Dei sunt hominumque, multiplicabatur atque crescebat devotione solemni, spe meliori, gratia certa. Cuncta prospera, cuncta salubria in Urbe inveniebantur; quies pro tumultu, pax pro bello, pro seditionibus concordiae gratae indissociabilesque connectebantur. Omnes gaudebant, et coelitus eum advenisse clamabant, et merito dominari dicebant debere, qui statum Urbis, mores hominum, copias egestatesque cognoverit. Is multorum hominum saluti publice privatimque [Col. 0016D] providere coepit; omnibus erat amabilis, ab omnibus diligebatur, ut tanto affectu in pontificio quisque sibi applauderet, quanta familiaritate in sacerdotio cuique fuerat conjunctus.

6. Jamque instabant causae, multiplicabantur consilia, densioribus turbis hinc inde plebs populusque [Col. 0017A] ad eum confluere coepit, in aurem loqui, nova afferre nunc certa, certiora undique nuntiare. Providendum sibi nunc quisque commodius coepit existimare. Turpe sibi nunc merito videri debere dicebant haeresiarcham Guibertum, ab Ecclesia toties in capite damnatum, gloriosae memoriae domino Gregorio, Urbano magnanimo et Victori religioso, praedecessoribus suis, mirae virtutis pontificibus, diu acriterque adversarium, machinari, atque pati eum se non posse clamabant omnes. Et Patres: »Si pecuniae, inquiunt, desunt, auro argentoque subveniemus.« Dumque hujus depositio acriter urgeretur utrinque, legati Rogerii comitis in Urbem veniunt, curiam intrant, et more domini ex parte comitis officiosissime papam salutant; inclinatique ad pedes [Col. 0017B] ejus posuerunt auri uncias mille. Id tam devote susceptum est quam opportune mandatum. His auxiliis ad expugnandum praedictum haeresiarcham de superioribus collatis, audaciam adeptus dominus pontifex. »Operari, inquit, jam, Deo gratias, magis quam consiliari possumus. Albae erat Guibertus, dedit operam, expulit eum ab Alba. Defectio Albae exterminavit eum ab Urbe, suosque obstitit homo dum potuit, praevaluit Deus cum voluit. Miser Guibertus, jam non papa, quin nunquam papa, dimissa Urbe, nec adhuc securus, in castellum se proripuit [(8) 1Kb] : et hic minus [tutus], et merito. Nam dum superbe Deum, quem in servis suis offenderat, fugere nititur, infelix subita morte praeventus, diabolum, cui contumaciter servivit, invenit. Transitus, imo [Col. 0017C] mortis illius diem scire existimo indignum fore mortalibus, ejusque memoriam in terris scribere, cujus nomen Deus in coelis de libro vitae delevit. Haeresiarcha fuit: hic sibi sit titulus.«

7. Divino igitur judicio de medio sublato Guiberto, et Ravennas superbia cecidit, et Romana respiravit Ecclesia, nec tamen incentori malorum diabolo defuit materia, qua et unitatem divideret et turbaret Ecclesiam. Duo statim eliguntur papae, alter post alterum. Et unus quidem eodem, alter vero post centesimum quintum electionis suae diem a fidelibus captus; qui Albertus vocabatur, apud S. Laurentium retrudi; et qui Theodericus, apud Sanctam Trinitatem in Cava eremiticam vitam addiscere, Patrum judicio adjudicati sunt; sicque dejecit eos Dominus [Col. 0017D] dum allevarentur (Psal. LXXII, 18). Eligitur et tertius, Maginulfus nomine. Hic, quia necromantiae fabulis simplicem populum, illos maxime qui conscientia scelerum vel ambitu futuri successus ad cum refugium fecerant, allicuerat, gravem in Ecclesiam calcem impressit. Sed dum auguriis fisus, pontificium adipisci nititur; quod ex diabolo dari non potuit, divinis destitutus auxiliis merito amisit, [Col. 0018A] et sacerdotium, quod sine Deo arripuit, tenere non licuit misero: amisit et urbem, ut exsul gravi inopia miseriisque afflictus (corrosa, ut aiunt, lingua) vitam cum carne [an crimine?] finiret. Sic uno, altero, et tertio impiae sedi cedentibus, deficientibusque, confessis haeresim suam; quae pie praeerat (universis Ecclesia) in uno, qui erat dominus Paschalis papa, convaluit quievitque.

8. Eo tempore dominus papa civitatem Castellanam per suos aggressus, locum satis natura munitum, nuta Dei auxilioque in virtute obtinuit: parum post obtinuit et Beneventum. His diebus Petrus de Columna Cavas, oppidum de jure B. Petri, invaserat; sed dum aliena contumaciter retinere nititur, turpiter amisit et propria. Egressus Urbe dominus [Col. 0018B] papa Cavas recipit: Columna et Zagarolum, oppida juris illius, sapienter expugnata, prudenter sunt capta. Aiunt et prodigia his annis fuisse. Mare locis quibusdam passibus viginti plus solito littus occupasse, quibusdam passibus plus minus centum in altum tumuisse: coelum, papilionis in modum, zonis rubeis subrubeisque a superiori ad inferius insignitum apparuisse: iris totum fere id comprehendit.

9. In meridie per dies XXIX cometa apparuit, mirae potentiae longitudinisque, ut quod superesset coeli quartam partem occuparet, et ante occasum solis cum sole appareret. Sed et adhuc fumigat sceleratorum Aetna, Paschalicis superata virtutibus: tantoque frequentius interius aestuat, quanto solidius [Col. 0018C] exterius compilatur: quoniam Corsorum [vici], videlicet Stephani et filiorum et fratrum ejus jam per dominum papam Paschalem omnes destructi erant. Qui Stephanus nimis in ira exarsit, ecclesiam B. Pauli cum omnibus bonis apprehendit, omnesque reos sibi consociabat, sicque civitatem confundebat: nihil in Urbe tutum, nihil extra securum, fasque nefasque simul. His stimulis primores curiae instigati, ecclesiam B. Pauli et oppidum quod Stephanus occupabat, clavibus Ulyssice expressis in ceram et ad earum exemplar de ferro confectis, noctu dispositis insidiis, caute aggrediuntur: dumque illi interius negligunt quod exterius timent; nostri exterius fingunt quod interius machinantur; capta turri, patentibus portis, copiis introductis, sentiunt [Col. 0018D] subito quod non suspicabantur. Utrinque pugnatum est acriter: illis interior turris et ardua porticus servabat vires, illis facilis ingressus et certa auxilia augebant audaciam. Mane dominus papa cum plenitudine civium oppidum aggressus, cepit quoque; et Stephanum sacrilegum ejecit: quem, quia monachus videbatur, illaesum abire dimisit

10. Hostibus Ecclesiae sic exterritis, et Urbe sedata [Col. 0019A] ex parte, eo anno dominus papa in Tusciam apud Florentiam concilium celebravit: in quo cum episcopo loci de Antichristo, quia eum natum dicebat, satis disputatum est: sed ob frequentiam populi, qui ob rei novitatem audiendam hinc inde confertim tumulatimque confluxerat, nec concilium finem, nec disputatio deliberationem habuit. In Longobardia etiam apud Guardastallum celebravit concilium, in quo quidem de investituris, de hominiis et sacramentis episcoporum, laicis exhibitis exhibendisque, certis capitulis statutum est. Sic pertransivit usque in Franciam, et Trecis concilium celebravit: in quo multa quae ordinanda erant, ordinavit; et quae abroganda erant, bona fide destruxit.

[Col. 0019B] 11. Reversus itaque dominus papa, ut solet esse in absentia principum, Urbem turbatam invenit: superiorem [scilicet] maritimam per eum quem dimiserat Stephanum defecisse, et in sui ditionem attractam occupari. Crevit indulgentia malus, quia pietatis affectu mulceri [non] potest quo sit bonus, qui nunquam desinit esse malus. Superbe scilicet armavit exterius, quae turpiter intus perdiderat: Ponteclem et Montemaltum, oppida de jure B. Petri, copiis munivit et armis. Haec dominus papa aggressus, alterum quidem cepit; alterum, ob impatientem in locis [istis] autumnum, depopulatis quae extra erant, dimisit. His pavoribus [consternabantur] simplices populi novas seditiones oriri, antiqua bella resuscitari, alterum in nece alterius pasci existimantes; [Col. 0019C] cum nihil eis timendum foret, ob latrocinia factionesque eo deficiente. Haec aequo animo ferebat dominus papa, tum quia inaequalitas temporis tunc eum prohibebat, tum quia in Apuliam transire disposuerat. Ob hoc accitis fidelibus, Lavicano episcopo, Ecclesiarum curam; Petro Leonis et Leoni Frangipani, Urbem et urbana; Ptolomaeo, caetera quae extra Urbem erant B. Petri patrimonia et principem militiae nepotem suum Galfredum, tuenda commisit; ipse dispositionis suae articulo usus, transivit, moratusque ut debuit, quod decuit fecit, cum debuit rediit.

12. In itinere erat [quando] audivit in Urbe seditiones innumeras terribilesque connecti: extra, [Col. 0019D] Anagniam, Prenestem, Tusculanum, ipsas etiam Sabinas defecisse; hujus defectionis caput roburque Ptolomaeum fore; ascivisse sibi Petrum de Columna, abbatem Farfensem; Romanorum copiam, Albam Maritimamque fidem servantium, hostilibus irruptionibus depopulatam; ipsum Ptolomaeum submurmurasse [occupandam Albam] ne inde aditus pateret domino papae redeunti ad Urbem. Sed Dominus, qui B. Petri fide Ecclesiam solet tueri, reditum dedit prosperum. Accito Cajetano duce Ricardo de Aquila, ut hujus itineris dux sibi esset, injunxit. Triduo post in Maritimis nos assecutus est, atque sic Dei et B. Petri auxilio [Albam] usque pervenit. Albae vero dominus papa tanta devotione susceptus est, quanto desiderio exspectatus: et soluto [Col. 0020A] donativo, quod haereditariis militibus debebatur, Romam venit. Quos hic hostes, quos fideles sociosque invenit, plene cognosci non potuit: dum vero cum suis consedere coepit, omnes B. Petri possessiones recepit: inter quas cum magno labore et multa nece hominum Tiburtinum suscepit. Parum post Capitolium ascendit. »Hic, inquit, Montalto et caetera B. Petri patrimonia de Stephani abbatis manibus evellenda sunt: et ob pertinacem ejus superbiam, in propriam personam vindictam sine misericordia dignum est irrogare.« Parvo igitur praelio, sed horrendo satis, captis domibus subversisque turribus adeo sunt exterriti, ut et patrimonia B. Petri et caeterarum ecclesiarum, quae injuste usurpaverant, redderent; et obsides, tactis sacrosanctis Evangeliis, [Col. 0020B] darent, se de perpessis nec vindictam sumere, nec ultra turpibus conditionibus Ecclesiam afficere. Victor igitur in toto dominus papa comprovincialibus pacem dedit, fidam satis solidamque: et suis erat quisque contentus.

13. Viguit autem pax, quoadusque exterminatorem terrae Henricum, Henrici filium, divinae ultionis ira in Italiam traxit. Quid vero praedictus hostis Ecclesiae in itinere operatus est, longum est per singula ambulare atque enuntiare: tamen in quantum possumus sub brevitate posteris significare curamus. Civitates multas et castra in itinere, dolo pacem ostendendo, subvertit; ecclesias destruere non cessavit; religiosos ac catholicos viros capere, quos invenire poterat: quos vero habere non poterat, a propriis [Col. 0020C] sedibus expellere non desistebat. Sic impie agendo per Longobardiam et Tusciam usque pervenit. Cum vero Romam pervenit, quid mali in ea, quae caput est totius mundi, operatus est, res ipsa clare demonstrat. Prius juravit, sed pejerare deinde minime dubitavit: quod facere potuit, non renuit: quod facere non potuit, non pro Deo, sed hominum timore dimisit. Ut dictum est, cum coepit civitati appropinquare, ubi admoniti erant majores Urbis, uti moris erat, et clerici a porta civitatis, quae juxta castrum S. Angeli sita est, usque ad ecclesiam B. Petri, omnes planetis, cappis atque dalmaticis induti, eum ad processionem susceperunt. Majores vero, videlicet cardinales, episcopi et presbyteri, [Col. 0020D] cum diaconis atque subdiaconis caeterisque ordinibus, cum domino papa Paschali, intra ecclesiam B. Petri exspectaverunt. Proceres vero, videlicet judices, advocati, scriniarii, omnes cum eo in comitatu venerunt eamdem laudem ei ut alii ferebant referentes, atque dicentes: Henricum regem S. Petrus elegit.

14. Susceptus itaque a summo pontifice non prius ecclesiam intrare voluit, quam eam suo jure suoque dominio a suis fidelibus detineri vidisset. Deliberata est itaque ei ecclesia, et omnes munitiones circumquaque sitae; et in hac deliberatione obsides dedit, videlicet nepotem suum et alios barones ostendendo fidem servaturum, quam penitus male servavit. Dominum papam Paschalem dolo et fraude, cum episcopis [Col. 0021A] et cardinalibus caeterisque ordinibus, et cum proceribus quam multis, apprehendit: de aliis vero maximas strages fecit: clericos vero, archipresbyteros, presbyteros exspoliavit, planetas et thymiamata eis auferendo: et proprias vestes, ex quibus vestiti erant, minime dimittebat, nec etiam subtalaria atque femoralia eis habere permittebat. Haec vero acta sunt mense Februari II Idus, anno Dominicae Incarnationis 1111, ind. IV. Eodem namque die Dominica qua legebatur evangelium: »Assumpsit Jesus duodecim, etc., et ait illis: Ecce ascendimus Hierosolymam et consummabuntur omnia quae scripta sunt per prophetas de Filio hominis, quoniam tradetur gentibus, et illudetur, et flagellabitur et conspuetur.« Ascensio ista descensio fuit: quoniam ut [Col. 0021B] Dominus a malignis perpessus est injuriam, sic et iste a barbaris malitiose captus est. Consummata sunt in Christo, quia a prophetis praenuntiatum est eum passurum Hierosolymis; in isto, quoniam jam multis vicibus dictum erat, non iturum, si vero ivisset, non prius rediturum quam omnia quae vellet faceret. Traditus fuit videlicet a suis et non ab extraneis: flagella multaque opprobria diu ab eis perpessus est. A praedicto namque die videlicet a II Idus Febr. usque ad V Kal. Maii, devotus Dei pontifex multis affectus est cruciatibus: tamen ad ultimum, pro deliberatione Ecclesiae et multorum captivorum qui cum eo detenti erant, quamdam cum praedicto exterminatore pacem composuit; sed [non] diu duravit.

[Col. 0021C] 15. Discedente igitur eo, videlicet Henrico, Romam pax rediit: non illa quam insimul composuerant, quoniam minus boni continens erat: sed terrae pax est reddita, quia omnes possessiones B. Petri, quas abstulerat, B. Petro sunt collatae. Viguit autem pax annis plus minus novem, posteris vix credenda: quam profecto vidi tantam, quantam et timidus bubulcus exoptat, et audax perhorrescit latro, ut quisque locus depositum tueretur. Quid autem egregia Pisanorum industria et admirabilis pertinacia per eumdem Dominum papam Balearibus insulis Efisae et Majoricae contulerit; quem apparatum, quas copias supplementumque quemve legatum ipsi habuerint, quo consule, sub quo imperatore [Col. 0021D] militaverint, cujux vexilli indicia secuti fuerint, quisve eorum fortiter [fecerit], quot navibus et quomodo ierint, quid naufragii quidve laboris in reficiendis ratibus passi sint; illud etiam gloriosum admirandumque subsidium quod non desperaverint; quomodo etiam evulsis captivis, direptis spoliis, subversis urbibus victores redierint, quia digno volumine comprehendere disposui, suo loco et suo tempori distuli.

16. Hujus temporis prodigia. Apud Mamistram terraemotus muros omnes domosque subvertit, majoremque partem hominum ruina involvit; quam dum miles quidam fugere nititur ad Antiochiam properans, subito hiatu terrae cum equo absorptus, prius est sepultus quam mortuus. Ibidem alio hiatu [Col. 0022A] terrae hos interceptus, dum corpore inferius fluxit cornibus superius haesit. Romae in basilica Lateranis fulmen sacram turrim percussit, partem culminis et gallum aeneum vento versatilem campanasque dejecit, et quassato angulo ejusdem basilicae sepulcrum papae quod erat inferius omnino destruxit. Aedem S. Pauli ex tribunali, igne de coelo tactam, destruxit, ut et tecti plumbum conflaretur, et trabes visibiliter arderent; profecto arderet tota, nisi aqua et auxilio apostolorum confluentes populi Urbis obstarent: monstrant indicia trabes. Beneventi bicipitem, sine pedibus natum [audivi] Romae in porticu Gallae vidi id quoque prodigium, Gloriosam nomine et virtute, Bonum filium, juvenem audacissimum, tunc gladium ferentem et hastam, in armo [Col. 0022B] dextro cepisse, suscipiensque eum: »Tune es ille, ait, nequam, qui virum meum interfecisti?« et abstracto cultro de supparo quem tenuit, evisceravit; volentibusque sumere vindictam: »Utquid ille, inquit, virum meum interfecit?« Sic pro poena gloriose [sumpta] gloriosa mansit.

17. Anno XVII pontificatus dicti domini papae, anno pacis X mense primo [id est Martio] die 26 mensis, die transitus Domini, ira Dei de manu calicis ejus de terra ascendit. Porro Urbis praefecto defuncto, homines scelerati, seditiosi, proni ad malum privatis negotiis male, publicis pessime providentes, inconsultis Patribus primoribus, puerum adolescentem in Urbis praefectum eligunt: cujus modus, imo [Col. 0022C] excessus hic est. Dum domi in cilicio pater praefectus moritur, extra in gradibus filius praefectus eligitur: patris cadaver ad ecclesiam ducitur, filii fastus ad loca praefectoria destinatur; patri exsequiae funeris in ecclesia, filio laudes praefectoriae in atrio applaudunt; illi patrem Deo rationem redditurum in sepulcro deponunt, isti filium juraturum populo in ambonem ponunt et sublevant. Miserabilis casus utrorumque. Et tu exsequias funeris pro comitiis filii perdidisti, pater: et tu comitiorum applausum pro patris exsequiis amisisti, fili. Concludat igitur qui vult, dicatque, malo patrem terminasse exitu, cujus in morte uxor gaudeat, laetetur filius, domus tota exsultet filium principiis inchoasse nequam, cujus in comitiis mater laceratis crinibus plangat, filius [Col. 0022D] scissis vestibus gemat, tota domus tristetur.

18. Turbavit dominum papam totamque curiam simul et patris mors et excessus filii. Initoque consilio: »Quia nostra, inquit, ante tempus occupant, merito et non sua in tempore perdunt. Vade P. [Petre] et te Constantine, et ex omnibus quae ad praefecturam pertinent, ad curiae commodum, in testimonium hujus nostri venerabilis diaconi, te investias. Parui jussis: in reditu tumultum insidiasque in domini papae necem persensi: providi auxiliis in subsidiis positis, loco ac tempore egregie facturus: deinde sic sibi adfuturum fore denuntiavi.« Jamque ille, cum tumultu populi plebisque, Constantinianae basilicae limen pede tetigerat; cum subito oleum consecrandum in chrisma, jam infectum balsamo [Col. 0023A] confectumque, tracto vase, diffusum est. Turbari Patres, mirari dominus: nec credebant prodigium, eo quod in prosperitate positi, nullius periculi casum adfuturum timebant. Ac iterum alio oleo confecto, dominus pontifex, ad exsequendum tantae solemnitatis mysterium, ad altare ascendit. Jamque ex tribunali sede orationem, »Deus a quo et Judas reatus sui poenam et latro confessionis suae praemium sumpsit,« incoeperat; cum illi puerum scissis vestibus, inter altare et tribunal, sibi opponunt, confirmari eum in Urbis praefectum petunt. Cumque ut ejus domini moris erat, ob incoeptum officium respondere differret, irasci illi, magnis acelamare vocibus, Deum sibi testem facere, in vota jurare, ni responderit; aliterque si senserit, atrocis fati miserias [Col. 0023B] eo die visurum. Tandem dominus: »Quid, inquit, confirmari eum in praefectum petitis, quem nec nos digne dare, nec vos hodie honeste petere potestis? cum vos hodierni funeris exsequiae a comitiis merito subtrahant, et nos solemnis diei charismata ab hujusmodi juste removeant? quibus peractis respondebitur digne.« Et illi: »Pro velle nostro nos dispositis utemur;« tumultuantesque discedunt: fecissentque dispositis viam, nisi eorum, quae ira tumuerat, nostrarum copiarum timore enervaretur audacia.

19. Die altero, die Parasceve, cum omnium civium hujus Urbis, maxime vetusti moris sacra devotio per loca sancta, per martyrum coemeteria, per votiva solemnia, pedibus discalceatis in Urbe suburbiisque [Col. 0023C] confertim diffunderetur; illi simplicem populum plebemque in factionis suae charybdim sub armis jurare compellunt: itidem die magni Sabbati, die Paschatis gravius. Secunda feria eunti domino ad basilicam B. Petri, juxta radicem pontis Trajani, cum tumultu se puer ille opposuit, confirmari petiit. Quod quia adeptus non est, sequentis familiae alios coepit, alios affecit injuriis. In reditu, coronato domino papa, ut ejus diei mos est, et Patribus solemniter procedentibus in curiam, et Capitolio, strepitu, clamore, lapidibus eos prosequuntur. Nec adhuc satis: delegant post eum, nec antea vestes sacras eum exui licuit, quam respondere oportuit, sequenti feria VI de confirmatione communi consilio [Col. 0023D] deliberandum. At ille non contentus termino, eo die quae restabant praefectualia, a quibus potuit, in se compleri fecit. Feria VI in tantam exarsit audaciam, ut eorum domos subverteret, quorum religio fidei in dominum papam perfide agere noluisset. Providens autem dominus huic ruinae absque multa caede resisti non posse, in Albam secessit. Furor illius fautorumque in ecclesiam et domum Petri Leonis, quae illam tueri videbatur, omnino conversus; nec posse pati nisi reverso eo suorum fulciretur auxilio. Reversus tanto copiosius principibus curiae largitus est munera, quanto laboriosius suis bellicis sudoribus pro se subjiciendos fore cognoverat; Ptolomaeo Ariciam, caeteris aurum, argentum, alterius supellectilis copiam.

[Col. 0024A] 20. Hac spe boni auxilii nostri securi, ad congrediendum eis Tiberim copias exponunt: praesto fit praelium; et quasi Urbis totius milites cum nostris haereditariis paucis belli fortunam sortiri debuissent, magno ausu, sed subito nostri victores, illorum alios ad jurisjurandi religionem in receptionem domini reversuros astringunt, alios et ipsum puerum secum captivos ducunt. Jam nostri ad Fumonem properantes Albam transierant; jam terram Ptolomaei uti securi, molles, dissoluti, inermes intraverant; Algidum jam devenerant: cum Ptolomaeus veniens in eos, et captos abstulit, et capientes cepit, non veritus dominum papam, ob noviter susceptum beneficium triplicata jurisjurandi religione. Hac Ptolomaei perfidia in exemplum suscepta, [Col. 0024B] perjurii contagium omnes fere infecit, adeo ut ob participationem consortibus sceleris, in Urbe et caeteris hinc inde, perjurium nec infamia nec crimen haberetur. Exsecrabile dictu! horribile auditu! Hoc ausu, hac indulgentia criminis Sarminetum, Nymphas, Tiberiam, et omnem Maritimam enormitas defectionis involvit, simul et totam Urbem: vix unus in multis, quem factionis reum vel dicta vel facta verosimilibus indiciis non demonstrarent. Ebullire tota machinis et tormentis, ea parte qua Capitolii rupes aedibus Petri Leonis imminet contigue; ordinans quidquid armis, igne, manu inferri poterat: invidia magis quam ratio molliebatur: factumque ut solus ex parte pateretur in toto, quidquid undique ab omnibus poterat conferri in unum. [Col. 0024C] Hujus tamen impetus fluctus coepit tandem detumescere, vel divinis operibus, vel rusticanis, pro maturitate illius temporis, omnibus fere instantibus; ipsa etiam curia, ob impatientem in locis istis aestatem, in Campaniam Maritimamque secessit.

21. Altero namque anno rex Henricus in Italiam rediit, manifestus hostis Ecclesiae, tantoque infestior bonis ac religiosis, quanto benignior malis seditiosisque. Hujus consiliarii familiaresque, abbas Farfensis, qui ob sacrilegium factionemque ab Ecclesia bis ter in capite damnatus, Joannes maledictus, Ptolomaeus, horumque fautores. Tunc simul atque Latium intravit, B. Petri fidelibus bellum injecit. Magna conatus est, famosa fecit, sed parva. Ob hujus [Col. 0024D] victoriae gloriam quam fecerat, videlicet quia apprehenderat quaedam castra, populus plebsve Romana triumphum sibi instituit. Coronata Urbe, rex et regina per medium: magnus apparatus, parva gloria. Huic nullus Patrum, nullus episcoporum, nullus catholicus sacerdos occurrit: fit ei processio, empta potius quam indicta. Iturus ad basilicam S. Petri navi transivit, non ponte. Trajectus coronari petiit: respondetur, in ea basilica a papa vel Patribus coronandus coronari debet, aliter nequit quod si velis, ab eis fore petendum. Fit consultum delegat in hunc modum.

22. »Si divinitus datum fuisset, Patres conscripti, rerum publicarum statum digno moderamine gubernari, dignaque reverentia earum rectores alter [Col. 0025A] ab altero praevenirentur, pax foret, nec pontificalibus obesset orbis imperator, sed alter alterius gloria fulciretur, gloria alterius gloria utriusque foret; et robur utrorumque, amorque utrorumque, timor omnium, totaque se converteret civitas; nos Patres, nos consules, nos primores, nos omnes bonis Urbis et orbis intuerentur, Gothi, Galli, Hispani, Afri, Graeci et Latini, Parthus et Indus et Arabs aut timerent nos aut diligerent. Nunc autem, cum secus agitur, fit aliter: dimissis caeteris, invicem angimus, invicem angimur; ab omnibus merito haec patimur, maledicimur, exterminamur. Convertimini igitur, et mei, licet peccantis, votum correctionemque suscipite; ne, dum per vos in me rigescit justitia, multiplicatis sceleribus in aliis, sine me qualiter rigescat [Col. 0025B] non habeat. Ecce a patre Romanae Ecclesiae domino papa e Galliis in Urbem coronandus adveni: eum abesse in infortuniis meis reputo: nunc autem a vobis id exposco. Tantoque id recipienti fiet gratius, quanto ut id mihi fieret gravius elaboravi. Solent accuratius excolere homines, quod diuturnis quaesitum periculis adinvenitur. Sit pax. Et quidem erit, si velitis. Sine crimine loquor. Profecto sedatis ventis, quiescent maria.« Haec rex.

23. Ad haec Ecclesia quae erat in urbe: »Inhonestum satis arbitramur ac indignum, rex, ut aliquando nos dulcibus dictis convenias, quos fellitis actibus in dies circumvenire [non cessas]. Credisne credamus, rex, te ad poenitendum satisfacturumque [Col. 0025C] advenisse; per quem acerba ira continuaque irruptiones barbaricas, rapinas sacrilegas, ordinationes exsecrabiles, exordinationes impias, seditionesque assiduas conflari fierique cernimus? Simul ac Latium intrasti, rex, B. Petri fidelibus bellum injecisti: si non successit voto, id [debemus] Deo, non regi. Age, qui sunt pro quibus agitur? Abbas Farfensis et Ptolomaeus, uterque anathematizatus. Qui sunt contra quos agitur? BB. Petrus et Paulus. Quibus locis agitur? In eorum patrimoniis, in domo propria. Oblitus horum, rex, illis ducibus audax audacter ecclesiam B. Petri intrasti: quibus clericis [comitatus], quibus Patribus, cum quibus episcopis? Quomodo silendum, quomodo agendum est? Adde, [Col. 0025D] qui sunt, qui nunc ante ejus fores excubant: nonne seditiosi, nonne haeretici? Heu! heu! Expulsis Catholicis reverendam cunctis populis B. Petri ecclesiam per te haeretici occupant. Haeccine est via illa, rex, qua poenitens veniam merearis? satisfactio, qua Ecclesiae conformeris? pax, qua bella quiescant, seditiones cessent, venti sedentur, mare detumescat? Profecto nisi conversus, immemor mali, aliter cum Deo senseris, rex, aliter Rex regum cum rege sentiet Deus. Comitiari cum excommunicatis, rex, nosti nos nec debere nec posse; eo maxime cum contremiscat comitiis tuis interesse secundis, quicunque nostrum interfuit primis.«

24. Diffisus hinc rex, accito Mauritio Bracarensi archiepiscopo, qui ob superbam levitatem curialis [Col. 0026A] effectus, per biennium, extra Ecclesiam propriam, opulentissimo cultu et regio, hac et illac molliter et dissolute vagabatur, ante corpus B. Gregorii coronari se fecit, sicque ab Urbe comitiatus abscessit. In itinere erat: aeque distabat ab Urbe et Sutrio: audivit principem Apuliae cum expeditis equitibus Campaniam intrasse, Pillumque ob defectionem ab illis depopulari. Fit consilium eos vel amoveri posse, si ante diem a regio exercitu incautis subveniatur. Nec mora: totum robur belli cum agilitate eo destinat. Et quidem succederet voto, ni quaedam nobilis matrona ex Plumbinaria, dum sic properantem exercitum vidit, periculum quod timebat accito veredario adfuturum principi annuntiaret: sicque dum cavit uni, providit utrisque, ut duo tam feroces [Col. 0026B] exercitus, jam fere contigui, alter in vicum Mauritii, in Acutae arcem indemnis se alter conferrent.

25. Dominus papa celebrato concilio, quod in partibus Apuliae congregaverat, rediens in Campaniam, Pillum Pillanumque in Maritimis, et oppidum S. Silvestri in sui ditionem convertit. Jamque autumnus instabat, cujus calore vel aestu exterius constipatus, interius dissolutus, uti senex et qui erat in castris debilior, in Anagniam se convertit: Licque adeo infirmitas eum oppressit, ut qui aderant medici morti eum magis quam vitae adjudicarent. Sed auctor vitae Deus vitam ejus produxit in longum, et dum dissolutis interius membris compaginis soliditatem injecit, exustis exterius fomenti robur diffudit: factumque est ut qui ante in lecto alterius auxilio [Col. 0026C] suspensus vix sedere poterat, postmodum ante altare per se erectus missarum solemnia celebraret. Hac valetudine venit in Preneste, et B. Agapiti ecclesiam ibidem dedicavit. Nativitatis Domini vigilias Romae, Ordinis missas et matutinum post missam, et iterum missam processionemque, cum omni voto et solemnitate ei diei debita, Octavas etiam et Epiphanias devotissime celebravit: et data licentia legatis Constantinopolitani imperatoris, quos ibidem receperat, deliberaturus B. Petri basilicam, in tantis hostibus Romam in portica [id est lectica] venit. Ob cujus inopinatum adventum subitumque tantus terror Ptolomaeum et praefectum invaserat, ut ante alter quam nollet dominus papa pacem dare, pateret [Col. 0026D] quod desperans de gratia, dimissis penatibus, in urbe latitare pararet.

26. Jamque bonus pontifex ad perficiendum quod incoeperat, machinas et tormenta et quaeque necessaria bello, incredibili agilitate, per biduum per suos parari fecerat. Vicisse eum [potius] diceres quam victurum. Sed dum quod voluit fecit, Dominus vitam ejus, quam ob gratiam distulit, ob debitum terminavit. Biduo post reditum tanto arctius ob laborem itineris populique frequentiam infirmitas convaluit, quanto remissius ob quietem assiduitatis amoenitatemque obsequii ante defecerat. Vir sanctus moriebatur et operabatur. Convocatis Patribus, ut in constantia fidei et sinceritate veri eum sequerentur, in junxit: in cautela doli ab his qui intus forent et [Col. 0027A] extra, in exsecutione Gibertinorum et enormitatis Teutonicae: ut invicem se diligerent et invicem idem dicerent, et ipsum verum quem diligerent Deum in omnibus tenerent. Post hoc unctus oleo sacro, facta confessione, peractis in eo omnibus prout decuit sanctum, psallendo cum psallentibus, nocte media, ut qui de tenebris properabat ad lucem, senex honestus, imo ipsa honestas, carnis debitum solvit XV Kalendas Februarii.

27. Corpus ejus balsamo infectum, et ut ordo habet sacris indutum vestibus, cum obsequiis debitis et honore digno, cum frequentia cleri et populi, non cuilibet tanta gleba deportanda imposita est, sed ab ipsis Patribus honorifice est deportata in basilicam [Col. 0027B] Salvatoris, in sede propria, in patriarchio, in dextro latere templi, in mausoleo purissimi marmoris [Col. 0028A] mirifico opere sculpto, XI Kalendas Februarii collocatus. Qui beatissimus quam plures fecit ordinationes per diversos menses, presbyteros L, diaconos XXX, episcopos numero centum, consecravit ecclesias XX, Romae ecclesiam S. Adriani in Tribus Fatis, II anno sui pontificatus, dedicavit, et ecclesiam S. Mariae in regione Areolae, in loco qui vocatur Monticelli, similiter consecravit. Verum etiam ecclesiam SS. Quatuor Coronatorum, quae tempore Roberti Guichardi Salernitani principis destructa erat, a fundamentis refecit atque consecravit; anno pontificatus sui XVII, mense Januario, die XX. Celebravit concilium apud Guardastallum in Longobardia, aliud apud Trecas civitatem in Francia [(9) 1Kb] . Postea defuncto [Col. 0028B] eo cessavit episcopatus dies III




[Col. 0027]
LAUS METRICA PASCHALIS II PAPAE AUCTORE MILONE CARDINALI S. ALBINI ANDEGAVENSIS MONASTER MONACHO.
(Dom MARTENÈ, Voyage littéraire de deux reliqieux Bénédictins, tom. II, pag. 24.


[Col. 0027C] Magnificandus et omnicotendus ubique timendus,
Justitiae fidem qui Petri continet aedem,
Nomine Paschalis venerandus vir specialis,
Lux, decus Ecclesiae, caput orbis, imago Sophiae,
Examen juris, pia forma sequenda futuris,
Cujus ad adventum terror fregit Beneventum.
Sit per eum salvus quem Virginis edidit alvus.
Si genus et speciem dialectica cuncta novaret,
Magnus Aristoteles si scire suum repararet.
Tullius et Plato si surgant fonte renato;
[Col. 0028C] Si de Parnasso transferret carmina Naso,
Magnificandus ut es, vix dignum laude sonarent
Nobilitate tui generis nimis es specialis,
Moribus et vita magis es quam pontificalis
Roma caput mundi si praemunita fuisset,
Sedis apostolicae tibi pridem jura dedisset,
Justitiae legi tua vox nihil ante tulisset.
In Samio summo bivio sic vita regatur.
Ne leve laeva levet, levitatem dextra sequatur.




[Col. 0027]
NOTITIA DIPLOMATICA.
(Philippus JAFFÉ, Regesta pontificum Romanorum, pag. 477.)
[Col. 0027]

+ Paschalis II bullae Incarnationis annos vulgares, Florentinos, Pisanos passim praebent; indictionem habes plerumque Constantinopolitanam, aliquoties Pontificiam. Nonnullis anni 1111 bullis appositi sunt anni imperatoris (317, 318).

Dictum Paschalis hoc est : VERBO DOMINI COELI FIRMATI SUNT (27, 46, 47, 70, 111, 143, 147, 154, 208, 230, 234, 248, 338, 357, 367, 377).

Subscripserunt:

    Ep. Albanensis Walterius a 14 Apr. 1100 ad 20 Nov. 1100
    Ep. Albanensis Ricardus a 14 Febr. 1102 ad 25 Febr. 1114
    Ep. Albanensis Vitalis d. 21 Dec. 1116
    Ep. Ostiensis Oddo a 15 Oct. 1100 ad 20 Nov. 1100
    Ep. Ostiensis Leo a 13 Febr. 1113 ad 5 Jul. 1114
    Ep. Portuensis Petrus a 15 Febr. 1113 ad 22 Dec. 1116
    Ep. Praenestinus Milo a 15 Oct. 1100 ad 20 Nov. 1100
    Ep. Praenestinus Coyro d. 14 Febr. 1102
    Ep. Praenestinus Cono a 13 Febr. 1113 ad 22 Dec. 1116
    Ep. Sabinensis Crescentius a 11 Mart. 1102 ad 21 Dec. 1116
    Ep. Signiensis Bruno a 10 Nov. 1100 ad 2 Nov. 1106
    Ep. Tusculanus Joannes a 15 Oct. 1100 ad 20 Mart. 1105
    Presb. card. tit. S. Anastasiae Joannes d. 20 Mart. 1103
    Presb. card. tit. S. Anastasiae Boso d. 24 Mart. 1116
    Presb. card. tit. S. Chrysogoni Bernardus d. 14 Apr. 1100
    Presb. card. tit. S. Chrysogoni Gregorius a 15 Febr. 1113 ad 17 Febr. 1113
    Presb. card. tit. S. Clementis Anastasius a 11 Mart. 1102 ad 24 Mart. 1116
    Presb. card. tit. S. Damasi Risus (Riso) a 20 Mart. 1105 ad 1 Sept. 1107
    Presb. card. tit. S. Eusebii Robertus a 15 Oct. 1100 ad 14 Apr. 1109
    Presb. card. tit. S. Eusebii Joannes d. 23 Nov. 1116
    Presb. card. tit. S. Laurentii in Damaso Deusdedit a 21 Dec. 1116 ad 22 Dec. 1116
    Presb. card. tit. S. Lucinae Landulphus a 2 Nov. 1106 ad 1 Sept. 1107
    Presb. card. tit. S. Lucinae G.G. d. 23 Nov. 1116
    Presb. card. tit. S. Mariae trans Tiberim Petrus d. 15 Febr. 1113
    Presb. card. tit. S. Martini et S. Silvestri Diviso (Dunzo) a 24 Febr. 1107 ad 1 Sept. 1107
    Presb. card. tit. Equitii Dinizo (Amizo) a 24 Mart. 1116 ad 23 Nov. 1116
    Presb. card. tit. S. Petri ad Vincula Albericus a 15 Oct. 1100 ad 20 Nov. 1100
    Presb. card. tit. S. Praxedis Desiderius a 23 Nov. 116 ad 22 Dec. 1116
    Card. et abbas (Casinensis) Odorisius d. 10 Nov. 1100.
    Card. S. Balbinae Guido d. 21 Dec. 1116
    Card. S. Caeciliae Joannes a 5 Jul. 1114 ad 22 Dec. 1116
    Card. S. Eudoxiae Benedictus d. 25 Febr. 1114
    Card. SS. Joannis et Pauli Teuto (Teuzo) a 10 Nov. 1100 ad 14 Nov. 1100
    Card. S. Marci Bonifacius a 21 Dec. 1116 ad 22 Dec. 1116
    Card. SS. Marcellini et Petri Raynerius d. 25 Febr. 1114
    Card. S. Priscae Romanus a 15 Mai. 1101 ad 25 Febr. 1114
    Card. S. Pudentianae Conradus d. 25 Febr. 1114
    Card. S. Silvestri Benedictus d. 15 Mai. 1101
    Card. S. Xisti Petrus d. 15 Mai. 1101
    Diac. card. S. Adriani Petrus a 21 Dec. 1116 ad 22 Dec. 1116
    Diac. card. S. Angeli Berardus a 24 Febr. 1107 ad 1 Sept. 1107
    Diac. card. S. Angeli Gregorius a 23 Nov. 1116 ad 22 Dec. 1116
    Diac. card. SS. Cosmae et Damiani Petrus a 24 Mart. 1116 ad 22 Dec. 1116
    Diac. card. de tit. Cosmidin Joannes a 24 Febr. 1107 ad 25 Jul. 1107
    Diac. card S. Georgii Rossemannus a 21 Dec. 1116 ad 22 Dec. 1116
    Diac. card. S. Luciae Joannes a 24 Mart. 1116 ad 22 Dec. 1116
    Diac. card. S. Mariae in Aquiro Comes a 21 Dec. 1116 ad 22 Dec. 1116
    Diac. card. S. Mariae (in via lata) Romoaldus a 13 Febr. 1113 ad 24 Mart. 1116
    Diac. card S. Mariae novae Paganus a 10 Nov. 1100 ad 20 Nov. 1100
    Diac. card S. Nicolai Ugo d. 5 Jul. 1114
    Diac card. SS. Sergii et Bacchi Aldo d. 24 Mart. 1116
    Diac. card S. Viti Leo d. 24 Mart. 1116
    Diac. card. Boso d. 13 Febr. 1113
    Diac. card. Jonathas, Gregorius d. 15 Febr. 1113
    Diac. card. Petrus d. 23 Nov. 1116


[Col. 0029] Scriptae bullae sunt p. m.

Petri notarii regionarii et scriniarii sacri palatii (8, 19, 39, 40, 45, 46, 47, 48, 50, 51, 56, 66, 67, 68, 70, 77, 111).

Pyderii (Petri?) regionarii et referendarii sacri palatii (71).

Joannis scriniarii regionarii et notarii sacri palatii 18, 90, 91, 92, 147, 148, 161, 276, 289, 317, 343).

Rainerii scriniarii regionarii et notarii sacri palatii (96, 110, 118 bis, 119, 123, 124, 137, 139, 141, 143, 152, 156, 162, 166, 167, 174, 182, 186, 253, 255, 258, 270, 273, 278, 280, 285, 290, 299, 338, 344, 389).

Grisogoni notarii sacri palatii (350, 351, 356, 366, 367, 381).

Gervasii scriniarii regionarii et notarii sacri palatii (380, 421, 440).

Datae p. m.

Docibilis S. R. E. diaconi cardinalis (3).

Joannis S. R. E. diaconi cardinalis --- ac bibliothecarii (bullae 186, quarum prima est 8, ultima 496).

Joannis S. R. E. diaconi cardinalis ac bibliothecarii vice domini Friderici archicancellarii et Coloniensis archiepiscopi (317, 318).

Lanfranci scriptoris sacri palatii (14).

Leonis scriptoris (18, 19).

Equitii agentis vicem cancellarii (82, 84, 97, 101 bis, 110, 143, 148, 209).

Galteri R. E. diaconi cardinalis (83, 84 bis).

Leonis S. R. E. diaconi cardinalis (261, 263).



[EPISTOLAE ET PRIVILEGIA.]




[Col. 0031]
PASCHALIS II ROMANI PONTIFICIS EPISTOLAE ET PRIVILEGIA.



I. Aa Hugonem abbatem Cluniacensem.---Urbani ovitum et suam ipsius electionem significat. (Anno 1099, Sept. 10.)
[MABILL., Annal. Bened. V, 407.]
[Col. 0031A]

PASCHALIS episcopus, servus servorum Dei, reverendissimo fratri HUGONI, Cluniacensi abbati, salutem et apostolicam benedictionem.

Domini et Patris nostri Urbani papae doctrina et vita quam sancta, quam grata Deo exstiterit, exitus profecto melior, et ipsa [totius Ecclesiae] protestatur tristitia. Unde et nos, et vos omnipotenti Deo communibus votis dignum est gratias agere. Sciatis autem ejus obitum IV Kalendas Augusti completum, totius urbis Romanae luctu et tristitia celebratum; [Col. 0031B] die vero post ejus transitum XVI nos, licet indigni, totius cleri et catholici populi assensu in ejus locum suffecti sumus.



II Rescriptum ad Pibonem episcopum Tullensem.--- Monachis Calmosiacensibus asserit altare parochialis ecclesiae, a Pibone donatum. (Anno 1099, Nov. 19.)
[MARTENE, Thes. Anecd. III, 1171.]

PASCHALIS episcopus, servus servorum Dei, venerabili fratri PIBONI, episcopo Tullensi, salutem et apostolicam benedictionem.

Sicut malum prohibere cum possumus, ita bonum cum facultas est, auctore Deo, confirmare debemus, idcirco petitionem tuam, charissime frater [Col. 0031C] Pibo, Tullensis episcope, clementer accepimus, et donum quod Calmosiacensibus fratribus tua liberalitas contulit, litterarum praesentium auctoritate firmamus: statuimus enim ut altare illud parochialis ecclesiae, quod ad usus eorumdem fratrum contulisti, firma semper et immobili stabilitate in eorum ditione permaneat, et quemadmodum hactenus presbyter qui ecclesiam habuerat, de manu episcopi altare susceperat, sic deinceps qui ecclesiam habere voluerit, a manu Calmosiacensis abbatis altare suscipiat. Quisquis vero idem donum a Calmosiacensis monasterii possessione subtrahere vel auferre tentaverit, apostolicae ultionis gladio feriatur.

Data Romae tertio decimo Kalendas Decembris.



III. Ad Bertranaum Narbonensem archiepiscopum.--- Primatum ei super Aquensem metropolim, et quid quid dignitatis vel honoris Narbonensis Ecclesia habuerit, ipsi inconcussum confirmat. (Anno 1099.)
[Dom BOUQUET, Recueil., XV, 17.]
[Col. 0031D]

[Col. 0032A] PASCHALIS episcopus, servus servorum Dei, dilecto in Christo fratri BERTRANDO, Narbonensi archiepiscopo, perpetuam salutem in Domino.

Quod apud Ecclesiam Petrus in sua verissima professione promeruit, cum a Magistro et Domino sibi dicitur: Tu es Petrus, et super hanc petram aedificabo Ecclesiam meam, et quod doctor gentium Paulus ecclesiarum omnium sollicitudinem in se habere professus est, hoc nobis, licet indignis, eorum vicem in Ecclesia Dei retinentibus, ab ipso [Col. 0032B] B. Petro per clamantem [f. Clementem] concessum et credimus et confitemur. Quia igitur Ecclesiarum omnium cura nobis commissa est, dilectionem tuam, frater in Christo charissime, instanter admonemus ut in Ecclesia cui largiente Domino praesides; doctorem veritatis in omnibus te exhibeas et rectorem justitiae, non despicias in judicio personam pauperum, nec consideres vultum potentis; judicium tibi semper cum misericordia, ut severitas justitiae freno misericordiae, et humilitas misericordiae vigore justitiae temperetur. Super gregem tibi commissum continua sollicitudine vigila, ut nec lupus rapiat, nec latro perdat. Quae dispersa sunt congreges, et congregata quae fuerint intermerata conserves, et talem te in omnibus in grege Dei exhibeas, ut pastor videaris, [Col. 0032C] non mercenarius. Nos quoque venerabilem Narbonensem Ecclesiam, cui Deus benignitate tepraeesse voluit, apostolicae sedis auctoritate munimus. Statuimus enim eidem Ecclesiae tuaeque fraternitati has civitates, Tolosam videlicet, Carcassonam, Elnam, Biterrim, Agathem, Magalonam, Nemausum, Euticam, Lugdouvem, debitam semper exhibere obedientiam. Praeterea primatum Aquensis metropolis, quae est Narbonensis secunda, et quidquid dignitatis vel honoris eamdem Narbonensem Ecclesiam antiquitus jure habuisse constiterit, nos quoque praesentis decreti pagina inconcussum et inviolabile perpetuo manere decrevimus, et in omnibus locis Ecclesiae tuae canonice subditis, sive monasteriis, sive ecclesiis, canonicum jus obtinere [Col. 0032D] tibi firmamus; salvo canonico jure aliarum ecclesiarum. Quid autem oneris tibi imponat, ipse perpende; [Col. 0033A] oportet enim te esse castum, sobrium, misericordiae, orationibus intentum, in eleemosynis prodigum, in praedicatione non tacitum, in hospitalitate praecipuum, necessitatibus fratrum compatientem. Haec et plura his similia, quae ipse noveris, frater charissime, te diligentissime observare convenit. Sic itaque agendo, videris quod diceris. Si quis forte temerario ausu hujus privilegii jura violare tentaverit, si bis vel ter admonitus emendare contempserit, sive clericus fuerit, sive laicus, a corpore et sanguine Domini dicimus esse removendum. Amen, amen, amen.

Datum Romae per manus Docibilis, sanctae Romanae Ecclesiae diaconi cardinalis, anno Dominicae Incarnat. 1099, indict. VIII, domni Paschalis II papae [Col. 0033B] anno primo.



IV. Ad Hildefonsum Hispaniarum regem.---Didacum (Pelaiz) ab ecclesia S. Jacobi Compostellana canonice remotum esse. (Anno 1099, Dec. 29.)
[FLOREZ, España sagrada, XX, 25.]

PASCHALIS episcopus servus servorum Dei, charissimo filio ILDEFONSO, Hispaniarum regi, salutem et apostolicam benedictionem.

Petitionem tuam pro B. Jacobi ecclesia benigne suscepimus, tum quia et nos Ecclesiae ipsius graviter detritionem condolemus, tum quia eo te filium Ecclesiae catholicae ducimus loco, ut in his quae [Col. 0033C] justa sunt, quaeque mortalium cuilibet annuenda, te potissimum admittere debeamus. Recensitis igitur domini praedecessoris nostri Urbani sanctae memoriae litteris, fratribus etiam qui in legali ratiocinatione eidem domino nostro Urbano adfuerunt requisitis, patenter constitit confratrem nostrum Didacum, quondam Iriensis Ecclesiae episcopum, juste et canonice ab episcopatu semotum, quamvis ei dominus noster Urbanus officium episcopale permiserit, si quando a vacanti evocaretur Ecclesia. Placuit itaque universis qui nobiscum convenerant fratribus, certum tantis varietatibus finem imponere, ne ulterius occasione ejus B. Jacobi destituatur ecclesia. Omni quapropter ambiguitate seposita, personam [Col. 0033D] et religioni et regimini episcopali congruam largiente Domino apud Compostellanam B. Jacobi ecclesiam eligi, et ad nos consecrandam reduci praecipimus. Porro pro supra nominato exepiscopo Didaco benignitatem tuam rogamus, ut in regni tui collata divinitus latitudine tantum ei honoris conferas, quantum ejus sustentationi possit honeste sufficere. Statum nostrum plenius ex legatorum relatione percipies, et quo modo, quo habitu apostolica sedes agitetur agnosces. Tu autem cum ecclesiae membra diligis, illam ut caput diligere, adjuvare et honorare non cesses, omnipotens Dominus suo te amore accendat, hostium suorum victorem faciat, ab omnibus peccatis absolvat.

Datum Laterani IV Kal. Jan.



V. Ad clerum et populum Compostellanae Ecclesiae, de eodem. (Anno 1099, Dec. 29.)
[FLOREZ, ubi supra, p. 26.]
[Col. 0034A]

PASCHALIS episcopus, servus servorum Dei, clero et populo Compostellano, et ejusdem provinciae episcopis, salutem et apostolicam benedictionem

Quantis jam diu calamitatibus pro pastoris absentia B. Jacobi fatigetur ecclesia, Hispaniarum angulus jam nullus ignorat. Unde catholicorum omnium mater Romana Ecclesia tanti membri, quod in corpore suo praeclarius gestat, dolores diutius tolerare non patitur. Igitur apostolicae sedis praeceptis et synodalis collegii, quod in vestra provincia per ejus vicarium pro eodem negotio celebratum est, gestis [Col. 0034B] diligentius requisitis, ex pleniori fratrum nostrorum sententia, sancto ut credimus Spiritu dictante, decrevimus S. Jacobi Ecclesiam tantis calamitatibus absolvendam. Omni igitur ambiguitate seposita, omni spe seu ambitione quam post depositionis suae synodale judicium frater noster Didacus ex apostolicae sedis miseratione gestabat, oblata, personam et religioni ac regimini congruam episcopali Compostellanae Ecclesiae festinantius eligere, et consecrandam ad nos dirigere festinate.

Datum Laterani IV. Kal. Jan.



VI. Godino Oritano interdicit sub excommunicationis poena ne Brundusini eviscopatus bona sibi vindicet. (Anno 1099.)
[UGHELLI, Italia sacra, IX, 31.]
[Col. 0034C]

PASCHALIS episcopus, servus servorum Dei, GODINO Oritano, salutem et apostolicam benedictionem.

Valde miramur te in tanta prorupisse et permanere insania, ut Brundisini episcopatus bona tuae proprietati vindices. Unde mandamus quatenus si nos diligis, et beati Petri gratiam habere desideras, ab hac desistas insania, alioquin noveris te communione privari. Brundusinae enim Ecclesiae Oritana subjacet. Inde inter eas nullum debet esse divortium, etc.



VII Ad Gebhardum episcopum Constantiensem. (Anno 1100, Jan. 18
[JAFFÉ, Regesta pontif. Rom., 479, ex schedis Pertzii.]
[Col. 0034D]

G[ebhardum], episcopum Constantiensem hortatur, ut opportune importune arguat eos qui a veritate auditum avertant. Deinde respondet 1o clericis qui ad divina officia laicos excommunicatos non sponte admittant, non videri propter infantes baptizandos chrismatis participationem denegandam, nisi forte baptizatorum susceptores omnino excommunicatos esse constiterit; 2o virum illum, qui abortivum filium cum uxori solus adesset, instante mortis articulo, baptizare compulsus sit, nequaquam propter hoc ab eadem uxore dirimendum esse; 3o monachis, qui nullo ecclesiastico fungantur officio, portare ad altare sacra [Col. 0035A] vasa non licere; nec eos, qui criminum rei fuerint, ad ministeria quaelibet ordinari; 4o quod urbanis presbyteris non liceat, nec in monachorum seu canonicorum ecclesiis praesumatur, villarum presbyteris non licere, angelicum hymnum in festivitatibus martyrum dicere. Incipit: »In verbis epistolae.«



VIII. Bulla ad Ivonem episcopum Carnotensem.---Ne quis obeunte eo vel ejus successore quolibet domum episcopalem exspoliare praesumat. (Anno 1100, Febr. 14.)
[Gall. Christ., nov., VIII, 307, ex authent. capituli Carnotensis.]

PASCHALIS episcopus, servus servorum Dei, venerabili fratri IVONI Carnotensi episcopo, salutem et apostolicam benedictionem.

[Col. 0035B] Religiosis desideriis dignum est facilem praebere consensum, ut fidelium devotio celerem sortiatur effectum. Idcirco petitioni tuae, charissime frater et coepiscope IVO, benignitatis apostolicae accommodamus auditum, ut quod juste omnibus sacerdotalis ordinis fratribus deberi cognoscimus, fraternitati tuae singulari scripti confirmatione praestemus. Omnium siquidem episcoporum clericorumque rebus provisum est, cum in Arvernensi concilio considentibus archiepiscopis duodecim, episcopi LXXXII, a domino praedecessore nostro beatae raemoriae Urbano salubriter est statutum: Si quis episcoporum, seu presbyterorum aut aliorum clericorum deficientium res invaserit, usque ad satisfactionem excommunicetur. [Col. 0035C] Hoc igitur synodale decretum nostra quoque auctoritate firmantes, de vestra singulariter domo pontificali statuimus, quam scilicet magnis expensis tua strenuitas aedificavit, ne quis obeunte te, vel tuorum successorum quolibet emigrante, seu occasione aliqua decedente, domum ipsam dissipare aut exspoliare praesumat, nec ab ea supellex ferri, vel plumbi, vel vitri, vel ligni, vel lapidis asportetur, aut obruatur; universa etiam pontificali aedi appendentia, videlicet coquinae, horrea, cellaria, torcularia, furni, furnorumque domus integra, et omnino a rapinis conserventur libera; silvae praeterea, et quidquid extra urbem aut intra urbem ad episcopi salarium pertinet, nec donentur, nec venundentur, nec occasionibus aliis distrahantur, sed a rapina [Col. 0035D] omni violentiaque semota, successori, qui per Dei gratiam ecclesiam recturus est, conserventur. Sane si quis in crastinum archiepiscopus, aut aliquis in aliquo cleri officio, vel honore constitutus, si quis rex, sive princeps, aut dux, comes, aut vicecomes, judex, advocatus, sive defensor, aut quaelibet saecularis persona hanc nostrae constitutionis paginam sciens contra eam temere venire temptaverit, secundo tertiove commonita, si non satisfactione congrua emendaverit, excommunicationi subjaceat. Cunctis autem apostolicae constitutionis decreta servantibus sit pax Domini nostri J. C. quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

[Col. 0036A] Scriptum per manum Petri notarii regionarii et scrinii sacri palatii.

Datum Romae per manum Joannis sanctae Romanae Ecclesiae diaconi cardinalis XVI Kalend. Martii, indictione VIII, Incarnationis Dominicae anno 1100, Pontificatus autem domini Paschalis II papae I.



IX. voni Carnotensi et Rannulfo Santonensi episcopis praecipit ne concilii Claromontensis de monasteriorum altariis decretum negligant. (Anno 1100, Mart. 14.)
[SIRMONDI Opp. t. III, p. 492.]

PASCHALIS episcopus, servus servorum Dei, venerabilibus episcopis IVONI Carnotensi et RANNULFO Sanctonensi salutem et apostolicam benedictionem.

[Col. 0036B] Juxta sanctorum canonum sanctiones non ignotum vobis esse credimus quid ultionis maneat ecclesiastici ordinis viros apostolicae sedis decreta spernentes. Ipsi enim Arvernensi concilio adfuistis, in quo praesidente praedecessore nostro bonae memoriae papa Urbano, considentibus Galliarum episcopis, decretum est ut altaria quae ab annis triginta et sub vicariorum redemptione monasteria possedisse noscuntur, quiete deinceps et sine molestia qualibet monasteriis ipsis firma permaneant. Vos autem huic simplicitati incongruas duplicitates innectitis, et personarum redemptionem mutatis nominibus extorquere conamini. Verum oportet nos hujusmodi versutiis sinceritate veritatis apostolicae obviare. [Col. 0036C] Praecipimus ergo ut decretum illud omnino teneatur integre, nec super illud quidquam ulterius pro eisdem altaribus exigatis. Sane quod vobis dicimus caeteris quoque Galliarum episcopis erga suarum dioecesum monasteria praecipimus observandum.

Datum Romae II Idus Martii.



X. Paschalis privilegium monasterii Vindocinensis de professione ab abbate non facienda confirmat. (Anno 1100, Mart. 14.)

[Non exstat.---Vide Sirmondi Opp. t. III, p. 468, not. e.]



XI Conventui ecclesiae S. Jacobi Compostellanae nuntiat Didacum, eorum ecclesiae canonicum et vicedominum, a sese ordinatum subdiaconum esse. (Anno 1100, Mart. 18.)
[FLOREZ, España sagrada, XX, 27]
[Col. 0036D]

PASCHALIS episcopus, servus servorum Dei, universo conventui ecclesiae S. Jacobi salutem et apostolicam benedictionem.

Didacum, Ecclesiae vestrae canonicum et vicedominum, venientem ad nos paterna benignitate suscepimus: quem in apostolicae sedis gremio subdiaconum ordinatum vestrae charitati remittimus. Nulla siquidem genii querela eum inhiberi censemus, non ex praecedentibus ante id temporis causis sollicitari volumus, quin deinceps largiente Domino suis temporibus ad sacros ordines debeat promoveri.

Datum Romae per manum Joannis diac. cardin. bibliothecarii XV Kal. April.



XII. *Monasterio Reinhardsbornensi ecclesiam Tittebornensem asserit. (Anno 1100.)

[Col. 0037A] [Non exstat.---Vid. Thuringiam sacram, p. 207.]



XIII. Ad Hermannum Augustensem episcopum. (Anno 1100, Apr. 7.)
[JAFFÈ Regesta Rom. pont., ex schedis Pertzii.]

HERMANNO, Augustensi episcopo, salutem et apostolicam benedictionem.

Quod iteratis fraternitatis tuae litteris hactenus nihil respondimus, causa haec fuit quia te extra catholicam unitatem credebamus. Nunc autem quia sicut ex vicarii nostri G[ebhardi] Constantiensis episcopi [Col. 0037B] litteris agnovimus, ad catholicam per Dei gratiam reversus es communionem, de tua plurimum conversione gaudemus. Cupimus enim non solum te, sed omnes illarum partium ad sedis apostolicae obedientiam revocari. Praesentibus igitur litteris paternae salutationis et apostolicae benedictionis tibi gratiam destinamus, rogantes ut in ejusdem sedis apostolicae obedientia perseveres, sicut ab eodem vicario nostro tuae dilectioni credimus esse injunctum. (Sequitur formula anathematizationis Wiberti antipapae).



XIV

Monasterii Dervensis seu S. Bercharii protectionem suscipit, possessionesque ac privilegia confirmat. Statuit insuper ut nullus saecularium aut ecclesiasticorum abbatem, ejusve successores ad saecularem curiam trahat, neque episcopus ullus ad synodum, »nisi ob causam fidei, ire, nec denique monasterii sui solemnitates relinquere, et urbanis interesse cogat.« His litteris post Paschalem subscribunt Albertus cardinalis Sanctae Sabinae, Augustinus cardinalis Sanctorum Quatuor Coronatorum, qui ambo se »indignos« cardinales dicunt. »Datum Lateranis III Idus Aprilis, indictione VIII, per manum Lanfranci, scriptoris palatii, anno Dominicae Incarnationis 1100, pontificatus autem domni Paschalis secundi papae anno I [(10) 1Kb] . (Anno 1100, April. 11.)



XV. Paschalis papae epistola ad Philippum episcopum Catalaunensem. (Anno 1100.)
[MABILL., Annal. Bened., V, 420.]
[Col. 0037C]

[Col. 0037D] PASCHALIS episcopus, servus servorum Dei, venerabili fratri et coepiscopo PHILIPPO Catalaunensi salutem et apostolicam benedictionem

Cum neminem episcopum liceat canones ignorare, multum miramur quod abbatem Sancti Bercharii ad civitatis tuae festivitates cogendo non dubites invitare. Quod quam absurdum sit, quamque officio tuo contrarium, nemo dubitat, qui novit quod sacri canones etiam ad synodum abbates cogi prohibeant. [Col. 0038A] Clericum quoque alterius vel monachum ab aliquo suscipi, quomodo sanctorum Patrum sanctiones inhibeant, fraternitati tuae ignotum esse non credimus. Quod te de monachis praefati abbatis facere non sine admiratione audivimus. Praesentium igitur auctoritate dilectioni tuae praecipimus, ne praefatum abbatem ad festivitates tuas ire cogas, neve monachos ejus contra eum suscipias [(11) 1Kb]



XVI. Bulla Paschalis II de unione Ecclesiae Arausicanae ad Tricastinam (Anno 1100
[Gall. Christ., I, Instrum., 120.]

PASCHALIS episcopus, servus servorum Dei, venerabili fratri et coepiscopo GIBELINO Arelatensi, salutem [Col. 0038B] et apostolicam benedictionem.

Quod de unione Arausiacensis Ecclesiae atque Tricastinae, praedecessor noster dominus Urbanus statuerit, et tua fraternitas non ignorat: unde in susceptis dilectionis tuae litteris, certi quid tibi scribere nequivimus, quod Tricastinus episcopus ad nos nondum pervenit. Fratre igitur coepiscopo nostro Guillelmo a mortalitate ad immortalitatem, a terrenis ad coelestia, ut credimus, sublevato, jam tempus adest ut Arausicana Ecclesia Tricastino episcopo reddatur, et diu super hoc eventilatis litibus, praesentium auctoritate fraternitati tuae mandamus, ut praedicto episcopo ipsam ecclesiam reddas, et ut tam clerus quam populus ei obediat.«

Datum Laterani.



XVII. Bulla ejusdem papae pro unione praedicta. (Anno 1100.
[Gall. Christ., ubi supra.]
[Col. 0038C]

PASCHALIS episcopus, servus servorum Dei, dilectis filiis clero et populo Arausicensis Ecclesiae, salutem et apostolicam benedictionem.

Universa Ecclesiae unitas, quae Deo auctore, beati Petri, et post eum ejus successoribus, curae commissa est, ita nobis est charitate servanda, ut et creditarum nobis animarum saluti pia sollicitudine consulamus, et sanctorum Patrum decretis, et constitutionibus non deviemus. Jure enim et auctoritate esse vacuum quidquid praedecessorum nostrorum [Col. 0038D] Gregorii, Victoris, Alexandri et Urbani statutis [(12) 1Kb] Arausicensis Ecclesia Tricastinae constet Ecclesiae esse unita: quaestioni super hoc negotio diu ventilata, secundum statuta eorum, consilio confratrum nostrorum finem imponere decrevimus; et ut episcopo Tricastino de caetero sicut proprio pontifici postposita omni refragatione obediatis, apostolica auctoritate mandamus, sicque cum tranquillitate et pace in episcopi obedientia reverenter stare, ut omnis [Col. 0039A] Ecclesiae plenitudo in unitatis soliditate permaneat, et omnis deinceps super hoc ita disceptatio sopiatur, ut nihil prorsus de bene compositis retractetur, et qui post legitimas et divinitus inspiratas constitutiones volet confringere, non pacis ecclesiae ipse, sed rebellis patens agnoscatur. Charitate itaque dictante fraternitatem vestram monemus, ut episcopo Tricastino, qui pro vobis Deo rationem redditurus est, subdi non contemnatis, et sic vos esse oves Christi agnoscatis, ut ei qui loco Christi praesidet obedire non dubitetis. Obedientes autem apostolorum Petri et Pauli orationibus. ad vitam perveniatis aeternam.

Datum Laterani III Idus Aprilis 1100.



XVIII. Ad Norigaudum Augusto Dunensem episcopum.--- Confirmat ejus electionem et omnes ejus ecclesiae possessiones, et alia quaedam decernit. (Anno 1100, Apr. 14.)
[MANSI, Concil. XX, 1017]
.
[Col. 0039B]

PASCHALIS episcopus, servus servorum Dei, dilecto fratri Norigaudo, Eduensi episcopo, ejusque successoribus canonice substituendis in perpetuum.

Cum divini dispensatione judicii ad hujus officii gradum, licet indigni, promoti simus, ut apostolorum principis vices in Ecclesiae regimine teneamus, elaborandum nobis est, et annitendum omnino, ut in constituendis ecclesiasticis negotiis, ejus monita et institutiones devotione fidelissima et fide devotissima aemulemur, cujus fides praecipua et dilectio [Col. 0039C] spectata Domino exstitit adeo, ut in ejus singulariter fidei stabilitate immobili, pretioso sanguine redemptam suam Dei Filius statuere et confirmare voluerit Ecclesiam, dicens: Tu es Petrus, et super hanc petram aedificabo Ecclesiam meam (Matth. XVI). Cui etiam tantam potestatis praerogativam concessit, ut ejus arbitrio in coelo et in terra vel liganda ligarentur, vel solvenda solverentur. Quam potestatis suae successionem ipse B. Clementi, et per eum omnibus concessit, qui ejus sedi juste praesidere, et Ecclesiam Dei canonica studuerint ordinatione disponere. Cujus nos fidei auctoritate muniti, tibi, dilecte frater Norigaude, omnibusque tibi canonice successuris, confirmamus omnia quae ad Eduensem [Col. 0039D] Ecclesiam, in qua te canonice credimus ordinatum, pertinere videntur, tam in ecclesiis, parochiis, coemeteriis, presbyteriis, cunctisque ecclesiasticis ordinibus, quam etiam praediis aliisque omnibus possessionibus, mobilibus et immobilibus, quae acquisita sunt, vel juste acquiri poterunt. Ut haec omnia tibi tuisque successoribus ita libere possidere liceat, sicut antecessor tuus in uno die ante suum obitum quiete et juste possedisse probatur. Illud autem apostolica auctoritate statuimus ut nulli presbytero, vel viventi, vel morienti, seu ad aliam religionem, vel ad quietam vitam transeunti, liceat res quas a die ordinationis suae, in Ecclesia in qua est ordinatus, conquirere poterit, auferre vel minuere; sed intacta ea et illibata in ipsa in qua [Col. 0040A] conquisita sunt permittat Ecclesia remanere. Illos etiam qui a nobis excommunicati vel ab officiis divinis pro suis fuerint excessibus remoti, ne aliquis in communionem recipere vel in officium praesumat restituere, eadem auctoritate prohibemus. Statuimus quoque ut pro sepulturae quidem loco, vel spatio, nullum penitus ab aliquo pretium exigatur: pro redemptione vero peccatorum, morientes, in Ecclesia, in qua fidei sacramenta acceperint, eleemosynam dare secundum apostolica decreta statuimus omnino et confirmamus. Si quis autem ad aliam vivens sive moriens se conferre voluerit, de eo quod pro salute animae suae dare disposuerit, secundum apostolica decreta matrici Ecclesiae partem relinquat. Si qua sane ecclesiastica saecularisve persona [Col. 0040B] contra hanc nostrae constitutionis paginam praesumptuose venire tentaverit, hujusmodi ut sacrilegii reum a liminibus sanctae Dei Ecclesiae arcendum judicamus et confirmamus. Cunctis autem eidem Ecclesiae justa servantibus sit pax Domini Jesu Christi: quatenus et hic fructum bonae actionis percipiant, et apud bonorum retributorum praemia aeternae pacis inveniant. Amen, amen.

Scriptum per manum Joannis scriniarii sacri Lateranensis palatii.

    Ego Paschalis, episcopus catholicae Ecclesiae subscripsi.
    Ego Walterius indignus Albanensis Ecclesiae episcopus subscripsi.
    Ego Albertus cardinalis tituli S. Savinae subscripsi
    [Col. 0040C] Ego Bernardus indignus cardinalis tituli S. Chrysogoni subscripsi.
    Ego Albericus Dei gratia humilis presbyter tituli Apostolorum ad Vincula roborando subscripsi.
    Ego Augustinus indignus cardinalis de titulo Sanctorum Quatuor Coronatorum, subscripsi.


Datum Laterani per manum Leonis scriptoris, XVIII Kal. Maii, indict. VIII, anno Dominicae Incarnat. 1100, pontificatus autem domini Paschalis secundi papae I



XIX. Privilegium pro Ecclesia Matisconensi (Anno 1100, April. 14.)
[SEVERTIUS, Chronologia historica successionis hierarchiae archiantistitum Lugdunensis archiepiscopatus. ---Lugduni 1628, fol., t. II, p. 121.]
[Col. 0040D]

PASCHALIS episcopus, servus servorum Dei, fratri BERARDO, Matisconensi episcopo, ejusque successoribus canonice substituendis in perpetuum.

Quoniam divini dispensatione judicii ad hujus officii gradum, licet indigni, promoti sumus, ut apostolorum principis vices in Ecclesiae regimine teneamus, elaborandum nobis est, et annectendum [enitendum] omnino, ut in constituendis ecclesiasticis negotiis ejus monita et institutiones devotione fidelissima et fide devotissima imitemur, cujus fides praecipua et devotio spectata Domino exstitit; adeo ut in ejus fidei stabilitate immobili pretioso [Col. 0041A] sanguine redemptam suam Dei Filius statuere et confirmare voluerit Ecclesiam, dicens: Tu es Petrus, et super hanc petram aedificabo Ecclesiam meam (Matth. XVI, 18). Cui etiam tantam potestatis praerogativam concessit, ut ejus arbitrio in coelo et in terra liganda ligarentur, et solvenda solverentur. Quam potestatis suae successionem ipse beato Clementi, et per eum omnibus transfudit, qui ejus sedi juste praesidere, et Ecclesiam Dei canonica studuerint ordinatione disponere. Cujus nos fidei auctoritate muniti, tibi, dilecte frater Berarde, omnibusque tibi canonice successuris, sicut praedecessori tuo (Landrico) praedecessor noster (Urbanus) firmavit, confirmamus omnia quae ad Matisconensem Ecclesiam, in qua te canonice credimus ordinatum, [Col. 0041B] pertinere videntur, tam in ecclesiis, parochiis, coemeteriis, presbyteris cunctisque ecclesiasticis ordinibus, quam etiam praediis aliisque omnibus possessionibus mobilibus et immobilibus quae acquisita sunt, aut juste acquiri poterunt. Ut haec omnia tibi tuisque successoribus ita libere possidere liceat, sicut antecessor vester in uno die ante obitum suum possedisse probatur, illud etiam apostolica auctoritate statuimus ut, nulli presbytero et viventi et morienti, seu ad aliam religionem et ad quietam vitam transeunti, liceat res, quas a die ordinationis suae in Ecclesia in qua est ordinatus, conquirere, aut poterit auferre et minuere, sed intacta ea et illibata in ipsa in qua conquisita sunt, permaneant Ecclesia. Remanere illos etiam qui a nobis excommunicati [Col. 0041C] et ab officiis divinis pro suis fuerint excessibus remoti, ne aliquis in communionem recipere, et in officiis praesumat restituere eadem auctoritate prohibemus. Statuimus quoque ut pro sepulturae quidem loco et spatio nullum penitus ab aliquo pretium exigatur. Pro redemptione vero peccatorum, morientes in Ecclesia in qua fidei sacramenta perceperunt, eleemosynas dare secundum apostolica decreta statuimus omnino et confirmamus, etc.

Si quae persona contra hanc nostrae constitutionis paginam praesumptuose venire tentaverit, hujusmodi ut sacrilegii reum a liminibus sanctae Dei Ecclesiae arcendum judicamus et confirmamus. Cunctis autem eidem Ecclesiae justa servantibus sit [Col. 0041D] pax Domini nostri Jesu Christi, quatenus et hic fructum bonae actionis percipiant, et apud bonorum retributorem praemia aeternae pacis inveniant. Amen.

    Scriptum per manum Petri notarii regionarii et servi sacri palatii.
    Ego Paschalis episcopus catholicae Ecclesiae.
    Ego Albertus indignus cardinalis Tituli S. San . . .
    Ego Bernardus indign. cardin. titul. Sancti Chrysogoni.
    Ego Walterius indign. Albonensis episcopus Ecclesiae, sig.


Datum Laterani per manus Leonis scriptoris, XVIII Kalend. Maii, indictione VIII, anno Dominicae [Col. 0042A] Incarnat. 1100, pontificatus autem domni Paschalis II papae primo.



XX. Epistola ad archiepiscopum Ausciensem. (Anno 1100, April. 20.)
[D. BOUQUET, Recueil, t. XIV, p. 188.]

PASCHALIS episcopus, servus servorum Dei, venerabili fratri R[AIMUNDO], Auscitano archiepiscopo, salutem et apostolicam benedictionem.

Vestrae Ecclesiae suffraganeus frater noster Aquensis episcopus parochiae suae partes a confratribus suis Vasatensi et Olorensi episcopis, per multa jam tempora conquestus est detruncatas, cujus nimirum parochiae partes quas Vasatensis idem episcopus abstulerat, praedecessori quidem suo B[ERNARDO] [Col. 0042B] restitutas, sed iterum ei violenter ablatas asseruit. Unde dilectioni tuae mandamus, ut convocato fratrum conventu, hoc ipsum negotium diligenti examinatione discutias, et cujusvis justitia concesserit, illi parochiarum partes super quibus causa agitur, tribuantur.

Data Romae XII Kal. Maii.



XXI. Ad exercitum in Palaestina militantem.---Gratulatur ei de victoria obtenta, et simul ad progrediendum hortatur. (Anno 1100, Mai. 4.)
[MANSI, Concil., XX, 979.]

PASCHALIS episcopus, servus servorum Dei, venerabilibus fratribus, sive filiis, episcopis, clericis, [Col. 0042C] proceribus, militibus, et omni populo militiae Christianae in Asia triumphantis, salutem et apostolicam benedictionem.

Quod per prophetam populo suo Dominus pollicetur, impletum in vobis cognoscimus: Inhabitabo, inquit, in eis, et inambulabo cum eis (II Cor. VI), quia per fidem in vestris pectoribus habitat, et per operationem ita inambulat, ut patenter in vobis inimicos suos expugnasse videatur. Renovavit enim Dominus antiqua miracula, ut in uno mille, et in duobus decem millia persequeretur, et his Ecclesiae armis, sacerdotalium precum tubis, inimicarum urbium moenia aperiret. Illud vero quanti gaudii, quam potentis miraculi aestimatis, quod sacrosancti [Col. 0042D] lateris sanguine cruentam lanceam, et vivificae crucis partem vestris oculis revelavit, vestris tractandam manibus obtulit! Quantas super his Redemptori nostro gratias debeamus, nec humanus animus opinatur, nec lingua praevalet enarrare. Videmus enim Christianae fidei hostes, Christiani populi oppressores, per divinam misericordiam manu vestra partim contritos, partim e diu possessis regionibus effugatos; videmus Orientalem Ecclesiam, post longa captivitatis tempora, magna ex parte ad antiquam libertatis gloriam rediisse. Dicendum igitur ore, dicendum corde: Gloria in altissimis Deo et in terra pax hominibus bonae voluntatis (Luc. II). Orationi etiam et vigiliis insistendum, ut quod coepit adimpleat, et manus vestras, quas hostium suorum [Col. 0043A] sanguine consecravit, immaculatas usque ad finem, affluentes firma pietate, custodiat.

Quapropter agite, filii in Christo desideratissimi, rememoramini quanta pro amore Domini reliqueritis, quanta pro fratrum salute et ereptione pericula subieritis: patriam, domos, parentes posthabuistis, vosmetipsos exsilio addixistis, morti opposuistis; curate nunc ad meliora semper tendere, pacem cum omnibus conservate, ut possitis ad aeternam pacem Domini misericordia pervenire. Plurima vobis significare per chartam et atramentum supersedemus, quoniam ex apostolicae sedis gremio charissimum fratrem Mauritium Portuensem episcopum destinamus, ut qui per beati Petri vicarium, sanctae in Christo memoriae praedecessorem nostrum [Col. 0043B] Urbanum, tanti peregrinationem itineris assumpsistis, beati Petri solatiis semper abundetis; et quem fundamentum tanti operis habuistis, ipsum quoque ad finem caput in fide et obedientia teneatis. Vices etiam nostras eidem fratri Mauritio et episcopo commisimus, ut eum in omnibus reverenter excipere, audire, et per ipsum nobis, imo beato Petro, obsequi debeatis. Cui nimirum in praeceptis dedimus, ut Ecclesiae, quam per vos Dominus liberavit, sed liberaturus est, ordinationi vigilanter immineat; quae si minus canonicis regulis apta repererit, corrigat; et in eisdem cum vestro auxilio plantanda plantet, aedificanda aedificet. Hortamur itaque, hortantesque praecipimus, ut ei, tanquam personam nostram praeferenti, in omnibus obedire curetis. Omnipotens [Col. 0043C] Dominus et velle et posse in vobis tribuat, ut quae eo auctore facienda cognoscitis, ipso adjuvante impleatis. Ipse vos ab omnibus peccatis absolvat, et exsilio vestro patriam aeternam tribuat.

Datum Romae quarto Nonas Maii, indictionis octavae, per manum Joannis Diaconi.



XXII. Epistola ad archiepiscopos et episcopos Galliae.---Eos infames haberi decernit, qui voto astricti Hierosolymitanae profectioni se subduxerant, vel qui ab obsidione Antiochena inglorii recesserant; eis vero qui, peracta victoria, revertuntur, sua restitui jubet. (Anno 1100.)
[Dom BOUQUET, Recueil, XV, 20.]

[Col. 0043D] PASCHALIS episcopus, servus servorum Dei, universis per Galliam archiepiscopis, episcopis, abbatibus, salutem et apostolicam benedictionem.

[Col. 0044A] Omnipotentis Dei miserationibus gratias debemus innumeras, quoniam temporibus nostris Asianam Ecclesiam Turcorum manibus eripere, et ipsam Dominicae passionis ac sepulturae urbem Christianae militiae dignatus est aperire. Oportet autem nos divinam gratiam facultate quam dederit subsequi et fratribus nostris qui in illis Palaestinorum quondam seu Chananaeorum finibus remanserant, efficaciter subvenire. Omnes ergo regionum vestrarum milites in peccatorum suorum remissionem vel veniam cohortamini, ut ad illam matrem nostram Orientalem Ecclesiam studeant festinare; eos praesertim qui hujus militiae voto crucis signa sumpserunt, illuc properare compellite, nisi paupertatis retineantur obstaculo; alioquin eos infames [(13) 2Kb] haberi decernimus. [Col. 0044B] Qui vero de Antiochena obsidione fide pusillanimi et ambigua recesserunt, in excommunicatione permaneant, nisi se redituros certis securitatibus confirmaverint. Porro fratribus qui post perpetratam divinitus victoriam revertuntur, jubemus sua omnia restitui, sicut a beatae memoriae Urbano praedecessore nostro reminiscimini synodali definitione sancitum. Ita in omnibus agite, ita pro vestro officio studete, ut mater illa nostra Orientalis Ecclesia in statum debitum, largiente Domino, communibus studiis reformetur.



XXIII. *Ad consules Pisanos.---Illis laudes impertit quod »anno praeterito« Hierosolymae expugnandae operam navarint. Promittit Daibertum, eorum archiepiscopum, »nunc civitatis Jerusalem patriarcham,« contra Arnulfum, ejusdem sedis invasorem, a sese defensum et »nobili strenuoque viro Gotefrido, aliisque principibus Christianis adhuc in Syria et transmarinis partibus commorantibus« commendatum iri. Legatos suos »primo Januam, deinde in Sardiniam profecturos« commendat.

(Anno 1100.---Vide Dal BORGO, Raccolta di diplomi Pisani, 1765, 4o, raccolta 83.)
[Col. 0044C]


XXIV. *Godofredo, episcopo Magalonensi, mandat ut Didacum electum Ecclesiae Compostellanae episcopum consecret.

(Vide epp. 25 et 41.)



XXV. De destructione ecclesiae Compostellanae.---Vetat ne clerici Compostellani occasione Hierosolymitani itineris provinciam suam deserant. (Anno 1100, Oct. 14.)
[FLOREZ, España sagrada, XX, 28.]
[Col. 0044D]

[Col. 0045A] P. episcopus, servus servorum Dei, P. Lucensi Al. et G. episcopis, et universis clericis S. Jacobi, salutem et apostolicam benedictionem.

Destructioni ecclesiae Compostellanae jam diutius condoluimus. Nunc autem cum Christianorum captivitas per litteras vestras nobis nuntiata est, major nos dolor affecit. Idcirco petitioni vestrae citra difficultatem praebemus assensum, ut ejusdem ecclesiae electo ne ad nos nunc temporis veniat parcamus. Unde et fratri nostro Magalonensi episcopo, litterarum nostrarum auctoritate praecipimus ut ad eum [Col. 0045B] consecrandum accedat. Quod si forte nequiverit, Burgensis episcopus, qui nostri juris est, advocetur. Ipsi quoque electo praesentium litterarum auctoritate mandamus ut onus quod ei communi Ecclesiae consensu imponitur, de misericordia Domini confidens accipiat. Porro sicut militibus, ita etiam clericis vestrarum partium interdicimus ne occasione Jerosolymitanae visionis Ecclesiam et provinciam suam deserere praesumant, quam Moabitarum feritas tam frequenter impugnat.

Datum Melfiae II Idus Octobris.



XXVI. Ad Adefonsum Hispaniarum regem.---Ejus angustias dolet. (Anno 1100, Oct. 14.)
[FLOREZ, España sagrada, XX, 29.]

[Col. 0045C] P. episcopus, servus servorum Dei, charissimo filio suo A., Hispaniarum regi, salutem et apostolicam benedictionem.

Sicut de tua, ut nosti, prosperitate gaudemus, sic profecto tua de adversitate afficimur. Unde regni tui, et proximorum tuorum finibus providentes, milites tuos quos vidimus ire Jerosolymam prohibuimus. Litteras insuper hoc ipsum prohibentes, et peccatorum veniam pugnatoribus in regna vestra comitatusque mandavimus. Porro quod de captivitate Christianorum significasti, vehementius affecti sumus, et quod idem super electo Compostellano petisti non negare decrevimus. Magalonensem enim episcopum ad eum in episcopum consecrandum litteris [Col. 0045D] ire praecipimus, qui si forte defecerit, Burgensis episcopus, qui nostri juris est, advocetur. Omnipotens Dominus Ecclesiae et tibi de inimicis suis victoriam largiatur.

Datum Melfiae II Idus Octobris.



XXVII. Fines episcopatus Mazariensis in Sicilia petente Stephano episcopo confirmat. (Anno 1100, Oct. 15.)
[MANSI, Concil. XX, 1131.]

PASCHALIS episcopus, servus servorum Dei, dilecto fratri STEPHANO, Mazariensi episcopo, ejusque successoribus canonice promovendis in perpetuum.

Omnipotentis Dei nutu mutantur tempora. transferuntur [Col. 0046A] regna. Hinc est quod magni quondam nominis nationes dejectas et depressas, viles vero atque exiguas nonnunquam legimus exaltatas. Hinc est quod in quibusdam regionibus Christiani nominis potestas paganorum terras occupavit; in quibusdam iterum paganorum tyrannidem Christianae potentiae dignitas conculcavit; sicut nostris temporibus gloriosissimorum principum Roberti ducis et Rogerii comitis fortitudine supernae dignationis miseratio omnem Sarracenorum violentiam in Sicilia insula expugnavit, et antiquum Ecclesiae sanctae statum pro voluntatis suae beneplacito reparavit. Unde et ipsius ineffabili misericordiae gratias agimus, et ipsius gratias super illos egregios fratres, alterum jam defunctum, alterum ipso praesente superstitem, [Col. 0046B] imploramus, et ad ecclesiarum quae in eadem insula sunt ordinationem, seu confirmationem pro nostrii officii debito anhelamus. Sicut igitur, annuente Deo, et Mazariensis et caeterarum parochiae per apostolicum bonae memoriae Urbanum, praedecessorem nostrum, dispositae sunt, ita et nos Mazariensis, cui auctore Deo praesides, Ecclesiae, dioecesim praesentis decreti auctoritate firmamus; statuimus enim, honorande frater, et coepiscope Stephane, ut tibi deinceps, tuisque legitimis successoribus episcopali jure regendum ac disponendum perpetuo maneat, quidquid intra fines subscriptos continetur: videlicet a loco, in quo Belich fluvius mare ingreditur usque ad Cavam desumptus Corleonem, quae Cava durat usque ad petram de Zineth, [Col. 0046C] a Zineth tenditur haec parochia usque ad divisionem Jatinae et Cephalae, videlicet usque ad grandem cristam, e crista tenditur usque ad Saganam, a Sagana usque ad Carinas, a Carinis usque ad districtum arenosum, ubi est divisio Panormi et Carinae; inde vero usque ad mare, intra quos fines est Mazaria cum omnibus suis pertinentiis; Marsalia cum suis, Trabolis cum suis, Calathameth cum suis, Calathabubi cum suis, Parthenith cum suis, Cinos cum suis, Carine cum suis, Jath cum suis. Calathaczaruch cum suis, Belich cum suis omnibus pertinentiis; et reliqua omnia quae sunt, vel deinceps facta fuerint castella, seu casalia, sive urbes. In proprio autem tam tuo, quam successorum tuorum jure casale Buxei cum centum villanis, sicut a supradicto filio [Col. 0046D] nostro comite Rogerio traditum est, conservetur. Praeterea quaecunque in posterum liberalitate principum, vel oblatione fidelium eadem Mazariensis Ecclesia juste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat eamdem ecclesiam temere perturbare, vel ejus possessiones auferre, vel ablatas retinere, minuere vel temerariis vexationibus fatigare; sed omnia integra conserventur tam tuis, quam clericorum et pauperum usibus omnimodis profutura. Si qua igitur in posterum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, [Col. 0047A] si non satisfactione congrua emendaverit, potestatis honorisque sui dignitate careat, reamque divino judicio existere de perpetrata iniquitate cognoscat, atque a sacratissimo corpore et sanguine Dei et Domini Redemptoris nostri Jesu Christi aliena sit, et in extremo examine districtae ultioni subjaceat. Cunctis autem eidem ecclesiae justa servantibus sit pax Domini nostri Jesu Christi: quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Paschalis catholicae Ecclesiae episcopus sub.
    Ego Albericus card. presb. tit. S. Petri ad Vincula subscr.
    Ego Oddo Ostiensis episcopus huic privileg. [Col. 0047B] subscr.
    Ego Milo Praenestinus episcopus subscripsi.
    Ego Joannes Tusculanus episcopus subscripsi.
    Ego Albertus Sipontinus archiepiscopus subscripsi.
    Ego Robertus card. presbyter de tit. S. Eusebii subscripsi.
    Ego Robertus Mess. episcopus subscripsi.
    Ego Rogerius Syracusanus episcopus subscripsi.


In sigillo: Verbo Domini coeli firmati sunt. S. Petrus, S. Paulus, S. Paschalis PP. II.

Datum Melfiae per manum Joannis S. R. E. diaconi cardinal., Idibus Octob., ind. VIII, Incarn. Domini anno 1100, pontif. autem domini Paschalis PP. II anno II.



XXVIII. Ad Albericum abbatem novi monasterii Cabilonensis. ---De privilegio ibi concesso. (Anno 1100, Oct. 19.)
[MANSI, Concil. XX, 980.]
[Col. 0047C]

PASCHALIS episcopus, servus servorum Dei, venerabili filio ALBERICO, novi monasterii abbati, quod in Cabilonensi parochia situm est, ejusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua dilatione est complendum. Unde nos, o filii in Domino dilectissimi, citra difficultatem omnem vestrarum precum petitionem admittimus, [Col. 0047D] quia religioni vestrae paterno congratulamur affectu. Locum igitur illum, quem inhabitandum pro quiete monastica elegistis, ab omnium mortalium molestiis tutum ac liberum fore sancimus, et abbatiam illic perpetuo haberi, ac sub apostolicae sedis tutela specialiter protegi, quandiu vos ac successores vestri in ea quam hodie observatis disciplinae ac frugalitatis observantia permanseritis, salva Cabilonensis Ecclesiae canonica reverentia. Praesentis itaque decreti pagina interdicimus ne cuiquam omnino personae liceat statum vestrae conversationis immutare, neque vestri, quod Novum dicitur, coenobii monachos sine regulari commendatione [Col. 0048A] suscipere, neque congregationem vestram astutiis quibuslibet aut violentiis perturbare. Eam sane controversiae decisionem, quam inter vos et Molismensis ecclesiae monachos frater noster Lugdunensis episcopus, tunc apostolicae sedis vicarius, cum provinciae suae episcopis, aliisque religiosis viris, ex praecepto praedecessoris nostri apostolicae memoriae Urbani secundi perpetravit, nos tanquam rationabilem ac laudabilem confirmamus. Vos igitur, filii in Christo dilectissimi ac desideratissimi, meminisse debetis, quia pars vestri saeculares latitudines, pars ipsa etiam monasterii laxioris minus austeras angustias reliquistis. Ut ergo hac semper gratia digniores censeamini, Dei semper timorem et amorem in vestris cordibus habere satagite, ut [Col. 0048B] quanto a saecularibus tumultibus liberiores estis et deliciis, tanto amplius placere Deo totius mentis et animae virtutibus anheletis [(13*) 1Kb] . Sane si quis in crastinum archiepiscopus aut episcopus, imperator aut rex, comes aut vicecomes, judex aut ecclesiastica quaevis saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri [Col. 0048C] Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Paschalis catholicae Ecclesiae episcopus subscripsi.

Datum Trojae per manum Joannis sanctae Romanae Ecclesiae diaconi cardinalis, quarto decimo Kalendas Maii, indictione octava [(14) 1Kb] , Incarnationis Dominicae anno millesimo centesimo, pontificatus autem domini Paschalis secundi papae secundo [primo].



XXIX. Ecclesiae Trojanae protectionem suscipit ac bona et privilegia confirmat, petente Huberto episcopo. (Anno 1100, Nov. 10.)
[UGHELLI, Italia sacra, I, 1345.]
[Col. 0048D]

PASCHALIS episcopus, servus servorum Dei, dilecto fratri HUBERTO, Trojano episcopo, ejusque successoribus canonice substituendis in perpetuum.

Justis votis consensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo charissime Huberte, justis petitionibus annuentes S. Trojanam Ecclesiam, cui auctore Deo praesides, apostolicae sedis auctoritate munimus. [Col. 0049A] Statuimus enim ut ejusdem Ecclesiae Trojanae antistites in perpetuum a sedis apostolicae pontifice consecrentur, cui nimirum Ecclesiae, tibique ac tuis legitimis successoribus jure proprio possidenda firmamus: montem Majurum, villam quae dicitur S. Laurentii, et quidquid in posterum juste et canonice ad Ecclesiae possessionis proprietatem largiente Domino poteritis adipisci; episcopali vero jure regenda in perpetuum, ad disponendum sancimus ipsam civitatem Trojanam et in ea S. Nicolai monasterium cum ecclesiis ad id pertinentibus, S. Crucem de Portula, et Felicem, Castellionem, castellum novum Biccarum cum abbatia S. Petri in Burgo cum ecclesiis ad id pertinentibus, ecclesiam S. Viti, fabricam S. Mariae de Focis, S. Petrum de [Col. 0049B] Montella, S. Justam, et quaecunque praedia praedecessorum nostrorum authenticis privilegiis, quae Ecclesiae vestrae data sunt, continentur. Decernimus itaque ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, vel injuste datas suis usibus vindicare, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt usibus omnimodis profutura. Si quis vero in crastinum archiepiscopus, aut episcopus, imperator, aut rex, princeps, aut dux, comes, vicecomes, judex, aut ecclesiastica quaelibet saecularisque persona hanc nostrae constitutionis paginam [Col. 0049C] sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Jesu Christi alienam esse, atque in extremo examine districtae subjaceat ultioni. Cunctis autem eidem Ecclesiae jura servantibus sit pax Domini Nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant.

    Ego Paschalis S. catholicae Ecclesiae episcopus subsc.
    Ego Oddo Ostiensis episcopus subsc.
    [Col. 0049D] + Ego Odorisius cardinalis et abbas subsc.
    + Ego Albic. diac. cardinalis S. Petri subs.
    + Ego Milo Praenestinus episcopus subsc.
    + Ego Bruno Signin. episcopus subsc.
    + Ego Teuto cardinalis SS. Joannis et Pauli subsc.
    + Ego Paganus diaconus Romanae Ecclesiae cardinalis subsc.


Datum apud Casinum per manum Joannis S. R. E. diac. cardinal. IV Idus Novembris, ind. VIII, Incar. Dom. anno 1100, pontificatus autem D. Paschalis II papae anno II.



XXX. Privilegium quo monasterium Silviniacense tanquam Cluniacensis coenobii membrum sub apostolicae sedis protectione suscipit, eo modo quo Urbanus papa secundus. (Anno 1100, Nov. 14.)
[Bullarium Cluniacense, pag. 31.]
[Col. 0050A]

PASCHALIS episcopus, servus servorum Dei, filiis in Domino charissimis Silviniacensis coenobii monachis, salutem et apostolicam benedictionem.

Ad hoc nos disponente Domino in apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri ac protegere prout Dominus dederit, debeamus. Idcirco vos et locum vestrum tanquam Cluniacensis coenobii membrum sub apostolicae sedis protectione perpetuo confovendum, juxta domni praedecessoris nostri Urbani secundi statuta [Col. 0050B] suscipimus; sancientes ne ullo unquam tempore idem coenobii vestri locus interdictionis alicujus jacturam sentiat, nec ulli viventium facultas sit infra monasterii seu villae adjacentis terminos olim praefinitos assultum facere, aut quemlibet hominem capere vel depraedari. Illam etiam pactionem, quam in ejusdem praedecessoris nostri manu Archimbaldus miles, sicut in ejus privilegio continetur, pepigit, ratam perpetuo haberi censemus: ut videlicet universa, quae pater, avi ejus loco vestro contulerant, tam in rebus quam in immunitatibus et consuetudinibus, omni tempore illibata conservarentur. Ad haec adjicientes decernimus ejusdem loci sepulturam liberam omnino persistere, ut eorum [Col. 0050C] qui illic sepeliri deliberaverint, praeter excommunicatos, extremae nullus obviet voluntati. Praeterea per praesentis decreti paginam apostolica auctoritate statuimus ut quaecunque hodie vestrum coenobium possidet, sive in crastinum vel concessione pontificum, vel liberalitate principum, vel oblatione fidelium poterit adipisci, firma vobis, vestrisque successoribus et illibata permaneant: in quibus haec propriis duximus nominibus exprimenda: monasterium de Campovold; capellam de Curtiliis, capellam de Lonver, capellam de Villar, ecclesiam de Cantaneto, ecclesiam de Cyriliaco. Has itaque, caeterasque ecclesias, quas apostolicae sedis privilegio possidetis, taliter concedimus ut, salvo jure episcoporum, quod in paratis et synodis ibidem hactenus retinuisse [Col. 0050D] noscuntur, quidquid deinceps in eis intus forisque, tam ex oblationibus quam ex sepulturis, vel etiam ex decimationibus tam majoribus quam minoribus acquirere potueritis, ex integro possideatis; nullaque unquam persona vel ecclesiastica, vel saecularis de omnibus ad eas pertinentibus se super vos intromittere audeat. Liceat quoque vobis in ecclesiis vestris presbyteros eligere, ita tamen ut ab episcopis vel episcoporum vicariis animarum curam absque venalitate suscipiant; quam si dare illi, quod absit! ex pravitate noluerint, tunc presbyteri, ex apostolicae sedis benignitate, cantandi illic licentiam consequantur. Neque cuilibet facultas sit pro vobis vivorum sive defunctorum eleemosynis ad salutem datis vos inquietare, sed tam virorum quam mulierum, tam [Col. 0051A] clericorum, quam laicorum oblationes, quae ad vos afferuntur, in usum servorum Dei pauperumque profuturas recipere liceat. Decernimus ergo ut nulli omnino hominum liceat idem coenobium temere perturbare, vel ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione ac gubernatione concessa sunt, usibus omnimodis profutura, salva in omnibus abbatum Cluniacensium obedientia. Si qua sane in crastinum ecclesiastica saecularisve persona hujus privilegii nostri paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se [Col. 0051B] divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem supra fato loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Paschalis sanctae Ecclesiae catholicae episcopus.
    Ego Odilo Praenestinus episcopus.
    Ego Joannes Tusculanus episcopus.
    Ego Teuzo cardinalis sanctorum Joannis et Pauli.
    [Col. 0051C] Ego Albericus Dei gratia cardinalis tituli S. Petri ad Vincula.
    Ego Paganus diaconus sanctae Romanae Ecclesiae de diaconia S. Mariae novae.


Datum Anagniae per manum Joannis sanctae Romanae Ecclesiae diaconi cardinalis, XVIII Kalendas Decembris, indictione VIII, Incarnationis Dominicae anno 1100; pontificatus autem domni Paschalis secundi papae II.



XXXI. Privilegium, quo monasterii Cluniacensis bona omnia ac jura confirmantur. (Anno 1100, Nov. 15.)
[COCQUELINES, Bullarum, privilegiorum ac diplomatum Romanorum pontificum amplissima Collectio.--- Romae 1739 fol., t. II, p. 114.]
[Col. 0051D]

PASCHALIS episcopus, servus servorum Dei, venerabili fratri HUGONI, Cluniacensi abbati, ejusque successoribus regulariter substituendis imposterum.

Zelus Domini et religionis praerogativa, qua per universum fere Occidentem nostris temporibus per Dei gratiam congregatio vestra percelluit, et inconcussa unitas, qua inter procellas omnes sedi apostolicae adhaesistis, mansuetudinem nostram vehementius exhortantur, imo urgent atque compellunt, ut vestris petitionibus assensum accommodare, et quieti vestrae imposterum providere sollicitius debeamus. Quapropter quidquid libertatis, quidquid auctoritatis praedecessores nostri Ecclesiae Romanae [Col. 0052A] pontifices, praesertim apostolicae memoriae Gregorii VII et Urbani II, vestro monasterio et locis ad idem pertinentibus contulerunt, nos quoque praesenti decreto auctore Domino confirmamus. Ad haec adjicimus ut in omnibus prioratibus et cellis, quae nunc sine proprio abbate vestro regimini subjectae sunt, nullus unquam futuris temporibus abbatem ordinare praesumat; sed tam prioratus ipsi et cellae, quam et caetera in quibuslicet locis omnia, quibus fraternitas tua Arvernensis concilii, quod per supradictum Urbanum pontificem celebratum est, tempore investita erat, de quibus tunc nulla quaestio mota est, cui nimirum concilio per temetipsum interfueras, tam tibi quam successoribus tuis in pace semper et quiete serventur, in quibus haec propriis [Col. 0052B] visa sunt adnotanda nominibus: S. Maria de charitate de Martignaco (Mar. de Marciniaco), S. Petrus de Munsiaco (Mar. de Cusiniaco), S. Petrus de Leniciis (Mar. de Leuntiis), S. Paulus de Pergamo, S. Isidorus de Hispania, S. Odylus (Mar. Orylius) de Scarrione, S. Marcellus de Salsimoniaco, S. Marcellus de Cabilone, Carus locus, Paredus Romanum monasterium, S. Victor de Gebenna, Paterniacus, S. Saturninus de Provincia, S. Eutropius, S. Martinus de Auxia, monasterium de Cacerris, S. Maria de Tolosa, Boort (Mar. S. Maria de Tobosa Boarum), Tiernus, S. Martinus de Campis, Sylviniacus, Virgenus, Ginniacus, Nantuacus, S. Pancratius de Anglica, S. Lecerius de Nazara, S. Jacobus [Col. 0052C] de Potino, S. Gabriel de Cremona, S. Salvator et S. Stephanus de Niverno. Praecipimus etiam ut omnes ecclesiae seu capellae vestrae et coemeteria libera sint, et omnis exactionis immunia praeter consuetam episcopi paratam justitiam in presbyteros, si adversus ordinis sui dignitatem ostenderint: exceptis nimirum ecclesiis illis, quae absque hujusmodi subjectione in abbatis potestate subsistunt. Liceat quoque vobis cum juribus vestris (Mar. seu fratribus vestris) presbyteros eligere, ita tamen ut ab episcopis, vel episcoporum vicariis animarum curam absque venalitate suscipiant, quam si committere illi, quod absit! ex pravitate noluerint, tunc presbyteri ex apostolicae sedis benignitate officia celebrandi licentiam consequantur: neque cuilibet facultas sit, aut [Col. 0052D] claustri unquam aut locorum vestrorum fines pro vivorum sive defunctorum eleemosynis ob salutem datis inquietare; sed tam virorum quam mulierum oblationes, quae Deo offeruntur, in usum servorum Dei, pauperumque Christi percipere liceat. Abbatias vero, quas tuae tuorumque successorum ordinationi praedecessor noster Gregorius VII PP. commisit, nos quoque committimus, videlicet Virhelva, S. Aegidii, S. Joannis de Angelico, S. Petri Moysiaco, Moliacensem, S. Martialis de Lemovico, novum monasterium Sancti Cypriani Pictaviensis de S. Sacco; adjicientes etiam S. Germani Autissiodorensis, S. Astrimonii Mauricensis, S. Bertini Tarvaniensis eidem ordinationi subjaceant, salvo nimirum jure sanctae Romanae Ecclesiae Nec minus illud supradictum [Col. 0053A] Urbani II papae capitulum confirmamus, ne cellarum vestrarum ubilibet positarum fratres pro qualibet interdictione vel excommunicatione divinorum officiorum suspensionem patiantur; sed tam monachi quam et famuli eorum, et qui se monasticae professioni devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae debita peragant. Concedimus etiam vobis laicos seu clericos saeculares, nisi qui pro certis criminibus excommunicati sunt, ad conversionem, sive sepulturam per loca vestra suscipere. Clericos quoque regulares, qui pro necessitatibus ad vestrum coenobium effugiunt, suscipiendi, et ad vestrum propositum admittendi, religioni vestrae licentiam impertimus. Praeterea decernimus ut nulli [Col. 0053B] omnino hominum liceat vestrum venerabile coenobium et loca subdita temere perturbare; sed eorum ecclesiae possessiones, et bona caetera, quae pro animarum salute donata sunt, vel in futurum Deo miserante donari contigerit, firma vobis vestrisque successoribus, et illibata permaneant, quos profecto cognoscimus ab excommunicatis et rapacibus discretione debita contineri. Si qua igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo et tertio commonita, nisi satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris [Col. 0053C] nostri Jesu Christi aliena sit, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Paschalis sanctae Ecclesiae catholicae episcopus.
    Ego Odo Ostiensis episcopus subscripsi.
    Ego Milo . . . . Praenestinus episcopus.
    Ego Albericus cardinalis S. Petri ad Vincula.
    Ego Walterius [al. Gualterius] episcopus Albanensis Ecclesiae subscripsi.
    Ego Teuto cardinalis SS. Joannis et Pauli.
    Ego Joannes Tusculanus episcopus.
    [Col. 0053D] Ego Paganus sanctae Romanae Ecclesiae cardinalis subscripsi.


Datum Anagniae per manum Joannis sanctae Romanae Ecclesiae diaconi cardinalis, XVII Kalend. Decembris, indictione VIII, Incarnationis Dominicae anno 1100, pontificatus autem domni Paschalis PP. II.



XXXII. Paschalis epistola ad Galliarum episcopos.---Coenobium Cluniacense commendat. (Anno 1100, Nov. 19.)
[MANSI, Concil. XX, 1037.]

PASCHALIS episcopus, servus servorum Dei, venerabilibus [Col. 0054A] fratribus archiepiscopis et episcopis per Gallias, salutem et apostolicam benedictionem.

Quanta reverentia sedis apostolicae constitutionibus debeatur, fraternitatem vestram non ignorare credimus. Si qua vero vel minus dicta, vel aliter intellecta conspiciuntur, meminerint qui adversus sanctam Romanam Ecclesiam conqueri consueverunt, quid pro Felicis papae scriptis adversus Acatium datis, Orientalibus episcopis sanctae memoriae Gelasius papa responderit. Idcirco ad memoriam fraternitatis vestrae reducimus quia Cluniacense coenobium ab ipso fundationis exordio sanctae Romanae Ecclesiae sit oblatum: quod profecto religiosi antistites et egregii principes pro religione eximia donis suis ac possessionibus ditaverunt. Romani [Col. 0054B] vero pontifices tanquam oculi sui pupillam custodientes, cum loca ad se plurima pertinentia fratrum illorum regimini commisissent, tam locum ipsum quam caetera ei cohaerentia privilegiorum suorum munitionibus vallaverunt. Scitis enim quanta per eos in Galliarum partibus nova instituta, vetera sint ad religionem monasteria reperta [forte restituta]. Eapropter charitatem vestram monemus, monentes rogamus atque praecipimus ne tot tantorumque pontificum privilegiis obviare tentetis: ne per eorum violationem apostolicae sedis, quod absit! indignationem inveniatis. Imitatores estote patrum vestrorum, qui congregationem illam venerabilem devotius coluerunt, et saluti, quam per eos Dominus super multis peccatoribus operatur, manus [Col. 0054C] socias adhibete. Ita eos diligite, ita tuemini, ita fovete, ut quietius per vos omnipotenti valeant deservire; vos autem, qui inter mundi fluctuantis turbines statis, per eos, tam apostolicae sedis, quam omnipotentis Dei gratiam consequamini.

Data Lateranis, XIII Decembris.



XXXIII. Majoris Monasterii protectionem suscipit, possessionesque ac privilegia confirmat, imposito monachis aurei denarii censu annuo. (Anno 1100, Nov. 19.)
[Opera Guiberti abbatis S. Mariae de Novigento, edit. Achery, Notes, p. 588.]

PASCHALIS episcopus, servus servorum Dei, venerabili fratri HILGOTO, Majoris Monasterii abbati, [Col. 0054D] ejusque successoribus regulariter substituendis in perpetuum.

Cum universis sanctae Ecclesiae filiis, ex apostolicae sedis auctoritate ac benevolentia debitores existamus, illis tamen locis atque personis quae ampliori religionis gratia eminent, propensiori nos convenit charitatis studio imminere. Tuis igitur tuorumque fratrum, fili in Christo dilectissime Hilgote, justis precationibus annuentes, cum pro beati confessoris Christi Martini devotione atque reverentia, tum pro vestrae religionis praerogativa, monasterium vestrum, quod Majus dicitur, a beato quondam Martino aedificatum, in apostolicae sedis tutelam specialiter protectionemque suscepimus.

[Col. 0055A] Per praesentem igitur nostri privilegii paginam, apostolica auctoritate praecipimus ut quaecunque hodie idem coenobium juste possidet, sicut in crastinum, largitione principum, oblatione fidelium, concessione pontificum, juste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino homini liceat idem coenobium temere perturbare, aut ei subditas possessiones auferre, sive minuere, vel temerariis vexationibus fatigare; sed omnia integra conserventur eorum, pro quorum sustentatione ac gubernatione concessa sunt usibus.

Missas sane publicas per archiepiscopum, aut episcopum quemlibet, in praefato monasterio celebrari, [Col. 0055B] aut stationes fieri, omnimodo prohibemus; ne in servorum Dei recessibus popularibus occasio praebeatur ulla convenientibus. Interdicimus etiam ne quis ejusdem loci monachos in aliquam Ecclesiam ad stationem, aut exsequias celebrandas, praeter suam et abbatis voluntatem compellat.

Adjicientes et praecipientes ne quisquam deinceps archiepiscopus, aut episcopus, B. Martini Majus Monasterium, aut ipsius Majoris Monasterii monachos, pro ulla causa ullo in loco excommunicare praesumat, sed omnis eorum causa gravior ex apostolicae sedis judicio pendeat.

Nec cellarum vestrarum videlicet fratres, pro qualibet interdictione, vel excommunicatione divinorum [Col. 0055C] officiorum, suspensionem patiantur, sed tam monachi ipsi, quam etiam famuli eorum, et qui se monasticae professioni devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae debita peragant.

Obeunte te nunc ejusdem loci abbate, vel tuorum quolibet successorum, nullus illi qualibet subreptionis astutia aut violentia praeponatur, nisi quem fratres communi consensu ejusdem fratrum pars consilii sanioris elegerint.

Porro quia Turonensis Ecclesiae antistes et clerici, praedecessoris nostri apostolicae memoriae Urbani secundi repetitis litteris, nostris quoque commoniti, [Col. 0055D] ab impugnatione vestra desistere nullatenus acquieverunt; quinimo apostolicae sedis familiarius communicantes, vos excommunicare et excommunicatos praedicare non timuerunt; adeo ut ab abbatis vestri sepultura, et a vestrae professionis consortio Sancti Juliani monachos, et alios religiosos fratres, abbatesque subtraxerint. Nos eorum excommunicationi religionem vestram Domino cooperante subduximus. Beato quippe Ambrosio attestante didicimus quod haereticum esse constat, qui a Romana dissentit Ecclesia; et Samuel quasi idololatriae ait, scelus est nolle acquiescere. Vos autem tanquam familiares filios nostrae communionis, charitatis et gratiae vinculo complectimur.

[Col. 0056A] Qua nimirum justitia exigente statuimus ut regulariter electus abbas, vel a Romano pontifice, vel a catholico quem advocare maluerint, nostrae communionis ac familiaritatis episcopo consecretur; qui vestra fultus auctoritate quod postulabitur, impendat. Chrisma, oleum sanctum, consecrationes altarium sive basilicarum, ordinationes monachorum, qui ad sacros sunt ordines promovendi, locorum vestrorum fratres ab episcopis, in quorum dioecesibus sunt, accipiant.

Ad haec adjicimus ut idem Beati Martini monasterium, ab omnium mortalium jure liberum, Domino annuente, permaneat, solique Romanae Ecclesiae subditum, de tanta semper libertate atque auctoritate [Col. 0056B] congaudeat.

Ad judicium autem perceptae hujus a Romana Ecclesia libertatis, per annos singulos unum aureum denarium Lateranensi palatio persolventes.

Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri [Col. 0056C] Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Paschalis episcopus catholiciae Ecclesiae.
    Ego Odo Ostiensis episcopus.
    Ego Miro [Milo] Praenestinus episc.
    Ego Paganus diaconus R. E. cardinalis.
    Ego Albericus Dei gratiae cardinalis.


Datum Laterani per manum Joannis S. R. E. diaconi cardinalis, XIII Kal. Decemb., ind. VIII, Incar. Dominicae millesimo centesimo, pontificatus [Col. 0056D] autem domini Paschalis secundi II.



XXXIV. Paschalis papae epistola ad Hugonem abbatem Cluniacensem. ---Privilegium Cluniacense. (Anno 1100, Nov. 20.)
[MANSI, Concil. t. XX, 1038.]

PASCHALIS episcopus, servus servorum Dei, HUGONI abbati Cluniacensi ejusque successoribus regulariter substituendis in perpetuum.

Et religionis praerogativa, qua per universas Gallias vestris temporibus per Dei gratiam congregatio vestra praecellit, et inconcussa charitatis unitas, qua inter procellas omnes sedi apostolicae adhaesistis, mansuetudinem nostram vehementius exhortantur, mo urgent atque compellunt, ut vestris petitionibus [Col. 0057A] assensum accommodare, et quieti vestrae in posterum providere sollicitius debeamus. Eapropter, quidquid libertatis, quidquid tuitionis, quidquid auctoritatis, praedecessores nostri Ecclesiae Romanae pontifices, praesertim apostolicae memoriae Gregorius VII et Urbanus II, vestro monasterio et locis ad id pertinentibus contulerunt, nos quoque praesenti decreto, auctore Deo confirmamus. Ad haec adjicimus ut tam prioratus et cellae, quam et caetera in quibuslibet locis omnia, quibus fraternitas tua, Arvernensis concilii, quod per supradictum Urbanum papam celebratum est, tempore investita erat, de quibus tunc nulla quaestio mota est, cui nimirum concilio per temetipsum interfueras, tam tibi quam successoribus tuis in pace semper et quiete serventur. [Col. 0057B] Praecipimus etiam ut omnes ecclesiae, seu capellae vestrae, et coemeteria libera sint, et omnis exactionis immunia, praeter consuetam episcopi paratam, et justitiam in presbyteros, si adversus ordinis sui dignitatem offenderint, exceptis nimirum ecclesiis illis quae absque hujusmodi subjectione in abbatis potestate consistunt. Liceat quoque vobis, seu fratribus vestris, in ecclesiis vestris presbyteros eligere, ita tamen ut ab episcopis vel episcoporum vicariis, animarum curam absque venalitate suscipiant. Quam si committere illi ex pravitate noluerint, tunc presbyteri ex apostolicae sedis benignitate officia celebrandi licentiam consequantur. Ecclesiarum vero seu altarium consecrationes, ab episcopis in quorum dioecesibus sunt, locorum vestrorum [Col. 0057C] fratres accipiant, si quidem gratis ac sine pravitate voluerint exhibere. Alioquin a catholico, quem malueritis, episcopo, consecrationem ipsarum sacramenta suscipiant. Neque cuilibet facultas sit, aut claustri vestri, aut locorum vestrorum fratres pro vivorum sive defunctorum eleemosynis ob salutem datis inquietare, sed tam virorum quam mulierum oblationes, quae ad eos afferuntur, in usu servorum Dei pauperumque profuturas recipere liceat. Nec minus illud supradicti Urbani II papae capitulum confirmamus, ne cellarum vestrarum ubilibet positarum fratres pro qualibet interdictione, vel excommunicatione, divinorum officiorum suspensionem patiantur; sed tam monachi ipsi, quam et famuli [Col. 0057D] eorum, et qui monasticae professioni se devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae debita peragant. Concedimus etiam vobis laicos, seu clericos saeculares, nisi qui pro certis criminibus excommunicati sunt, ad conversionem seu sepulturam per loca vestra suscipere. Clericos quoque regulares, qui vel in locis suis salvari non possunt, vel pro necessitatibus ad vestrum coenobium confugiunt, suscipiendi, et ad vestrum propositum admittendi, religioni vestrae licentiam impertimur. Praeterea decernimus ut nulli hominum omnino liceat vestrum venerabile coenobium, et loca ei subdita temere perturbare; sed eorum ecclesiae possessiones, et bona caetera, quae pro animarum salute [Col. 0058A] jam donata sunt, vel in futurum Deo miserante dari contigerit, firma vobis, vestrisque successoribus, illibataque permaneant: quos profecto cognoscimus, ab excommunicatis pia discretione vigilantius abstinere. Si qua igitur ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem coenobio justa servantibus, sit pax Domini [Col. 0058B] nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Paschalis, catholicae Ecclesiae episcopus, subscripsi.
    Ego Odo, Ostiensis episcopus, subscripsi.
    Ego Milo, Praenestinus episcopus, subscripsi.
    Ego Abericus, archiepiscopus Dei gratia cardinalis Sancti Petri ad Vincula, subscripsi.
    Ego Walterius, episcopus Albanensis Ecclesiae, subscripsi.
    Ego Paganus sanctae Romanae Ecclesiae cardinalis, subscripsi.


Datum Laterani, per manum Joannis sanctae [Col. 0058C] Romanae Ecclesaie cardinalis, XII Kal. Decemb., indict. VIII, Incarnationis Dominicae anno 1100, pontificatus autem domni Paschalis secundi papae secundo.



XXXV Bulla Paschalis II pro unione Ecclesiae Arausicanae ad Tricastinam. (Anno 1100, Dec. 10.)
[Gall. Christ., nov., I, Instr. 120.]

PASCHALIS episcopus, servus servorum Dei, clero et populo Arausicano, salutem et apostolicam benedictionem.

Miramur vos tanta-pertinacia sedis apostolicae decretis contraire; quod enim cum a praedecessore [Col. 0058D] nostro pro auctorizanda confirmatione definitum esset, quidquid a nobis quoque juxta definitionem praeceptum est, vos quoque adeo contempsistis, ut nullam episcopo Tricastino dignati sitis subjectionem et obedientiam praebere. Nos tandem pertinaciam tantam apostolicae dilectionis mansuetudine tolerantes, iterata litterarum comminatione praecepimus, ne unitatem ecclesiarum a praedecessoribus nostris constitutam violare certetis; sed supradicto fratri nostro episcopo tandem humiliter obediatis.

Datum Laterani IV Idus Decembris



XXXVI. Privilegium pro monasterio S. Salvatoris Papiensis. (Anno 1100.)
[MARGARINI, Bullar. Casin. II, 119, ex archiv. monast. S. Salvatoris Papiensis.]
[Col. 0059A]

PASCHALIS episcopus, servus servorum Dei, dilecto in Christo filio JOANNI, abbati venerabilis monasterii, quod dicitur Domini Salvatoris, secus Papiam siti, ejusque successoribus regulariter substituendis in perpetuum.

Piae postulatio voluntatis effectu debet persequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua, ad sedis apostolicae portum confugiens, ejus tuitionem, [Col. 0059B] devotione debita, requisivit; nos supplicationi tuae clementer annuimus. Et Sancti Salvatoris monasterium, cui Deo auctore praesides, cum omnibus ad ipsum pertinentibus, sub tutela apostolicae sedis excipimus. Quod videlicet monasterium Adeleis augusta imperatrix, suis impensis renovatum, sua nihilominus liberalitate ditasse cognoscitur. Sanctorum igitur praedecessorum nostrorum, sedis apostolicae pontificum vestigiis insistentes, praesentis decreti auctoritate statuimus ut quaecunque bona, quaecunque praedia urbana, sive rustica, culta et inculta, quaecunque possessiones, utensilia et ornamenta, vel a praedicta Augusta, vel ab aliis fidelibus, de suo jure, eidem monasterio collata sunt, sive in futurum, concessione pontificum, liberalitate principum, [Col. 0059C] vel oblatione fidelium, juste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones, sive res, utensilia, vel ornamenta auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus multimodis profutura. Nec decimae reddituum praedicti monasterii Domini Salvatoris ab ullius Ecclesiae praesule, vel ministris exigantur. Obeunte te, nunc ejus loci abbate, vel tuorum quolibet successorum, nullus ibi, qualibet subreptionis astutia, seu violentia praeponatur, nisi quem fratres, communi [Col. 0059D] consensu, vel fratrum pars consilii sanioris, secundum Dei timorem, et beati Benedicti regulam elegerint. Electo vero abbate, sit facultas omni tempore praesulem eligendi, quem, tam sibi quam caeteris fratribus, cum timore Dei totiusque congregationis conniventia, ubicunque voluerint, consecrationis insignia, hujus nostrae auctoritatis privilegio, absque ulla pretii conferat datione. Chrisma, oleum sanctum, consecrationes altarium, sive basilicarum, ordinationes monachorum, seu canonicorum vestrorum, qui ad sacros ordines fuerint promovendi, a quibus malueritis catholicis accipietis episcopis. Porro in illis ecclesiis monasterii baptismum, ubi [Col. 0060A] solitum hactenus fuit, celebrari permittimus. Missas sane publicas in eodem monasterio celebrari, aut stationem, sive ordinationem aliquam praeter abbatis voluntatem, aut episcopo quolibet fieri prohibemus. Ad haec dalmaticae, sandaliorum, necnon chirothecarum usum tibi, tuisque successoribus juxta praedecessorum statuta, concedimus. Sicque ab omni jugo, seu ditione cujuscunque personae, ipsum coenobium liberum permanere sancimus ut soli sanctae Romanae et apostolicae Ecclesiae subditum habeatur. Si qua sane ecclesiastica seu saecularis persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, [Col. 0060B] reamque se divino judicio existere de perpetrata iniquitate agnoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis accipiant, et apud districtum judicem praemia aeternae pacis inveniant. Amen, amen.

Datum anno Domini 1100.



XXXVII. Geraldo archiepiscopo Bracarensi »pallium et privilegium« concedit.

(Mentio tantum exstat in Geraldi Vita. Vide Baluzii Miscell. edit. Luc. I, 132.)



XXXVIII. Rescriptum Paschalis papae ad Argentinensem Ecclesiam. (Circa annum 1100.)
[MANSI, Concil., XX, 1092.]
[Col. 0060C]

PASCHALIS episcopus, servus servorum Dei, clero Argentinensi et populo, salutem et apostolicam benedictionem.

[(14*) 1Kb] Perspectis litteris vestris, de vestra oppressione et Ecclesiae vestrae destructione paternaliter condoluimus; sed quia pro justitia patimini, pro qua beati eritis, congaudemus. Ut igitur ad illam beatitudinem pervenire possitis, in bono proposito constanter perseverate, atque illi intruso Ecclesiae Dei viriliter resistite, quia per Dei gratiam neque electioni neque consecrationi ejus assensum dedimus aut dabimus. Vobis autem [Col. 0060D] in omnibus, quae pro justitia agitis, nostrum consilium et auxilium nunquam deerit, praestante Domino, qui vivit et regnat in saecula saeculorum. Amen.



XXXIX. Paschalis epistola ad Bernardum, archiepiscopum Toletanum. ---Primatum Toletanae Ecclesiae confirmat. (Anno 1101, Mart. 6.)
[MANSI, Concil. XX, 982.]

PASCHALIS episcopus, servus servorum Dei, reverendissimo [f. reverentissimo, HARD.] fratri BERNARDO Toletano archiepiscopo, ejusque successoribus canonice substituendis in perpetuum.

Actorum synodalium decreta scrutantibus liquet [Col. 0061A] quantaene Toletana Ecclesia dignitatis fuerit ex antiquo, quantaeque per eam in ecclesiasticis negotiis utilitates accreverint. Unde et nos ejusdem urbis statum, quantum nostrae est facultatis, in ecclesiasticis tignitatibus gloria stabilire [al. in ecclesiasticae dignitatis gloriam stabilire], Domino adjuvante, optamus. Igitur tum pro benignitate sanctae Romanae Ecclesiae debita, tum pro digna Toletanae Ecclesiae reverentia, tum etiam pro reverendissimi [f., reverentissimi. H.] filii nostri praestantissimi regis Ildefonsi postulationibus, cujus nimirum virtute et prudentia Toletana Ecclesia [al. civitas] Maurorum et Moabitarum jugo erepta est, te, charissime frater, juxta constitutum praedecessoris nostri sanctae memoriae Urbani papae secundi, in totis Hispaniarum [Col. 0061B] regnis primatem fore praesentis privilegii auctoritate sancimus, sicut ejusdem urbis constat antiquitus exstitisse pontifices. Pallio sane in missarum solummodo celebrationibus uti debebis, praecipuarum, quae subscriptae sunt, festivitatum temporibus: tribus videlicet diebus in Nativitate Domini, in Epiphania, Hypapante, Coena Domini, Sabbato sancto, tribus diebus in Pascha, in Ascensione, Pentecoste, tribus solemnitatibus sanctae Mariae, sancti quoque Michaelis, et sancti Joannis Baptistae, in omnibus natalitiis apostolorum, et eorum martyrum quorum pignora in vestra ecclesia requiescunt: sancti quoque Martini et Ildefonsi confessorum, et omnium commemoratione sanctorum: in consecrationibus ecclesiarum, episcoporum et clericorum: in annuo [Col. 0061C] consecrationis tuae die, natali etiam sancti Isidori et Leandri. Primatem te universi Hispaniarum praesules respicient: et ad te, si quid inter eos graviori quaestione dignum exortum fuerit, referent, salva tamen Romanae Ecclesiae auctoritate, et metropolitanorum privilegiis singulorum. Toletanam ergo Ecclesiam jure perpetuo tibi, tuisque, si divina praestiterit gratia, successoribus canonicis tenore hujus privilegii confirmamus: una cum omnibus ecclesiis et dioecesibus, quas proprio jure noscitur antiquitus possedisse: praecipientes de iis, quae Sarracenorum ad praesens subjacent ditioni, ut cum eas Domino placuerit potestati restituere populi Christiani, ad debitam Ecclesiae vestrae obedientiam [Col. 0061D] referantur. Illarum autem civitatum dioeceses quae Sarracenis invadentibus metropolitanos proprios perdiderunt, vestrae ditioni eo tenore subjicimus, ut quoad sine propriis exstiterint metropolitanis, tibi, ut proprio, debeant subjacere. Si vero metropolis quaelibet in statum fuerit pristinum restituta, suo quoque dioecesis metropolitano restituatur. Neque tamen ideo minus tua debet studere fraternitas, quatenus unicuique metropoli suae restituatur gloria dignitatis. Haec, et caetera omnia quae ad antiquam Toletanae sedis apostolicae concessionem probari poterunt, nos tibi tuisque successoribus perpetuo possidenda contradimus atque firmamus. Te, reverendissime frater, affectione intima exhortamur, quatenus dignum te tanti honore pontificii semper [Col. 0062A] exhibeas, Christianis ac Sarracenis sine offensione semper esse procurans, et ad fidem infideles convertere, Domino largiente, verbis studeas, et exemplis: sic ex tui pallii dignitate, et primatus praerogativa praecellas in oculis hominum, ut interius virtutum excellentia polleas coram supernae oculis majestatis. Si qua igitur in crastinum ecclesiastica saecularisve persona hanc nostrae constitutionis sciens paginam, contra eam temere venire tentaverit; secundo tertiove commonita, si non satisfactione congrua emendaverit, potestatis honorisve sui careat dignitate, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini nostri Jesu Christi Redemptoris aliena fiat, atque [Col. 0062B] in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Petri notarii, regionarii, et scrinarii sacri palatii.

Ego Paschalis catholicae Ecclesiae episcopus subscribo.

Datum Laterani per manum Joannis, sanctae Romanae Ecclesiae diaconi cardinalis, secundo Nonas Martii, indictione octava, Incarnationis Dominicae anno 1101, pontificatus autem domini Paschalis papae secundi anno secundo.



XL. Privilegium papae pro monasterio Sancti Savini Placentini. (Anno 1101, Mart. 7.)
[CAMPI Dell. hist. eccl. di Piacenza, t. I, p. 525.]
[Col. 0062C]

PASCHALIS episcopus, servus servorum Dei, dilecto filio ALBERICO, abbati monasterii S. Savini, quod secus Placentiam situm est, ejusque successoribus regulariter substituendis in perpetuum

Ad hoc nos disponente Domino in apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri, ac protegere, prout Dominus dederit, debeamus. Unde opportunum, fili charissime, duximus praesentis decreti pagina vestris infestationibus [Col. 0062D] obviare, et quieti ac utilitati vestrae opitulante Domino attentius providere. Statuimus enim ut quaecunque praedia, quaecunque bona in cellis, in ecclesiis, in villis, vel rebus aliis vestrum monasterium legitime possidet in praesenti, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integre conserventur eorum, pro quorum sustentatione et gubernatione concessa sunt, usibus omnimodis profutura.

[Col. 0063A] Porro usum mitrae et aliorum pontificalium ad instar felicis memoriae Silvestri et Alexandri praedecessorum nostrorum Romanorum pontificum vobis omnimodo liberum esse decernimus; ad haec adjicientes ut infra sacra mysteria constituti signaculo sanctae crucis possitis populum praemunire. Si qua sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, atque se divino judicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis [Col. 0063B] autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Petri, notarii regionarii et scriniarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis, Nonis Martii, indict. nona, Incarnationis Dominicae anno 1101, pontificatus autem domni Paschalis II papae secundo.



XLI. Epistola ad Gothofredum episcopum Magalonensem. ---Non pervenisse suas de consecrando electo Compostellano litteras, »in autumno praeterito« missas, miratur. Mandat ut consecrationem perficiat. (Anno 1101, Mart. 25.)
[Florez, España sagrada, XX, 29.]
[Col. 0063C]

P. episcopus, servus servorum Dei, venerabili fratri G., Magalonensi episcopo, salutem et apostolicam benedictionem.

Nosse fraternitatem tuam credimus quod Compostellana Ecclesia praedecessoris nostri privilegium meruit, dum nulli metropoli subjaceret, ut episcopus ejus a Romano debeat episcopo consecrari. Electus autem ejus impedimentis plurimis impeditus non valet utique ad sedem apostolicam pervenire; unde in autumno praeterito fraternitati tuae litteras misimus, [Col. 0063D] quas ad te non pervenisse miramur. Iterum ergo mandamus ut illuc accedas, et electum ipsum vice nostra in episcopum benedicas.

Datum Laterani VIII Kal. Aprilis.



XLII. Ad clericos S. Jacobi Compostellanos.---De consecrando Didaco quae jam litteris mandaverat repetit. (Anno 1101, Mart. 25.)
[FLOREZ, España sagrada, p. 30.]

P. episcopus, servus servorum Dei, dilectis filiis clericis S. Jacobi salutem et apostolicam benedictionem.

Destitutioni Ecclesiae vestrae Compostellanae jam [Col. 0064A] diutius condoluimus. Idcirco in autumno praeterito petitioni vestrae assensum praebuimus, ut ejusdem Ecclesiae electo ne ad nos veniret tum temporis parceremus. Quas litteras sicut nuntiis vestris deferentibus accepimus, ad vos non pervenisse miramur. Unde venerabili fratri nostro Magalonensi episcopo tanta litterarum nostrarum auctoritate praecipimus ut ad eum consecrandum accedat. Quod si forte ipse nequiverit, Burgensis aut alius catholicus episcopus advocetur. Ipsi quoque electo praesentium litterarum auctoritate mandamus ut onus, quod ei a communi consensu Ecclesiae imponitur, de misericordia Domini confidens accipiat. Porro sicut militibus, ita etiam clericis vestrarum partium interdicimus, ne occasione Jerosolymitanae visionis Ecclesiam et provinciam [Col. 0064B] suam deserere praesumant, quam Moabitarum feritas tam frequenter impugnat.

Datum Laterani VIII Kal. Aprilis.



XLIII. Ad Al[defonsum] regem.---Nuntiat quid de consecrando Didaco jam mandaverit. (Anno 1001, Mart. 25.)
[FLOREZ, España sagrada, XX, 29.]

P. episcopus, servus servorum Dei, dilecto filio AL. salutem et apostolicam benedictionem.

In autumno praeterito de Compostellani episcopi consecratione petitioni tuae consensimus. Unde te repetito rogare mirati sumus. Quas litteras quia interceptas audivimus, iterum venerabili fratri nostro Magalonensi episcopo litterarum auctoritate praecipimus [Col. 0064C] ut ad eum consecrandum accedat. Quod si forte ipse nequierit, Burgensis aut alius catholicus episcopus advocetur.

Datum Laterani VIII Kal. Aprilis.



XLIV. Ad clericos et laicos Al[defonsi] regnum habitantes. ---Ne occasione Hierosolymitani itineris Occidentalis depopuletur Ecclesia. (Anno 1101, Mart. 25.)
[FLOREZ, ubi supra, p. 88.]

P. episcopus, servus sorvorum Dei, clericis et laicis AL. [(15) 1Kb] regnum habitantibus, salutem et apost. benedict.

Magnum vestrae salutis dispendium facit, quod apostolicae sedis praeceptis obedire contemnitis. Scripsimus [Col. 0064D] enim vobis praeterito tempore ne Hierosolymitanae expeditionis occasione partes vestras desereretis, quae Maurorum et Moabitarum quotidianis incursionibus impugnantur; non parum enim in discessu vestro illorum tyrannidem occidentalibus partibus formidamus. Quare nos partium vestrarum, tam clericos quam laicos, quos videre potuimus, a Hierosolymitana profectione desistere, et ad patriam suam redire praecipimus. Latores quoque praesentium Munionem, et Didacum, et Nunonem cum sequacibus suis a nobis coactos redire sciatis. Unde etiam vestrae dilectioni praecipimus ne quis eos pro [Col. 0065A] reditu hoc infamare, aut calumniis aliquibus praesumat impetere. Vobis ergo omnibus iterata praeceptione praecipimus ut in vestris partibus persistentes Moabitas et Mauros totis viribus impugnetis: ibi largiente Deo vestras poenitentias peragatis: ibi sanctorum apostolorum Petri et Pauli et apostolicae eorum Ecclesiae remissionem et gratiam percipiatis.

Datum Laterani VIII Kal. Aprilis.



XLV. Privilegium pro monasterio Casinensi (Anno 1101. Mart. 31.)
[MANSI, Concil. XX, 1133.]

PASCHALIS episcopus, servus servorum Dei, vene rabili fratri et compresbytero ODERISIO, Casinensi [Col. 0065B] abbati, salutem et apostolicam benedictionem.

Officii nostri nos hortatur auctoritas pro ecclesiarum statu sollicitos esse, et quae recte statuta sunt stabilire. Eapropter coenobii vestri causam de Cinglensi cella nequaquam statu illo dimovendam duximus, qui a domino praedecessore nostro sanctae memoriae Urbano scripti assertione institutus agnoscitur. In Melphitana siquidem synodo, quam, largiente Domino, nostrae ordinationis anno secundo solemniter celebravimus, abbatissa, quae Cinglensem cellam ante tenuerat, vehementius reclamavit se perperam tractatam, se passam injuriam asseverans. Cumque consessum totum suis questibus implevisset, communis filius Joannes, Ecclesiae nostrae diaconus, absentiam tui gravatus tandem surrexit, et [Col. 0065C] negotium id canonice definitum exposuit. Cujus mox relationi confrater noster Oddo episcopus Ostiensis testimonium contulit, dicens vere abbatissam de cella illa domini Urbani papae judicio revestitam, vere post menses tres ad Barense concilium invitatam, quo, cum non iverit, nuntium destinavit. Ille, negotii finem subterfugiens, abbatissam non plenius revestitam clamabat, quia quasdam cellae chartas defensionisve necessarias minime recepisset. Unde actum fuit ut per manum domni Roffridi Beneventani episcopi chartae ipsae non ante requisitae in conspectu concilii redderentur. Mox papa Beneventum regresso, iterum abbatissa per litteras ut, Sinuessam veniret, vocata est. Cum nec Sinuessam venisset, nec quid gravaminis [Col. 0065D] pati se illa juste conquereretur, ad S. Germani oppidum, quod Casino monti adjacet, veniendi accepit inducias. Venit tandem, sed causam aggredi recusavit, conquerens adhuc quia non omnia Cinglensis cellae monumenta receperit. Fratres vero Casinenses sacramento probare praesto fuerunt se nec plures nec alias in eodem loco chartas quam reddiderant, invenisse. Illa quibusdam nostrum clam munimina chartarum ostendens, ad pontificis conspectum producere noluit. Tandem domini Urbani papae ad concordiam suadentis, nostrisque commonitionibus parvipensis, clam discedens judicio locum dedit. Sic dominus noster sanctae in Christo memoriae [Col. 0066A] papa Urbanus, relectis diligentius Romanorum pontificum decretis, imperatorum praeceptis, loci fundatoris chirographis, cellam ipsam Casinensi coenobio reddidit in perpetuum possidendam. Illa quippe abbatissae procurata absentia juxta canonum sanctiones pro confessione habenda cunctis a fratribus qui tunc aderant episcopis seu cardinalibus censebatur. His verbis confratris nostri Ostiensis episcopi, Albertus quoque nunc Sipontinus episcopus, hujus autem actionis tempore transacto Romanae Ecclesiae cardinalis presbyter, quia et ipse interfuerat, testificationis suae suffragium copulavit. Romani etiam judices, Petrus et Raimbaldus, negotium illud se praesentibus pertractatum perhibuerunt, se etiam et [Col. 0066B] Romanae legis libris sententiam proferentibus. His perauditis grave nobis videri diximus, ut quae ab antecessoribus nostris decisa fuerant, retractarentur. Caeterum abbatissa illa vehementius insistente fratribus nostris, episcoporum quibusdam praecepimus ut in partem euntes ex consilio responderent, utrum causa haec retractanda ulterius videretur. Regresso Brunone Signino episcopo proloquente dixerunt rationabile ac justum sibi domini papae judicium videri, ratumque id habendum tanquam canonico ordine pertractatum. Et nos ergo in eodem statu semper manere censuimus, et sicut tunc verbo, ita et nunc scripto sancimus Cinglensem cellam sub disciplina semper religionis monasticae disponendam ad jus semper [Col. 0066C] et possessionem Casinensis mona terii pertinere. Si quis vero hujusce definitionis et confirmationis tenore agnito obviam ire et cellam illam a Casinensi coenobio separare praesumpserit, ipse quoque ab Ecclesiae corpore Ecclesiae judicio separetur.

Scriptum per manum Petri, notarii regionarii et scriniarii sacri palatii.

Ego Paschalis catholicae Ecclesiae episcopus subscripsi.

Datum Laterani per manum Joannis, S. Romanae Ecclesiae diaconi cardinalis, II Kal. Aprilis, indictione IX, anno Dominicae Incarnationis 1102, pontificatus autem domini Paschalis secundi anno II.

[Col. 0066D] (Adest sigillum plumbeum pendens.)



XLVI. Ad Velletranos.---Abrogat quae a Guiberto contra fas instituta apud eos erant. Eorum limites definit. (Anno 1101, Apr. 6.)
[MANSI, Concil. XX, 1048.]

PASCHALIS episcopus, servus servorum Dei, Velletranae urbis civibus, apostolicae sedis fidelibus, salutem et apostolicam benedictionem.

Et prava corrigere, et recta firmare, commissi loci, et officii debito commonemur. Idcirco juxta petitionem vestram omnes pravas consuetudines vel exactiones quas haeresiarcha Guibertus Ravennat. [Col. 0067A] quondam episcopus, mox apostolicae sedis invasor imposuit, de medio vestrae civitatis penitus abolere, praesentis paginae auctoritate decernimus. Illam vero benignitatem quam a praedecessore nostro sanctae memoriae Gregorio VII civitas vestra promeruit, nos quoque tam vobis quam posteris vestris in apostolicae sedis fidelitate permanentibus, firma manere sancimus: ut videlicet loci vestri potentiores, quibus et vos suum jus non negetis, imponere vobis graviora non audeant. Nec solum urbis vestrae habitatores, sed etiam antiqui fines, ab omni saecularis potestatis invasione serventur, et infestatione securi. Civitatis autem fines dicimus illos qui pertinentias suas longe lateque concludunt. (Designat fines illos, et multa loca enumerat.) Hos [Col. 0067B] igitur fines cum detrimento vestro mutari omnino apostolica interdictione prohibemus, statuentes ut quod inter eos continetur, sicut jus est uniuscujusque, tam vos quam vestri haeredes, et quibus vos legaliter concesseritis, quiete possideatis in perpetuum. Quod si quaelibet parva vel magna persona contra hoc apostolicum decretum atque praeceptum temerario ausu venire tentaverit, admonita semel et iterum, usque tertio per convenientes inducias, si non resipuerit, et quod injuste egerit condigne non correxerit, sciat se centum libras denariorum Papiensium, medietatem camerae nostrae, medietatem in justitiam patientibus persoluturam.

Scriptum per manum Petri, notarii regionarii et secretarii sacri palatii.

[Col. 0067C] Ego Paschalis episcopus subscripsi.

Datum Laterani, per manum Joannis, sanctae Romanae Ecclesiae cardinalis, octavo Id. April, ind. IX, Incarnationis Dominicae anno 1102 [1101], pontificatus autem domini Paschalis II anno II.



XLVII. Confirmatio dotationis monasterii S. Benedicti Alperspacensis. (Anno 1101, April. 12.)
[PETRUS, Suevia ecclesiastica, Augustae 1699, fol.]

PASCHALIS episcopus, servus servorum Dei, dilecto filio CONONI, Alperspacensis monasterii abbati, ejusque successoribus regulariter promotis in perpetuum.

Religiosis desideriis dignum est facilem praebere [Col. 0067D] assensum, ut fidelis devotio celerem sortiatur affectum. Proinde religiosorum procerum Rotmanni de Husin, Adelberti de Zolro et Alwici comitis de Sulzo devotionem perpendentes, eorum desideriis assentimur, et beati Benedicti monasterium, quod in suo praedio fundaverunt, in loco scilicet haereditatis propriae, qui vocatur Alpirspach, auctore Deo, decreti praesentis auctoritate muniminis statuentes, ut locus ipse cum adjacente silva et terminis suis, alia quoque praedia et mancipia, quae ipsi communiter per manum liberi hominis Bernardi de Flurin beato Benedicto tradiderunt in villis, quae vocantur Dornheim, Homesingen, Hevingdorff, Garta, Hasela, Veringen, quaeque singulariter Adelbertus de Zolro [Col. 0068A] suae conversionis tempore in aliis infra nominatis tradidit, id est in Unzin, Geroldisdorf et Sulzo, Bollo, Norwilo atque Bosingin, quaecunque etiam in futurum vel supradicti proceres, vel alii quilibet fideles in idem coenobium de suo jure obtulerint, firma semper et illibata permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablata retinere, minuere, vel temerariis vexationibus fatigare, sed omnia integra conserventu, eorum pro quorum sustentatione et gubernatione concessa sunt, usibus omnimodis profutura. Abbates sane cum fratribus advocatum sibi, quem utiliorem praeviderint instituant. Qui si postmodum monasterio inutilis, et fratribus gravis fuerit, remoto [Col. 0068B] eo, alium praeficiant. Nec alius advocatiae bannum a catholico rege suscipiat, nisi ab abbate et fratribus electus exstiterit. Obeunte vero te nunc ejusdem loci abbate, vel tuorum quolibet successorum nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam elegerint. Ad indicium autem praeceptae a Romana Ecclesia libertatis aureum nummum, qui byzantius dicitur, quotannis Lateranensi palatio persolvetis. Si quid igitur in futurum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona hanc nostrae constitutionis paginam violaverit, [Col. 0068C] aut sciens contra eam venire tentaverit, secundo tertiove commonita, si non satisfactione congrua emendaverit, potestatis honorisque sui careat dignitate, reamque se divino judicio existere de perpetrata iniquitate agnoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, vel apud districtum judicem praemia aeternae pacis inveniant. Amen, amen.

Scriptum per manum Petri, notarii regionarii sacri palatii.

Ego Paschalis catholicae Ecclesiae episcopus subscripsi.

[Col. 0068D] Testes, qui adfuerunt, ubi praedium Vischenboch datum est, Fridericus et Arnoldus fratres de Wolva ipsius praedii traditores, comes Bartholdus de Nuinburch, Wernherus de Hophu, Dictersius de Nuinburch; Cuono de Horn, Rudolf de Wildorff, Sigeboto de Noviwiler, Egilolt de Berndec, Eigiswart de Lappil, Adelbertus de Westirhein, in loco Offenburg.

Datum Laterani per manum Joannis sanctae Romanae Ecclesiae diaconi cardinalis, pridie Idus Aprilis, indictione nona, Incarnationis Dominicae anno millesimo centesimo primo, pontificatus autem domni Paschalis secundi papae secundo.



XLVIII. Paschalis epistola ad Lambertum episcopum Atrebatensem. ---Confirmat Atrebatensem episcopatum: inter quem et Cameracensem limites constituit. (Anno 1101, Apr. 15.)
[MANSI, Concil. XX, 1014.]
[Col. 0069A]

PASCHALIS episcopus, servus servorum Dei, venerabili fratri LAMBERTO, Atrebatensi episcopo, ejusque successoribus canonice substituendis in perpetuum.

Quae a Patribus constituta sunt, oportet profecto ut sub metu et irrefragabili auctoritate teneantur. Dignum enim est ut nulla desidia negligantur, nulla dissensione violentur, nulla concertatione turbentur. [Col. 0069B] Unde et nos, quod a piae memoriae praedecessore nostro Urbano de restitutione Atrebatensis Ecclesiae constitutum est, justum omnino et sacris canonibus congruum perpendentes, nostri quoque decreti auctoritate sancimus: ut videlicet Ecclesia eadem, sicut antiquitus episcopali dignitate claruit, ita etiam in posterum cardinalem per Dei gratiam sortiatur antistitem. Divinae siquidem miserationis affectum, quem in ecclesiarum suarum et populorum restitutionibus operatur, debemus et nos competentibus subsequi ac implere suffragiis. Te igitur, dilectissime ac reverendissime frater, quem in Atrebatensi Ecclesia praedecessor noster, Domino restituente, constituit, nos quoque cum divini favoris praesidio in episcopalis dignitatis functione firmamus [Col. 0069C] [(15*) 1Kb] . Quidquid autem praedictae Ecclesiae B. Remigius contulit, quidquid antiquis temporibus, dum episcopali dignitate polleret, eam possidere constiterit; salvis legalibus institutis, et Romanae Ecclesiae privilegiis, tantum tibi ac successoribus tuis permanere censemus. In quibus nominatim archidiaconias duas, quarum una Atrebatensis, altera dicitur Obstrevandensis, praefatae Ecclesiae confirmamus: et illos omnino limites inter Atrebatensem et Cameracensem Ecclesias fore praecipimus, quos antiquitus fuisse, vel scriptorum monumentis, vel territoriorum diremptione, vel certis aliquibus indiciis potuerit comprobari: ut annuente Deo Ecclesiarum pax nulla occasione turbetur, et quae pro fidelium salute statuta sunt, perenni tempore inconvulsa [Col. 0069D] stabilitate persistant. Si qua sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

[Col. 0070A] Scriptum per manum Petri, notarii regionarii et scriniarii sacri palatii.

Paschalis catholicae Ecclesiae episcopus.

Datum Laterani, per manum Joannis sanctae Romanae Ecclesiae diaconi cardinalis, XVII Kal. Maii, indict. IX, Incarnat. Dominicae an. 1101, pontificatus autem domini Paschalis secundi papae secundo.



XLIX. Ad Henricum regem Anglorum.---Contra investituras ecclesiasticas. (Anno 1101.)
[MANSI, Concil. XX, 1058.]

PASCHALIS episcopus, servus servorum Dei, dilecto filio HENRICO regi Anglorum, salutem et apostolicam [Col. 0070B] benedictionem.

Legationis tuae verba, fili charissime, gratanter excepimus; sed vellemus obedientiam promittentis. In quibus nimirum sanctae Romanae Ecclesiae illa in tuo regno pollicebaris, quae tempore tui patris habuerat, eos requirens honores quos antecessorum nostrorum tempore pater tuus habuerat. Quae profecto omnia grata in superficie viderentur; interius requisita, et legati tui vocibus exposita, gravia et vehementissima paruerunt. Quaerebas enim ut tibi episcoporum abbatumque per investituram constituendorum jus et facultas a Romana indulgeretur Ecclesia: et quod per se solum fieri omnipotens Dominus perhibet, hoc regiae potestatis fieret. Ait [Col. 0070C] enim Dominus: Ego sum ostium: per me si quis introierit, salvabitur (Joan. X). Cum autem Ecclesiae ostium reges esse arrogant, fit profecto ut qui per eos Ecclesiam ingrediuntur, non pastores, sed fures et latrones habeantur, eodem Domino dicente: Qui non intrat per ostium in ovile ovium, sed ascendit aliunde, fur est et latro (ibid.). Et quidem si a nobis magnum aliquid tua dilectio postularet, quod cum Deo, cum justitia, cum nostri ordinis salute concedi posset, graviter [gratanter] utique concederemus. Hoc vero tam grave, tam indignum est, ut nulla ratione catholica id admittat Ecclesia. Facilius ad extrema quaelibet B. Ambrosius cogi potuit quam imperatori Ecclesiae permittere potestatem. Respondit enim (l. II, epist. 14, ad Marcellinam): »Noli [Col. 0070D] gravare te, imperator, ut putes te in ea quae divina sunt imperiale aliquod jus habere. Noli te extollere, sed si vis diutius imperare, esto Dei subditus. Scriptum est: Quae Dei, Deo; quae Caesaris, Caesari (Matth. XXII). Ad imperatorem palatia pertinent, ad sacerdotem ecclesiae. Publicorum tibi moenium jus commissum est, non sacrorum. Quid tibi cum adultera? Adultera est enim quae non est legitimo Christi conjugio copulata.« Audis, o rex, adulteram Ecclesiam nuncupari, quae non legitime nupserit. Ecclesiae siquidem sponsus unusquisque aestimatur episcopus, juxta Scripturam illam qua ex fratris uxore frater non sui nominis filios suscitare praecipitur, et sponsae contemptor a futuro sponso discalciari mandatur. [Col. 0071A] Vides igitur, o rex, quam ignominiosum, quam periculosum sit, per filios suos matrem adulterio pollui? Si ergo Ecclesiae filius es, quod utique omnis catholicus Christianus est, permitte matri tuae legitimum sortiri conjugium, ut non per hominem, sed per Deum et hominem Christum, legitimo sponso, copuletur Ecclesia. Per Deum enim episcopos eligi, cum canonice eliguntur, testatur apostolus Paulus, dicens: Nec quisquam sumit sibi honorem, sed qui vocatur a Deo tanquam Aaron (Hebr. V). Et B. Ambrosius: »Merito, inquit, creditur, quod divino esset electus judicio, quem omnes postulavissent.« Et post pauca: »Ubi universorum postulatio congruit, dubitare nos non oportet ibi Dominum Jesum et voluntatis auctorem, et petitionis arbitrum [Col. 0071B] fore, et ordinationis praesulem, et largitorem gratiae.« Praeterea propheta David ad Ecclesiam loquens, ait: Pro patribus tuis nati sunt tibi filii, constitues eos principes super omnem terram (Psal. XLIV). Ecclesia filios genuit, Ecclesia principes statuit. Possemus alia de Scripturis sacris testimonia et exempla proponere, quibus constaret Ecclesiae sponsos ac pastores episcopos, non saecularium potestatum nutu, sed Christi dispositione et Ecclesiae judicio praeponendos. Unde etiam imperator Justinianus sanxit in legibus sic: »Debet enim prius disceptari de vita episcopi utrum bona sit, an reprehensibilis, et utrum bonis testimoniis muniatur, an non.« Et infra »Fiat, inquit, facultas unicuique, si velit, contradicere: et si quidem ante consecrationem [Col. 0071C] fuerit contradictio facta, non prius consecretur episcopus nisi disceptatio de contradictione sit facta, et undique appareat innoxius is qui ad episcopatum vocatur.« Ecce quod populi totius esse pronuntiat imperator, hoc sui solius esse regia potestas incessit. Ipsius etiam imperatoris lege cautum est ut nec profectio, nec ingressus ad imperatorem sine metropolitani litteris pateret episcopo. Quem ergo in curia tua sine metropolitani litteris admittere non debes, eum vis, o rex, in Ecclesia principem constituere? Monstruosum profecto est ut patrem filius generare, homo Deum creare debeat. Sacerdotes namque in Scripturis sanctis deos vocari, tanquam Dei vicarios, manifestum est. Unde sanctae memoriae [Col. 0071D] Constantinus imperator, de episcoporum causis disceptare ausus non fuisse describitur. Propter hoc sancta Romana Ecclesia et apostolica, per praedecessores nostros regiae usurpationi et investiturae abominabili vivaciter obviare curavit: et gravissimis persecutionibus per tyrannos affecta, usque ad nostra tempora non destitit. Confidimus autem in Domino, quoniam nec in nobis confidentiae suae virtutem Ecclesiae princeps Petrus et episcoporum primus amittet. Porro saecularium potestatum et regum in Ecclesia quod sit officium, exponit apostolus Paulus, dicens: Dei enim minister est tibi in bonum. Non enim sine causa gladium portat. Dei enim minister est, vindex in ira ei qui male agit (Rom. XVIII). Et Petrus apostolus in eadem verba consentiens: [Col. 0072A] Sive regi, ait, quasi praecellenti, sive ducibus tanquam ab eo missis ad vindictam malefactorum, laudem vero bonorum (I Petr. II). Inter ista, rex, nullius tibi persuasio profana subripiat, quasi aut potestati tuae aliquid diminuere, aut nos in episcoporum promotione aliquid nobis velimus amplius vindicare. Imo si ab hoc propter Deum desistas, quod contra Deum esse manifestum est, quod cum Deo, nec tu exercere, nec nos concedere, aut cum nostra seu tua salute possumus: quidquid deinceps postulaveris quod cum Deo possumus, libentius indulgebimus, et honori tuo et sublimationi propensius insistemus. Nec existimes quod potestatis tuae columen infirmetur si ab hac profana usurpatione desistas; imo, tunc validius, tunc robustius, tunc honorabilius regnabis, [Col. 0072B] cum in regno tuo divina regnabit auctoritas. Tunc amicitiam et familiaritatem nostram firmius obtinebis, et regni tutores beatos apostolos habere gaudebis. Nec tibi nunc in petitionibus tuis abesse poterimus, cui petitionum nostrarum fautorem Dominum adesse senserimus. Ipse omnipotens Deus, in cujus manu corda sunt regum, adsit hortatui nostro, adsit auditui tuo, ut dum juxta praecepta ejus tuas disposueris actiones, ipse regnum tuum pacis et honoris sui stabilitate ac sublimatione disponat. Amen.



L. Privilegium pro ecclesia Calmosiacensi. (Anno 1101, Mai. 5.)
[Dom CALMET, Hist. de Lorraine, II, Preuves, p. 109.]

[Col. 0072C] PASCHALIS episcopus, servus servorum Dei, dilectis filiis SEHERO abbati, et ejus fratribus, in Calmosiacensi Ecclesia canonicam vitam professis, eorumque successoribus in eadem religione permansuris, in perpetuum

Religiosis desideriis dignum est facilem praebere consensum, ut fidelis devotio celerem sortiatur effectum. Proinde nos vestris omnium, filii, precibus annuentes, tam vos quam omnia vestra sedis apostolicae confovenda suscipimus, statuentes ut tam vos quam successores vestri sub canonicae disciplinae jugo perpetuis temporibus militetis: praesenti etiam decreto sancimus ut vestra Calmosiacensis Ecclesia ab omni viventium jugo libera perseveret, [Col. 0072D] nullusque in ea, vel ejus facultatibus, praeter Romanae sedis antistitem dominetur, salvo canonico jure Tullensis episcopi. Ad haec addimus ut quaecunque bona, quaecunque praedia, fideles viri de suo jure loco hactenus contulerunt, quaecunque in posterum, largiente Domino, concessione pontificum, liberalitate principum, vel oblatione fidelium, juste atque canonice potestis adipisci, firma vobis vestrisque successoribus et illibata permaneant. Obeunte te nunc ejus loci abbate, vel tuorum quolibet successorum, nullus ibi qualibet subreptione, astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem providerit eligendum, nullusque ibi ecclesiasticorum se ingerat, nisi quos [Col. 0073A] spirituales viros congregatio vestra ad abbatis electionem invitaverit. Electus autem ipse juxta loci vestri vel provinciae morem a Tullensi episcopo confirmetur, ordinationes etiam clericorum, consecrationes altarium sive basilicarum ab eodem accipietis episcopo, si quidem gratiam atque communionem apostolicae sedis habuerit, et si eam gratis ac sine pravitate voluerit exhibere; alioquin liceat vobis catholicum quem malueritis adire antistitem, et ab eo benedictionem seu fratrum consecrationem suscipere, qui apostolicae sedis suffultus auctoritate, quae postulatur indulgeat; ad altarium etiam consecrationes invitatus accedat. Praeterea, prohibemus et interdicimus ut circa coenobii vestri ambitum occasione qualibet assultum facere nemo praesumat; [Col. 0073B] si vero, quod absit! forte contigerit in atrio vestro, vel in effusione sanguinis, vel in verberum inflictione, sive in aliquo ejusmodi violentiam irrogari, nequaquam propter haec ecclesia vestra a divinis prohibeatur officiis. Ad indicium perceptae a Romana Ecclesia libertatis, stolam sacerdotalem per singula biennia Lateranensi palatio persolvatis. Si quae sive ecclesiastica saecularisve persona hanc nostrae constitutionis paginam sciens contra eam venire temere tentaverit, secundo tertiove commonita, si satisfactione congrua non emendaverit, potestatis honorisque sui dignitate careat, reamque divino se judicio existere de perpetrata iniquitate cognoscat, et a sanctissimo corpore et sanguine Dei Domini nostri Jesu Christi aliena fiat, atque in extremo examine [Col. 0073C] districtae subjaceat ultioni. Cunctis autem eidem loco jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Petri notarii regionarii et scriniarii sacri palatii.

Datum Romae in porticu beati Petri, per manum Joannis sanctae Romanae Ecclesiae diaconi, tertio Nonas Maii, indictione nona, Incarnationis Domini anno millesimo centesimo secundo [primo], pontificatus autem domini Paschalis papae secundi anno secundo.

Ego Paschalis Ecclesiae catholicae episcopus.



LI. Privilegium pro ecclesia S. Vincentii Bergomatis. (Anno 1101, Mai. 15.)

[Vide LUPI, Codex diplomaticus Bergomatis. Bergomi, 1784, fol. 1-2, t. II, p. 829.]



LII. Ad Guillelmum Melphiensem episcopum.---Abrogat Lavellanum episcopatum; Melphiensis possessionis et jura confirmat. (Anno 1101, Sept. 29.)
[MANSI, Concil. XX, 1049.]

PASCHALIS episcopus, servus servorum Dei, venerabili fratri GUILLELMO Melphiensi episcopo, ejusque successoribus canonice promovendis in perpetuum.

[Col. 0074A] Per apostoli Petri discipulum et successorem Anacletum, apostoli Petri praeceptum accepimus, ne in villis, aut municipiis, vel in modicis civitatibus ordinentur episcopi. Magnum enim est Ecclesiae detrimentum cum episcoporum nomen ac dignitas frequentia inopiaque vilescit. Hujus nos providentiae justitia commoniti, praesentis decreti auctoritate, juxta sanctorum Patrum statuta sancimus ne in Lavellano oppido, quod Melphiae oppidum est, ullo deinceps tempore episcopalis cathedra statuatur: ipsum vero oppidum cum pertinentiis et finibus suis, tibi, venerabilis frater Guillelme Melphiensis episcope, tuisque legitimis successoribus perpetuo regendum, et episcopali jure tenendum disponendumque firmamus. Praeterea villam Salsugae, Gaudianum, [Col. 0074B] possessiones S. Joannis de Iliceto, ita semper in propria Melphiensis Ecclesiae possessione permanere censemus, sicut a filio nostro duce Rogerio suis temporibus traditae et chirographo confirmatae sunt. Hoc ipsum de Judaeorum censu, balnearum redditu, villanorum vectigalibus, molendinis, vineis, agris, caeterisve rebus quas intra vel extra civitatem Melphiae idem dux Ecclesiae vestrae contulit, praesentis privilegii pagina constituimus. Ad hoc quidquid vel proprietario, vel baronali jure Ecclesia vestra in praesentiarum obtinet, sive in futurum largiente Domino juste poterit atque canonice adipisci, firma tibi tuisque successoribus et illibata permaneant. Porro in legationem . . . . . ut quicunque deinceps episcopali Melphiensi in Ecclesia, Deo auctore, successerint, [Col. 0074C] ab apostolicae sedis nostrae pontificibus consecrationis gratiam sortiantur. Si qua igitur in crastinum, ecclesiastica saecularisve persona, etc., ut in aliis nonnullis epistolis.

Ego Paschalis, catholicae Ecclesiae episcopus, subscripsi.

Datum Beneventi, per manus Joannis sanctae Romanae Ecclesiae diaconi, III Kal. Octobr., ind. X, Incarnat. Dominicae anno 1102 [1101], pontificatus autem domni Paschalis II papae tertio.



LIII. Ad Constantinum Ravellensis Ecclesiae episcopum.---Privilegia et possessiones Ecclesiae Ravellensis confirmat. (Anno 1101, Sept. 29.)
[MANSI, Concil. XX, 1050.]
[Col. 0074D]

PASCHALIS episcopus, servus servorum Dei, venerabili CONSTANTINO Ravellensis Ecclesiae episcopo, et successoribus canonice promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Tuis ergo postulationibus, frater in Christo venerabilis Constantine episcope, clementer annuimus, quia devotionis tuae sinceritatem erga communem matrem Romanam Ecclesiam affectio diutina declaravit. Cujus nimirum merito voluntatis auctore Domino accommodavimus affectum, ut Ecclesiae [Col. 0075A] tibi commissae status inconcussa semper stabilitate persistat. Per praesentis itaque decreti paginam decernimus ut Ravellensis Ecclesia, cui per Dei gratiam, et praedecessoris nostri ministerium, et manus impositionem praesides, familiari benignitate semper sub apostolicae sedis tuitione servetur: et quicunque deinceps episcoporum Ravellensi Ecclesiae Deo disponente successerint, ab ejusdem apostolicae sedis pontifice consecrationis gratiam sortiantur, sicut a sanctae memoriae praedecessoribus nostris Victore III et Urbano II statutum esse cognoscitur. Omnem quoque Ravellensis parochiae ambitum, sicut a praedecessore tuo reverendae in Christo memoriae Ursone possessa est, tibi tuisque in perpetuum successoribus confirmamus. Ad haec quidquid vel [Col. 0075B] proprietario jure, vel parochiali, jam praefata Ecclesia in praesentiarum obtinet, sive in futurum largiente Domino juste poterit atque canonice adipisci, libera tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare: sed omnia integra conserventur, tam vestris quam clericorum et pauperum usibus profutura. Si qua sane ecclesiastica saecularisve persona, etc. ut in aliis nonnullis epistolis.

Ego Paschalis catholicae Ecclesiae episcopus subscripsi.

Datum Beneventi per manum Joannis, sanctae [Col. 0075C] Romanae Ecclesiae diaconi cardinalis, III Kal. Octobr., indict. X, Incarnationis Dominicae anno 1102 [1101], pontificatus autem domni Paschalis papae secundi III.



LIII bis. Ad Madelmum abbatem Sanctae Sophiae.---Privilegium coenobii Sanctae Sophiae. (Anno 1101, Oct. 27.)
[MANSI, Concil. XX, 1024.]

In nomine Domini Dei Salvatoris nostri Jesu Christi Domini aeterni, PASCHALIS papa, episcopus, servus servorum Dei, dilecto in Christo filio MADELMO abbati monasterii venerabilis Sanctae Sophiae intra Beneventum siti, ejusque successoribus regulariter promovendis in perpetuum.

[Col. 0075D] Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Unde nos tuis, fili humanissime Madelme, piis postulationibus annuentes, Sanctae Sophiae coenobium, cui Domino auctore praesidere cognosceris, sub tutelam et jurisdictionem sedis apostolicae, sicut hactenus mansit, perpetuo permanere praesentis paginae auctoritate sancimus, ut soli Romanae Ecclesiae subditum, ab omnium Ecclesiarum necnon et personarum jugo liberum habeatur. Cuncta etiam quae praedecessoribus tuis, vel tibi, [Col. 0076A] ad ejusdem monasterii immunitatem vel possessionem, nostrorum praedecessorum sunt privilegiis attributa, nos quoque tibi juxta ac successoribus tuis regulariter promovendis praesenti privilegio contribuimus. Cellas propterea, vel ecclesias, vel villas, quae praedecessorum tuorum, vel tua industria praedicto videntur coenobio juste ac rationabiliter acquisitae, possidendas in perpetuum confirmamus, id est ecclesiam Sancti Benedicti, etc.

(Hic enumerantur possessiones illius monasterii.) una cum omnibus suis pertinentiis, cum mobilibus atque immobilibus. Praesentis atque nostri privilegii pagina apostolica auctoritate statuimus ut quaecunque idem coenobium juste possidet, quaeque in crastinum concessione pontificum, liberalitate principum, [Col. 0076B] vel oblatione fidelium juste atque canonice poterit adipisci, firma tibi tuisque successoribus et illibata permaneant. Decrevimus ergo ut nulli omnino hominum liceat idem coenobium temere perturbare atque destruere, aut etiam ei ullas possessiones auferre, vel ablatas retinere, minuere, vel temerariis vexationibus fatigare, aut quocunque modo molestare: verum omnia integre perseverent, atque conserventur, eorum pro quorum substantia aut sustentatione aut gubernatione concessa sunt, usibus commodis profutura. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia, vel violentia, praeponatur, nisi quem fratres communi consensu, vel fratrum pars consilii sanioris, elegerint. Electus a [Col. 0076C] Romano pontifice consecretur. Chrisma, oleum sanctum, consecrationes altarium sive basilicarum, ordinationes monachorum qui ad sacros sunt ordines promovendi, ab episcopis in quorum dioecesibus estis, accipietis; si quidem gratiam et communionem apostolicae sedis habuerint, et si gratis ea et sine pravitate impenderint. Si quid vero horum obstiterit, liceat vobis a quocunque volueritis catholico episcopo, quae supra nominata sunt sacramenta percipere. Si qua vero ecclesiastica saecularisve persona hanc nostrae constitutionis paginam sciens, temere contra eam venire attentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de [Col. 0076D] perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud aeternum judicem praemia aeternae pacis ac mercedis inveniant: Amen. Bene valeas.

Ego Paschalis sanctae catholicae Ecclesiae episcopus subscripsi.

Datum Capuae per manum Joannis S. R. E. diaconi cardinalis, VI Kal. Novemb., indict. XI [(16) 1Kb] . Incarn. [Col. 0077A] Domini anno 1111, pontificatus autem domni Paschalis II papae tertio.



LIV. Privilegium pro monasterio Casinensi. (Anno 1101, nov. 17.)
[GATTULA, Hist. Casin., I, 411.]

PASCHALIS episcopus, servus servorum Dei, venerabili fratri ODERISIO Casinensi abbati, et sanctae Romanae Ecclesiae presbytero cardinali, salutem.

Cum pro beati Patris nostri Benedicti reverentia, tum pro multis tam vestris, quam praedecessorum vestrorum meritis, vestro nos loco plurimum debere cognoscimus. Idcirco justum ducimus ut ad vestri monasterii augmentum charitate sollicita [Col. 0077B] intendamus. In urbe igitur Beneventana, quam nostri Romani juris esse perspicuum est, monasterio vestro in perpetuum possidendam ecclesiam S. Nicolai concedimus, quae sita est in urbis angulo juxta turrem paganam, et concessionem ipsam praesentis decreti pagina confirmamus. Quam nimirum ecclesiam, et illibatam, et integram vobis vestrisque successoribus perpetuo permanere sancimus, una cum omnibus, quae in praesentiarum ad ipsam pertinent. Quae videlicet ex majori parte rerum ad nostram curiam pertinentium acquisita, seu comparata creduntur, id est molendina duo sub uno tegmine, aliud quod centimolum nuncupatur; hortos cum diversis arboribus; curtem in Roseto, cum una petia de terra; curtem in rivo Tasi; curtem de [Col. 0077C] homodei; curtem Martini Alberici cum Silvola; curtes Rocconis duas; curtem diaconi Musi; curtem in Monte Rostari; curtem in Sajano; curtem Valentini; terras in loco, qui dicitur Mediana per fines et terminos suos; ecclesiam S. Nicolai in Urbiliano prope Petram pelicinam cum pertinentiis suis; coram quae est ante portam ecclesiae per terminos suos, casam quae est ad laevam ecclesiae per terminos suos juxta murum civitatis; super quae etiam nos eidem ecclesiae possessionibus adjicimus ecclesiam S. Nicolai, quae vocatur de Rodenandi cum pertinentiis suis; ecclesiam S. Mariae quae vocatur Rotunda cum pertinentiis suis; balneum novum juxta ecclesiam S. Politti. Quidquid praeterea cella [Col. 0077D] ipsa B. Nicolai, pontificum concessione, principum liberalitate, vel quorumque fidelium oblatione in futurum potuerit adipisci sub vestra vestrorumque successorum dispositione ac potestate in perpetuum conservetur. Nulli autem personae unquam liceat suprafatam cellam a vestri monasterii unitate dividere, et in aliam, quam a nobis statutum est possessionem, occasione qualibet transmutare. Si quis vero aliter praesumpserit, apostolicae sedis animadversione multetur et usque ad satisfactionem congruam excommunicationi subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

[Col. 0078A] Ego Paschalis catholicae Ecclesiae episcopus subscripsi.

Datum Laterani per manum Joannis sanctae Romanae Ecclesiae diaconi cardinalis, XV Kalendas Decembris, indictione decima, anno Dominicae Incarnationis 1102 [1101], pontificatus autem domni Paschalis secundi papae anno III.



LV. Ad Lanuinum Turris priorem scribit ex Richardo episcopo Albanensi se cognovisse »pacem et concordiam eremi reformatam et eum in locum Brunonis successisse.« Hortatur ut Brunonis virtutes aemuletur. (Anno 1101, Nov. 26.)
[MABILL., Annal. Bened. V, 445.]

Revertente si quidem fratre R. [Richardo] Albano [Col. 0078B] episcopo, pacem et concordiam eremi reformatam, et in locum sanctae memoriae magni Brunonis te successisse cognovimus. Sit ergo in te ejusdem viri spiritus, idem sit et eremiticae disciplinae vigor, eadem morum et gravitatis constantia, quia nos, opitulante Domino, quidquid auctoritatis et potestatis ipsius magistri probabilis sapientia et religio ab apostolica sede promeruit personaliter, hoc tibi, te eodem spiritu comitante, concedimus. Volumus autem ut in proxima quadragesima nos visitare debeas, quatenus cordis secreta os ad os plenius loquamur, etc.

Datum Romae VI Kal. Decembris.



LVI. [Col. 0078C] Ecclesiae S. Jacobi Compostellanae privilegia ac possessiones confirmat. (Anno 1101, Dec. 31.)
[FLOREZ, España sagrada, XX, 32.]

PASCHALIS episcopus, servus servorum Dei, venerabili fratri DIDACO Compostellano episcopo secundo, ejusque successoribus canonice promovendis in perpetuum.

Justitiae ac rationis ordo suadet ut qui sua a successoribus desiderat mandata probari, praedecessoris sui procul dubio voluntatem et statuta custodiat. Proinde nos, praedecessoris nostri sanctae memoriae Urbani II statuta custodientes, pro B. Jacobi reverentia legitimum sempiternum auctoritate sancimus, ut sicut episcopatus cathedram praedecessor [Col. 0078D] tuus bonae memoriae Dalmatius episcopus in Compostellana urbe per apostolicae concessionem sedis obtinuit, in qua B. Jacobi corpus requiescere creditur, ita perenni deinceps tempore, tam tu quam successores tui habere opitulante Domino debeatis. Universa igitur ad Iriae civitatis dioecesim jure veteri pertinentia tibi tuisque legitimis successoribus Compostellae permanentibus integra semper et illibata permanere decernimus. Ad haec pro singulari B. Jacobi devotione concedimus ut tam tu quam tui deinceps successores, nulli praeter Romanum metropolitanum subjecti sint, et omnes qui tibi in eadem sede successerint per manum Romani pontificis tanquam speciales Romanae sedis suffraganei consecrentur. Praeterea mansuro in perpetuum decreto [Col. 0079A] sanximus ut quidquid hactenus juste B. Jacobi ecclesiae a regibus, seu quibuscunque fidelibus oblatum est; quidquid catalogis legitimis continetur, quidquid parochiarum Iriensis cathedra juste habuisse cognoscitur, tibi tuisque legitimis successoribus Compostellae permanentibus firmum semper integrumque servetur. Illud omnimodis interdicimus ut nulli unquam personae facultas sit B. Jacobi ecclesiae censum illum qualibet occasione subtrahere, quem Hispanorum reges quidam nobilis memoriae, Al. praesentis praedecessores, pro salute totius provinciae statuerunt, a flumine videlicet Pisorgo usque ad littus Oceani annuatim ex singulis boum paribus persolvendum, sicut in scriptis ejusdem ecclesiae continetur. Vestram de caetero condecet sanctitatem [Col. 0079B] sanctae Romanae Ecclesiae decreta in omnibus observare, et ita virtutum luce interius exteriusque fulgere, ut videant omnes vestra bona opera, et glorificent Patrem vestrum qui in coelis est.

Sane si quis in crastinum archiepiscopus aut episcopus, imperator aut rex, princeps aut dux, marchio, comes, judex, aut ecclesiastica quaelibet saecularisve persona hujus decreti paginam sciens, contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi alienus fiat, atque in extremo examine districtae [Col. 0079C] ultioni subjaceat. Cunctis autem haec observantibus et saepefatam B. Jacobi ecclesiam venerantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Petri notarii regionarii a scriniis sacri palatii.

Ego Paschalis sanctae catholicae Ecclesiae episcopus.

Datum Laterani per manum Joannis S. Romanae Ecclesiae diaconi cardinalis II Kal. Januar., indictione X, anno Incarnationis Dominicae 1102 [1101], pontificatus autem domini Paschalis papae [Col. 0079D] III.



LVII. Ad Didacum Compostellanum episcopum.---De reformandis moribus istius Ecclesiae deformibus, qui per bella in eam irrepserant. (Anno 1101.)
[MANSI, Concil. XX, 1001.]

PASCHALIS episcopus, servus servorum Dei, venerabili DIDACO Compostellano episcopo, salutem et apostolicam benedictionem.

Ecclesia quam regendam, disponente Domino, suscepisti, jam diu, etiam cum pastorem habere videretur, pastoris solatiis caret. Idcirco strenuitati [Col. 0080A] tuae vigilantius insistendum est, ut in ea rite omnia juxta normam sedis apostolicae disponantur. Cardinales in Ecclesia tua presbyteros seu diaconos tales constitue, qui digne valeant commissa sibi ecclesiastici regiminis onera sustinere. Porro quae presbyterorum intersunt, presbyteris; quae diaconorum, diaconibus committantur, ut in aliena dispendia nullus obrepat. Si qui sane ante Romanae legis susceptionem secundum communem patriae consuetudinem conjugia contraxerunt, natos ex eis filios neque a saeculari neque a dignitate ecclesiastica repellimus. Illud omnino incongruum est, quod per regionem vestram monachos cum sanctimonialibus habitare audimus, ad quod resecandum experientia tua immineat; ut et qui inpraesentiarum simul [Col. 0080B] sunt, divisis longe habitaculis separentur, prout arbitrio et religiosorum virorum consilio melius visum fuerit, neque in posterum consuetudo hujusmodi praesumatur.

Datum Laterani, Incarnationis Dominicae anno millesimo centesimo tertio [primo], nostri pontificatus quarto [secundo].



LVIII. Ad Bernardum Toletanum, Giraiaum Bracarensem, etc.---Illos jubet ad synodum venire Romae habendam. (Anno 1101.)
[FLOREZ, España Sagrada, XX, 89.)

P. episcopus, servus servorum Dei, venerabilis fratribus et coepiscopis B. Toletano, G. [(16*) 1Kb] Bracarensi [Col. 0080C] et eorum suffraganeis, et D. Compostellano salutem et apostolicam benedictionem.

Quantum veritatis hostibus terrorem, quantam Ecclesiae fortitudinem synodalis concilii procinctus comparet, dilectio vestra cognoscet: quapropter et nobis et vobis vivaciter providendum est ut auctore Deo in plenariam debeamus synodum convenire, quam, eodem Deo nostro praestante, sanctorum apostolorum juvantibus meritis, in exordio proximae Quadragesimae celebrare decrevimus. Hortamur ergo strenuitatem vestram ut, omni occasione seposita, convocatis dioeceseos vestrarum abbatibus, in praedicto tempore ad Urbem convenire curetis. Sancti Facundi abbatem non dissimiliter invitamus.



LIX. Ad Anselmum Cantuariensem archiepiscopum.---Det operam Anglicanae Ecclesiae restaurandae; et Anglorum regem cum Northmanniae comite conciliet. (Anno 1101.)
[MANSI, Concil. XX, 1019.]
[Col. 0080D]

Paschalis episcopus, servus servorum Dei, reverendissimo fratri et coepiscopo ANSELMO Cantuariensium archiepiscopo, salutem et apostolicam benedictionem.

Sicut injuriis tuis et exsiliis compassi sumus, sic reductioni tuae et honori tuo, largiente Domino, congaudemus. Et tu, frater in Christo reverendissime, quia injurias et procellas Romanae Ecclesiae, [Col. 0081A] sicut in praesentia visas, plenius nostri, pro eis in portu positus laborare non desinas efficacius. Primo, ut Ecclesiarum in regno Anglico statum secundum Romanae Ecclesiae sanctiones corrigi ac disponi facias: dehinc, de regis erga nos dilectione ac fidelitate debita, censuque B. Petri restituendo, efficacius studeas. Scis enim quantis inopiae circumvallemur angustiis. Nempe cum pro Ecclesiis omnibus Romana laboret Ecclesia, quisquis ei sua aufert, non ipsi soli, sed Ecclesiis omnibus sacrilegii reus esse dignoscitur. Significamus praeterea dilectioni tuae, Northmannorum comitem (Robertum) questum apud nos esse adversus Anglorum regem de fracto sacramento, quod ei pro eodem regno acquirendo fecerat, regnum invaserit. Et nosti quia [Col. 0081B] eidem comiti debemus auxilium pro laboribus quos in Asianae Ecclesiae liberatione laboravit. Idcirco volumus ut, si necdum inter eos pax composita est, te satagente, nostris nuntiis intervenientibus, componatur. Pro his enim omnibus notum tibi, et a te quondam educatum tunc filium, nunc fratrem et coepiscopum, Joannem mittimus, et Tiberium familiarem nostrum: quos petimus in omnibus quae apud vos agenda sunt, tuo consilio instrui, tuo auxilio adjuvari: per quos sacrosancta Romana Ecclesia tuae religionis et sapientiae efficacius experiatur industriam.



LX. P[etro] episcopo Pictaviensi praecipit ut monasterio Cluniacensi satisfaciat de abbate S. Cypriani consecrato; eidemque monasterio satisfieri ab abbate Malleacensi jubet. (Anno 1101.)
[MABILL., Annal. Bened. V, 460.]
[Col. 0081C]

P. episcopus, servus servorum Dei, dilecto fratri P. [Petro] Pictaviensium episcopo, salutem et apostolicam benedictionem.

Cum Romanae Ecclesiae membra sitis, miramur quod vestro capiti scienter contraitis. Neque enim ignoratis Sancti Cypriani monasterium per sedis apostolicae dispositionem Cluniacensi monasterio esse commissum. Tu vero, ut audivimus, abbatem illic repente electum adversus Romanae Ecclesiae privilegia consecrasti. Unde praecipimus ut idem frater [Col. 0081D] abbas officio careat, donec Cluniacensi abbati satisfaciat, et Ecclesia ipsa juxta Romanas constitutiones in abbatis Cluniacensis ordinatione persistat. De Malleacensi quoque abbate praecipimus ut juxta domini Urbani praeceptum abbati Cluniacensi satisfaciat. Alioquin vide ne tu pro eis sedis apostolicae indignationem experiaris, et ipsi condignam sententiam non effugiant.



LXI. Ad episcopos Scotiae, suffraganeos Eborum Ecclesiae, pro archiepiscopo Eborum. (Anno 1101.)
[Monasticon Anglic., III, 146.]

PASCHALIS episcopus, servus servorum Dei, venerabilibus fratribus Eborum metropolis suffraganeis [Col. 0082A] per Scotiam, salutem et apostolicam benedictionem.

Noscat dilectio vestra venerabilem fratrem nostrum Gerardum Herefordensem quondam episcopum in Eborum metropolitanum per omnipotentis Dei gratiam nos promovisse; cui ex apostolicae sedis liberalitate pallium privilegiumque concessimus, unde mandamus, praecipientes, ut ei deinceps, tanquam vestro archiepiscopo, debitam obedientiam exhibeatis



LXII. Gerardo archiepiscopo Eboracensi pallium tribuit. (Anno 1101.---Fragm.)
[STUBBS, Acta pontif. Eborac. ap. Twysden Hist. Angl. Script., I, 1710.]

[Col. 0082B] PASCHALIS episcopus, servus servorum Dei, venerabili fratri GIRARDO Eboracensi archiepiscopo, salutem et apostolicam benedictionem.

Inter caetera regna terrarum ad apostolicae sedis subjectionem, etc.



LXIII: Privilegium pro monasterio Jesu Nazareni. (Anno 1102, Jan. 11.---Fragm.)
[AYNSA, Fundacion, excellencias, grandezus y cosas memorables de Huesca. Huesca 1619, fol. p. 455.]

. . . . . Ego Paschalis catholicae Ecclesiae episcopus huic concordiae concessi et subscripsi.

Datum Laterani per manum Joannis sanctae Romanae Ecclesiae diaconi cardinalis, X Kalendis Aprilis, indictione XII, anno Dominicae Incarnationis [Col. 0082C] millesimo centesimo quinto [secundo], pontificatus quoque domni Paschalis II papae anno V[III].



LXIV. Privilegium pro monasterio S. Ambrosii Mediolanensis. (Anno 1102, Febr. 14.)
[PURICELLI, Ambros. Mediol. basil. Monum., p. 509]

PASCHALIS episcopus, servus servorum Dei, dilecto in Christo filio JOANNI venerabili abbati, in Christo salutem suisque successoribus.

Quamvis ex universalitate sedis, cui deservimus indigni, curam ecclesiarum omnium adhibita dilectione concipimus, et disponendo gerimus; ampliori tamen vigilantia super his sollicitamur, et amore tenemur, quas fidelium devotio tutelae hujus [Col. 0082D] sanctae universalis sedis salubri institutione commisisse dignoscitur; et si quid, in quo ex nostra constitutione vel consensu sublimati desiderent, cum summa benevolentia concedendum nobis videtur ut impetrent. Unde, te postulante a nobis ut monasterium Sancti Ambrosii, ubi sanctum ejus requiescit corpus simul cum sanctis martyribus Gervasio atque Protasio, cui divina dispositio te praeesse voluit, apostolicae auctoritatis serie muniremus, et omnia ejus pertinentia perenni jure inviolabiliter permanendae confirmaremus; tuis inclinati precibus, per hujus nostrae sanctionis privilegium, antecessorum nostrorum auctoritatem sequentes, decernimus, et propter amorem sancti Ambrosii et sanctorum martyrum Gervasii et Protasii, quorum honori [Col. 0083A] dicatus est locus, concedimus tibi tuisque successoribus, quidquid de usu dalmaticae, sandalium, necnon chirothecarum, et licentiam ferendi tintinnabulum capellae, ex apostolica auctoritate antecessorum nostrorum habere meruisti; et concedimus tibi dominium totius ecclesiae post archiepiscopum, et similiter concedimus dominium hospitalis cum ecclesia inibi fundata in honore sancti Michaelis, et ecclesiam sancti Augustini cum parochia sibi pertinente; et ecclesiam Sancti Satyri cum parochia sibi pertinente; et ecclesiam Sancti Petri, ubi dicitur a Sala, cum parochia sua, cum decimis et primitiis; confirmantes monasterium infra urbem ipsam Mediolanum constitutum, quod nominatur Auronae, cum omni honore; et curtem de Pasiliano cum omnibus [Col. 0083B] ad se pertinentibus, cum ecclesiis inibi aedificatis, et curtem de Feliciano, et curtem de Monte, cum ecclesiis inibi aedificatis; et Capiate cum ecclesiis, cum decimis et primitiis; et Civennam; et in Clavero; et in Badello; et in Colonia; et in Baraza ecclesiam unam quae vocatur Sanctus Damianus, cum decimis et primitiis; et Antizagum cum ecclesiis inibi fundatis; et Casterno cum duabus ecclesiis; et Balaradeglo; et Vite Alba; et Sanctus Syrus a Bevra; et in episcopatu Laudensi ecclesiam unam Sancti Salvatoris, et aliam ecclesiam juxta Codonium, fundatam in honore sancti Ambrosii; et in episcopatu Papiensi villam unam quae nominatur villa regia; et monasterium unum, quod [Col. 0083C] nominatur Sanctus Quintinus, ut sit in potestate et regimine ipsius abbatis Sancti Ambrosii; et ecclesiam Sancti Sepulcri cum decimis et primitiis; et Dubini cum ecclesia una; et in episcopatu Placentiae villam unam, quae vocatur Ceresola et insuper cuncta loca, urbana vel rustica, culta vel inculta, cum decimis et primitiis, colonis, servis et ancillis, et aldionibus, quae ab aliquibus fidelissimis Christianis eidem monasterio concessa sunt, vel quae etiam per alia justa munimina ad eumdem religionis locum pertinere videntur, cum omni securitate et quiete debeas possidere, tuique successores in perpetuum, ita ut nullus unquam successorum nostrorum pontificum, nullus et imperator, rex, dux, vel aliqua persona, ipsum monasterium de praefatis omnibus [Col. 0083D] rebus, quae inibi pertinere videntur, praesumat devestire, molestare, inquietare; necnon sub divini judicii promulgatione, confirmatione et anathematis interdictione decernimus. Quod ut nunc, seu in futuris temporibus, firmum et inviolabile maneat, nostro privilegio confirmamus, ad honorem Dei et sancti Ambrosii confessoris, et sanctorum martyrum Gervasii et Protasii, quorum corpora in vestro monasterio posita sunt. Si quis autem temerario ausu, quod fieri non credimus, contra hujus nostrae apostolicae auctoritatis et confirmationis seriem agere tentaverit; sciat se esse excommunicatum, et a beato Petro apostolorum principe, et nostra apostolica auctoritate. Qui vero custos et observator hujus nostri privilegii exstiterit, benedictionis [Col. 0084A] gratiam et vitam aeternam a Domino consequi mereatur.

Ego Paschalis catholicae Ecclesiae episcopus subscripsi.

Ego Coyro, Praenestinus episcopus subscripsi.

Ego Richardus, Albanensis episcopus, subscripsi.

Datum Laterani per manum Joannis, sanctae Romanae Ecclesiae diaconi cardinalis, sexto decimo Kalendas Martii, indictione decima, Incarnationis Dominicae anno millesimo tertio [secundo], pontificatus autem domini Paschalis secundi papae tertio.



LXV *Monasterii S. Petri Coeli Aurei Papiensis privilegia confirmat. (Anno 1102, Febr. 14.)

[Hujus privilegii mentio tantum exstat apud ROBOLINI, Notizie, III, 223. Signa chronologica sunt vitiosa.]
[Col. 0084B]


LXVI. *Monasterii Montis Majoris privilegia, apud Arelatem petente Guillelmo abbate confirmat. In illo diplomate recensentur ea quae concessione pontificum, liberalitate principum vel oblatione fidelium collata fuerant, in his castrum Biduini cum suis appendicibus, quod jurisdictionis S. Romanae Ecclesiae esse dicitur, »ea lege ut ex hac possessione librae thuris per quinquennium tres, et ex ipso monasterii capite per singulos annos Merguliensis monetae solidi quatuor Lateranensi Ecclesiae persolverentur.« Ad haec monasterium S. Martini de Alamonte, et in comitatu Regensi castrum Crisellum et monasterium Stabloni eidem abbatiae confirmatur. »Scriptum per manum Petri notarii regionarii sacri palatii;« et post papae subscriptionem: »Datum per manum Joannis S. R. E. diaconi cardinalis, V Kal. Martii, indict. X, Incarnationis Dominicae anno 1102, pontificatus autem domini Paschalis papae III.«

[MABILL. Annal. Bened. V, 454. Fragm.]
[Col. 0084C]


LXVII. Ecclesiae Faesulanae bona, rogante Joanne episcopo, confirmat. (Anno 1102, Mart. 11.)
[UGHELLI, Italia sacra, III, 237.]

PASCHALIS episcopus, servus servorum Dei, dilecto fratri JOANNI Fesulano episcopo, ejusque successoribus canonice promovendis in perpetuum.

Justis votis assensum praebere, justisque petitionibus [Col. 0084D] aures accommodare nos convenit, qui, licet indigni, justitiae custodes, atque praecones in Ecclesia apostolorum principum Petri et Pauli specula positi Domino disponente conspicimur. Tuis igitur, frater in Christo charissime Joannes, justis petitionibus annuentes, sanctam Fesulanam Ecclesiam, cui auctore Deo praesides, apostolicae sedis auctoritate munimus. Tibi enim tuisque legitimis successoribus confirmamus episcopali ac dominicali jure possidendam arcem et civitatem Fesulanam, cum ecclesiis, et curtis, et terris adjacentibus. Similiter castrum montis Lauri, et mons Regis, Bojanam, et curtem Sala, et Festilianum, et Pratum regis, ecclesia S. Mariae in Urbana cum curte, et Libiano, et Biviliano, et castrum quod aedificatum est in supradicto episcopio [Col. 0085A] juxta fluvium Faltonae cum curte Riviferioli, et Pulcanti, castrum Cisilo, et curtem in monte Acuto, et in Ampiniana Montana Sancti Gaudentii cum Alpibus et pertinentiis eorum, sicut ex regis concessione ecclesiae tuae collata sunt, castrum Agne, curtem Turrichae, et Castillione, et partem montis Bontilli, et partem castri Rufiani, monasterium Sancti Salvatoris situm in episcopatu Pistoriensi cum ecclesiis et curtibus sibi pertinentibus, monasterium Sancti Bartholomaei, monasterium Sancti Martini, monasterium Sancti Gaudentii, cum pertinentiis eorum, et patrimonium filiorum Bennonis, et castrum quod vocatur Flumen, et quod jure supradictae ecclesiae in territorio Mucelli detinent filii Ugonis, filii Rumberti et Azzo filius Albizi, et filii [Col. 0085B] Azonis de Castanicula, et Longobardi de Molezzano, et filii Ugonis de Casola, et Longobardi de Ferliano, et Longobardi de Sancto Joanne majore, vel quidquid in praedicto territorio juris vestrae ecclesiae aliquis hominum detinere videtur, et quidquid Ugo filius Raynerii dedit praefatae ecclesiae in Ampiniana, et in monte Acuto, et in Reu Mangana, Politiano, et medietatem ecclesiae, et curtis in loco Quaraclae, et curtem Marinae. Praeterea plebem S. Crisci sitam Albino, plebem S. Gervasii, cum curte sitam Alpi niano, ecclesiam S. Miniatis cum curte, plebem S. Joannis sitam in monte Lauro, plebem S. Babilli, et S. Ditali, plebem S. Leonini, plebem S. Mariae, plebem S. Stephani, plebem S. Jerusalem sitam in [Col. 0085C] Pomino, plebem S. Jerusalem sitam in Glaceto, plebem S. Gervasii sitam in Soriano cum curte, plebem S. Petri sitam Casua, cum curte et parte castelli, quod vocatur Novum, plebem S. Mariae sitam in Sco cum curte, plebem S. Joannis sitam in Ca . . . plia, plebem S. Pancratii, plebem S. Romuli cum curte, ecclesiam S. Miniatis cum pertinentiis suis, ecclesiam S. Mariae sitam in Carpinione, cum curticella, plebem S. Viti, plebem Leonini sitam in Retiano, plebem S. Laurentii cum castello et curte, plebem S. Miniatis sitam in Rubiano, plebem Petri cum curte sitam in Cintoria, ecclesiam S. Justi sitam in monte Rantuli, plebem S. Petri sitam in Sillano, plebem S. Crescii sitam in Novole, plebem S. Leonini sitam in Panzano cum curte ecclesiam, S. Euphrosyni [Col. 0085D] cum curte, ecclesiam S. Pauli cum curte quae est posita juxta castrum Corbuli, plebem S. Mariae et S. Petri sitam in Avanano, plebem S. Justi cum curte, plebem S. Pauli cum curte, plebem S. Leonini in Collina, plebem S. Mariae in monte Miliario, plebem S. Martini in Tertinulo cum curte, ecclesiam S. Mammilliani cum curte, plebem S. Petri Ormenae cum curte, plebem S. Marci in Stilliana. Quidquid praeterea vel in Fesulanae ecclesiae parochia, vel in aliarum ecclesiarum parochiis praedicti antecessores tui hactenus possedisse videntur, tibi tuisque legitimis successoribus illibata manere sancimus. Decernimus igitur ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas tenere, [Col. 0086A] minuere, vel temerariis vexationibus fatigare, sed omnino integra conservare, tam vestris, quam clericorum usibus profutura. Si qua sane ecclesiastica saecularisve persona, hanc nostrae constitutionis paginam sciens, temere contra eam venire tentaverit, secundo tertiove commonita, si non satisfactione congrua emendaverit, potestatis honorisve sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae [Col. 0086B] pacis inveniant. Amen, amen.

Scriptum per manum Petri notarii regionarii et scrivii sacri palatii.

Ego Paschalis catholicae Ecclesiae PP. subscripsi.

Ego Praenestinus episcopus subscripsi.

Ego Crescentius Salunensis episc. subscripsi.

Ego Richardus Albanensis episc. subscripsi.

Ego Anastasius card. S. Clementis subscripsi.

Dat. Laterani per manum Joannis sanctae Romanae Ecclesiae diaconi, V Idus Martii, indict. XII, Incarn. Dominicae anno 1103, pontificatus autem D. Paschalis II papae tertio, etc.



LXVIII. Commutationem inter Gerentonem abbatem S. Benigni Divionensis et Gilbertum abbatem Cadomensem factam, possessionesque monasterii Divionensis confirmat. (Anno 1102, Mart. 14.)
[PÉRARD, Recueil de plusieurs pièces curieuses servant à l'histoire de Bourgogne. Paris, 1664, fol., p. 205.]
[Col. 0086C]

PASCHALIS episcopus, servus servorum Dei, dilecto filio GERENTONI abbati Divionensis monasterii, salutem et apostolicam benedictionem.

Officii nostri nos hortatur auctoritas, pro Ecclesiarum statu sollicitos esse, et quae recte statuta sunt stabilire. Proinde commutationem illam, quae inter vos et Cadomensis coenobii abbatem Gilbertum facta est, decreti pagina confirmamus, ut quae in Northmannorum finibus coenobium Divionense possederat, [Col. 0086D] id est ecclesiam Sancti Alberti cum appenditiis suis, et ecclesiam de Longo Campo cum terris et decimis; deinceps in Cadomensis monasterii possessione permaneant, et rursum, quae Cadomensis Ecclesia in Burgundionum regione possederat, id est monasterium Sancti Hippolyti curiae Becalt. . . . . . . . . . . . . . cum omnibus appenditiis deinceps in Divionensis coenobii jure persistant. Confirmamus etiam vobis, vestrisque successoribus, monasterium Sancti Vigoris, cum omnibus ad ipsum pertinentibus, tam in hominibus quam in possessionibus et decimis, videlicet plena decima totius villae, in qua monasterium situm est, omnium ad eamdem villam pertinentium, et plena decima de Tor, et de Crissoto, et de Olferes, et de Colgrino, et de tota Chricha [Col. 0087A] villa, cum terris presbyterorum, sicut vobis a Lonae memoriae Odone Bajocensi episcopo tradita, et principis, et aliorum assensibus est roborata. Item confirmamus istud donum quod fecit Robertus dux Northmannorum praefato monasterio, de suis dominicis rebus tam in passagio et theloneo, quam in caeteris exitibus, et per totam terram suam, liberis consuetudinibus, et quatuor asinis in Verneto quotidie viridi ligno onerandis. Quidquid praeterea hodie vestrum coenobium quiete possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Si qua sane ecclesiastica saecularisve persona, hanc nostrae constitutionis paginam [Col. 0087B] sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Petri notarii regionarii et scriniarii sacri palatii.

Ego Paschalis Ecclesiae catholicae episcopus, subscripsi.

[Col. 0087C] Data Laterani per manum Joannis sanctae Romanae Ecclesiae diaconi cardinalis, II Idus Martii, indictione X, Incarnationis Dominicae anno 1102, pontificatus autem domni Paschalis secundi papae III.



LXIX. (Anno 1102, Mart. 15.)
[LOREZ, España Sagrada, XX, 90.]
Ad Giraldum archiepiscopum Bracarensem, Didacum Compostellanum et Adefonsum Tudensem episcopos. ---Pelagii matrimonium non esse dirimendum.

P. episcopus, servus servorum Dei, venerabilibus fratribus et coepiscopis G. Bracarensi, Didaco Compostellano, A. Tudensi, salutem et apostol. benedict.

[Col. 0087D] Causam Pelagii multis praesentibus fratribus nostris diligenti indagatione discussimus, in qua nimirum discussione juxta litterarum vestrarum tenorem ex ipsius P. confessione patuit viduam illam ob timorem raptus religionis sumpsisse velamen, quod multi etiam qui praesentes aderant, ore proprio fatebantur. Caeterum juxta Carthaginensis concilii praescriptum, nec se Deo devovit, nec laicali veste abjecta sub testimonio episcopi vel Ecclesiae in religioso habitu apparuit. Quia igitur eidem temporali velationi sacramenta hujuscemodi defuerunt, matrimonii sacramentum quod idem P. cum ea contraxit, nullatenus videtur esse solvendum. Verum enim [Col. 0088A] vero quia juxta B. Innocentii sanctionem religiosum propositum simulavit, ei agenda aliquanto tempore poenitentia injungatur: non enim juxta Apostolum pollicitae fidei irritatione constringitur. Hac igitur ratione collata eumdem P. in conjugio permanentem a vinculo excommunicationis absolvimus.

Datum Laterani Idibus Martii.



LXX. Monasterii S. Dionysii privilegia confirmat. (Anno 1102, Mart. 21.)
[MABILLON, De re diplom. 1, 463.]

PASCHALIS episcopus, servus servorum Dei, dilecto filio ADE, abbati venerabilis monasterii quod in honore sancti Dionysii, etc.

. . . . . . . . . . . . . . . . . . . . . . . . . . . . . . . . . . atque in extremo examine districtae ultioni [Col. 0088B] subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manum Petri notarii regionarii et scriniarii sacri palatii.

Ego Paschalis catholicae Ecclesiae episcopus subscripsi.

Ego Richardus Albanensis episcopus SS.

Datum Romae per manum Joannis sanctae Romanae Ecclesiae diaconi cardinalis, XII Kal. April., indictione X, Incarnationis Dominicae anno 1103, pontificatus autem domini Paschalis secundi papae III.



LXXI. Monasterium S. Mariae Rosenfeldense tuendum suscipit [Col. 0088C] privilegiisque ornat, imposito monachis byzantii unius censu annuo. (Anno 1102, April. 11.)
[LAPPENBERG, Hamburgisches Urkundenbuch, Hamburg, 1842. 4o, p. 118.]

PASCHALIS episcopus, servus servorum Dei, dilecto filio WERNERO, abbati venerabilis monasterii sanctae Dei Genitricis virginis Mariae, quod in loco situm est qui Rosenfeld dicitur, ejusque successoribus regulariter substituendis in perpetuum.

Justis votis assensum praebere justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula, Domino disponente, conspicimur. Tuis igitur, fili in [Col. 0088D] Christo venerabilis atque charissime, justis petitionibus annuentes, monasterium Rosenfeld, cui Deo auctore praesides, ad honorem sanctae Dei genitricis Virginis Mariae, cujus nomini dedicatum est, sub tutela apostolicae sedis specialiter confovendum protegendumque suscepimus. Quod nimirum monasterium generosus Udo marchio cum fratre Rudolpho et matre venerabili Oda, propriis sumptibus reaedificatum et propriarum possessionum collatione ditatum, pro animae suae et parentum suorum, vel eorum, qui ibidem requiescunt, salute, beatis apostolis Petro et Paulo noscitur obtulisse et in Romani pontificis defensionem jure perpetuo delegasse [(17) 1Kb] . Eorum [Col. 0089A] ergo votum assensionis nostrae foedere firmantes, per hujus nostri privilegii paginam apostolica auctoritate statuimus, ut, quidquid ad eumdem locum legitimo veteris possessionis jure pertinet, quidquid supradicti principes de suis facultatibus justis eidem monasterio obtulerunt, et quidquid hodie juste possidet, in mancipiis, campis, silvis, pratis, aquis aquarumque decursibus, in molendinis et in mansis et caeteris redditibus, sive in crastinum consensione pontificum, largitione principum vel oblatione fidelium, juste atque canonice poterit adipisci, firma tibi tuisque successoribus et illibata permaneant. Decrevimus igitur ut nulli omnino hominum liceat idem coenobium temere perturbare, aut ei supradictas possessiones auferre vel ablatas retinere, imminuere [Col. 0089B] vel temerariis vexationibus fatigare. Et omnino integra conserventur, eorum, pro quorum sustentatione ac gubernatione concessa sunt, usibus omnimodis profutura, salvo episcoporum jure canonico.

Obeunte te, W. nunc ejus loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam elegerint. Quod si in suo collegio invenire nequiverint, qui huic regimini idoneus haberetur, liceat eisdem, de quocunque maluerint loco, sui ordinis virum suaeque professionis assumere. Chrisma, oleum sacrum, consecrationes altarium [Col. 0089C] sive basilicarum, ordinationes monachorum, qui ad sacros fuerint ordines promovendi, ab episcopo, in cujus dioecesi estis, accipietis, siquidem gratiam atque communionem apostolicae sedis habuerit, et si ea gratis ac sine pravitate voluerit exhibere. Alioquin liceat vobis catholicum, quem mavultis, adire antistitem et ab eo consecrationem sacramentorum suscipere, qui ab apostolica sedis auctoritate fultus, quae postulantur indulgeat.

Sane praedictum marchionem, vestri coenobii advocatum, sicut a vobis est electus quam diu vixerit, ejusque posteros, si idonei sunt, statuentes, de caetero sancimus ut nullus unquam vestri monasterii advocatus esse praesumat, nisi quem fratres communi consensu praeviderint eligendum. Ad indicium [Col. 0089D] receptae a Romana Ecclesia libertatis, secundum ipsius jam dicti marchionis constitutionem, per annos singulos unum byzantium Lateranensi palatio persolvetis.

Si quis autem in crastinum archiepiscopus aut episcopus, imperator aut rex, princeps aut dux, comes aut vicecomes, judex aut persona, potens aut impotens hujus nostri privilegii paginam sciens, contra eam temere venire attentaverit, secundo tertiove commonitus, si non satisfactionem condignam fecerit, eum honoris sui periculo subjacere decernimus, [Col. 0090A] a Christi Ecclesiae corpore auctoritate potestatis apostolicae segregamus; conservantibus autem pax a Deo et misericordia praesentibus ac futuris saeculis conservetur. Amen, amen.

Scriptum per manum Pyderii, regionarii ac referendarii sacri palatii.

Datum Laterano, per manum Joannis, sanctae Romanae Ecclesiae diaconi cardinalis, tertio Idus Aprilis, indictione decima, Incarnationis Dominicae anno 1102, pontificatus anno Paschalis secundi papae tertio.



LXXII. Ad abbatem et monachos monasterii Beccensis.--- Monasterio Beccensi asserit ecclesias a Willelmo, Rothomagensi archiepiscopo, et Ivone Carnotensi et Gofrido Pariensi episcopis »in salarium collatas.« (Anno 1102, April. 12.)
[MANSI, Concil. XX, 1068.]
[Col. 0090B]

PASCHALIS episcopus, servus servorum Dei, dilectis filiis, WILLELMO abbati et universae congregationi Beccensis monasterii, salutem et apostolicam benedictionem.

Apostolicae sedis dignitas exigit per universas Dei Ecclesias recta disponere et quae ab aliis recte disposita sunt confirmare. Significastis siquidem nobis, venerabiles fratres, Willelmum Rothomagensem, Ivonem Carnotensem, Gofridum Parisiensem episcopos singulas in parochiis suis ecclesias vestro monasterio in salarium contulisse, videlicet in Rothomagensi [Col. 0090C] ecclesiam Sancti Petri de Ponte Isarae, in Carnotensi ecclesiam Sancti Nigasii de Mellento, in Parisiensi ecclesiam Sanctae Honorinae de Confluentio. Et nos igitur quieti vestrae in posterum providentes, easdem ecclesias vobis vestrisque successoribus confirmamus, ut sicut ab eisdem episcopis dispositum est, semper in vestri monasterii possessione permaneant. Si quis autem temerario ausu easdem ecclesias a monasterii vestri corpore distrahere ac separare praesumpserit, beati Petri gladio et apostolicae ipsius Ecclesiae ultione plectatur.

Data Laterani II Idus Aprilis, anno ab Incarnatione Domini 1104 [(18) 1Kb] , indictione X.



LXXIII. Ad Anselmum Cantuariensem archiepiscopum.---Ut se constanter gerat in tuenda Ecclesiae Anglicanae libertate. (Anno 1102, April. 15.)
[MANSI, Conci., XX, 1019.]
[Col. 0090D]

PASCHALIS episcopus, servus servorum Dei, venerabili fratri et coepiscopo ANSELMO Cantuariorum, salutem et apostolicam benedictionem.

Non ignoras divinae voluntatis consilium, ut religio tua in Anglici regni regione praesideat. Cum [Col. 0091A] enim perversi regis (Guillelmi Rufi) odio declinans, secessum elegisses, et procul ab Anglicis tumultibus tecum habitans Deo viveres, de perverso rege sua omnipotens Dominus judicia terribiliter perpetravit [(19) 1Kb] : te autem totius populi postulatione vehementi, et novi regis (Henrici I fratris Guillelmi Rufi) devotione mirabili, ad cathedram quam pro Deo dimiseras, revocavit. Deo autem gratias, quia in te semper episcopalis auctoritas perseverat, et inter barbaros positus non tyrannorum violentia, non potentum gratia, non incensione ignis, non effusione manus, a veritatis annuntiatione desistis. Rogamus itaque ut quod agis, agas; quod loqueris, loquaris. Non enim deficiet sermonum nostrorum operumque principium, qui in principio erat Verbum; [Col. 0091B] nec nos in ipso deficiemus, qui est Dei virtus et Dei sapientia. Eumdem enim cum patribus nostris spiritum habentes, credimus, propter quod et loquimur. Et verbum quidem Dei non est alligatum; nos autem humiliamur nimis. Caeterum in hac humiliatione, cum Deo mente excedimus, in ejus veritate, hominum mendacia intuemur. Qua de re in synodo nuper apud Lateranense consistorium celebrata, patrum nostrorum decreta renovavimus, sancientes et interdicentes ne quis omnino clericus hominium faciat laico, aut de manu laici ecclesias aut ecclesiastica bona suscipiat. Hoc est enim Simoniacae pravitatis radix, dum ad percipiendos honores Ecclesiae saecularibus personis insipientes [Col. 0091C] homines placere desiderant. Idcirco sanctorum conciliorum reverenda majestas saecularium principum potestatem ab ecclesiasticis electionibus decrevit arcendam, ut sicut per solum Christum prima in baptismo janua, ultima in morte vitae aperietur aeternae [al. aperitur. HARD.]; ita per solum Christum, ovilis Christi ostiarius statuatur, per quem Christi ovibus, non pro mercedibus ovium, sed pro Christo, ingressus et egressus ad vitam procuretur aeternam. Haec, frater charissime, prolixiore possent et oratione et ratione tractari; sed sapientiae tuae pauca suggessisse satis est, quae et orationibus abundat, et ecclesiasticis est rationibus assueta. Hoc ita doceas, sicut tuo scis primatui expedire. Quem profecto ita fraternitati tuae plenum et integrum confirmamus, [Col. 0091D] sicut a tuis constat praedecessoribus fuisse possessum: hoc personaliter adjicientes ut, quandiu regno illi religionem tuam divina misericordia conservaverit, nullius unquam legati, sed nostro tantum debeas subesse judicio.

Datum XVII Kalend. Maii.



LXXIV. Ad eumdem.---Respondet ad multa de quibus eum Anselmus consuluerat. (Anno 1102, April.)
[MANSI, Concil. XX, 1020.]

PASCHALIS episcopus, servus servorum Dei, venerabili patri et coepiscopo ANSELMO, salutem et apostolicam benedictionem.

[Col. 0092A] Consulta illa quae per venerabiles nuntios tuos, Baldemum et Alexandrum, ad sedem apostolicam transmisisti, poterat utique fraternitas tua, et fratrum qui circa ipsam sunt, collatione, et datae divinitus sapientiae et intellectus consideratione discutere. Caeterum, sicut in caeteris consuevisti, in hoc quoque communi catholicorum matri reverentiam servare curasti. Nos itaque sanctorum Patrum, qui nos in sede apostolica disponente Domino praecesserunt, vestigiis inhaerentes, haec consultationi tuae respondenda deliberavimus.

Anselmus: Si de manu laici liceat episcopo vel abbati accipere ecclesias, quas in suo dominio habent, cum eas non personae sed episcopatui vel abbatiae donent?

[Col. 0092B] Paschalis: De manu laici episcopus jam consecratus suscipere non debet ecclesias, si in aliena parochia sint; si vero in sua sunt, licenter accipiat. Hoc enim non videtur dare, sed reddere; cum ecclesiae omnes per singulas parochias in episcoporum esse debeant potestate, abbates vero per episcoporum manus suscipiant.

Anselmus: De sacerdotum filiis vel concubinarum, qui quosdam olim gradus acceperunt, et volunt omnino redire ad immunditias saeculi, nisi ad majores promoveantur, promittunt religiosam vitam [f. promittant. HARD.], quid agendum est?

Paschalis: De sacerdotum filiis vel concubinarum, quam vitam tenendam praedecessores nostri [Col. 0092C] sedis apostolicae pontifices instituere, nosse te credimus. Nec nos ab illorum volumus aberrare vestigiis. Quid igitur tibi super his in barbaris regionibus sit disponendum, ex ipsius praecepti poteris collatione distinguere.

Anselmus: Si a presbyteris feminas habentibus liceat poenitentiam et corpus Domini in periculo mortis accipere, cum nullus continens adest; et si licet, et illi dare nolunt, quia missae eorum contemnuntur, quid faciendum?

Paschalis: In periculo mortis positum, melius existimamus de manu cujuslibet clerici Dominicum corpus accipere quam de corpore sine viatico, dum religiosus sacerdos exspectatur, exire. Si qui vero presbyterorum, pro vitae suae contemptu praeterito, [Col. 0092D] in illo extremitatis articulo positis viaticum denegarint, tanquam animarum homicidae districtius puniantur.

Anselmus: Si rex habet terras episcopatus vel abbatiae, quas nullo modo reddere vult, et pro eis vult dare aliquam ecclesiam, quam in sua manu tenet, non minus utilem, si liceat accipere, ne judicetur emptio?

Paschalis: Pro terris ecclesiarum de manu regis ecclesias suscipere minus licet, ne sacrilegii [f. sacrilegio. II.] dari videatur assensus. Divina enim in nullius bonis sunt: et quod Deo semel oblatum est, in alienos usus non expedit usurpari. Porro sub [Col. 0093A] hujusmodi commutationibus saeculari potestati securius indulgetur.

Anselmus: Si nullus clericus debet fieri homo laici, et aliqua beneficia, aut possessiones non ecclesiasticas debet tenere de laico, nec laicus vult ei dare, nisi fiat suus homo, quid faciet?

Paschalis: Liberam esse Ecclesiam Paulus dicit: Indignum est igitur ut clericus qui jam in Dei sortem est assumptus, et jam laicorum dignitatem excessit, pro terrenis lucris hominium faciat laico: ne forte, dum reperitur servi saecularis obnoxius, vacet aut gravetur ecclesia. Scriptum est enim: Nemo militans Deo, implicat se negotiis saecularibus (II Tim. II.)

Anselmus: Saepe necesse est aliquid de apostolicis [Col. 0093B] et canonicis statutis pro compensationibus relaxare, maxime in regno in quo fere omnia sic corrupta et perversa sunt, ut vix ibi aliquid omnino [deest juxta aut quid simile] statuta ecclesiastica fieri possit. Peto ut per licentiam vestram possim quaedam, prout discretionem dabit mihi Deus, temperare. Quod petii a domno papa Urbano, et ipse posuit in mea deliberatione.

Paschalis: Dispensationis modus, sicut B Cyrillus in epistola Ephesinae synodi loquitur, nulli unquam sapientum displicuit. Novimus enim sanctos Patres nostros, et ipsos apostolos, pro temporum articulis et qualitatibus, personarum dispensationibus usos. Quamobrem nos de religione et sapientia [Col. 0093C] tua diu longeque spectata nihil penitus ambigentes, tuae deliberationi committimus ut, juxta datum tibi divinitus intellectum, cum Ecclesiae cui praepositus es tanta necessitas expetit, sanctorum canonum decretorumque difficultatem opportuna et rationabili [forte deest, compensatione. H.] valeas temperare.

Anselmus: Ranulphus, de quo vestrum olim petii consilium, a rege restitutus est in episcopatum. Si ergo vobis placuerit, inquirite vitam ejus ab episcopis nostris, qui nunc ad vos venerunt: ac de eo, archiepiscopo ejus, et mihi primati ejus consulite.

Paschalis: Ranulphi episcopi causam, quandoquidem juxta praeceptum nostrum in cathedram proprium restitutus est, indiscussam praeterire non [Col. 0093D] patimur. Ejus enim facinora gravissima ad sedem apostolicam, multorum sunt relatione perlata. Volumus ergo ut apud praesentiam vestram, in episcoporum conventu, quae de eo ad nos scripta sunt, plenius pertracteris. Discussione habita, nisi se septima [Col. 0094A] sui ordinis manu [(20) 2Kb] expurgare potuerit, mox cum litterarum vestrarum testimonio transmittatur ad nos: si autem de conscientia sua trepidans, ad examen nostrum pervenire noluerit, per experientiam vestram ab Ecclesia quam occupat depellatur, et in ea juxta canonicas sanctiones episcopus subrogetur.



LXXV. Ad Henricum Anglorum regem.---Contra investituras ecclesiasticas. (Anno 1102.)
[MANSI, Concil. XX, 1060.]

PASCHALIS episcopus, servus servorum Dei, charissimo filio HENRICO Anglorum regi, salutem et apostolicam benedictionem.

[Col. 0094B] Regi regum Domino gratias agimus, qui te in regnum beneplacito suae voluntatis evexit, et tanquam Christianum regem in beneplacito suae voluntatis ineffabili misericordia custodivit. Rogamus ergo ut bona regni tui exordia in melius augeat, et usque in finem sua in te dona custodiat. Deseruisti enim fratris tui regis impietatem, quam divino conspicis judicio terribiliter vindicatam. Ecclesias libertati restituisti, clerum honorare coepisti, et cleri principes episcopos, imo in his Christum Dominum, venerari. Confidimus itaque quoniam usque in finem eadem sapies, et in eadem probitate persistes, nisi sunt aliqui perversae mentis homines qui cor regum per episcoporum et abbatum investituras divinae indignationi [Col. 0094C] dignationi aptare conantur. Quorum in hac parte consilia tanquam virus tibi sunt evitanda, ne illum offendas, per quem reges regnant, et potentes justa decernunt (Prov. VIII). Quem profecto si propitium habueris, feliciter regnabis, potestatemque integram et divitias obtinebis; quem si, quod absit! offendis, non procerum consilia, non militum subsidia, non arma, non divitiae, ubi subvertere coeperit, poterunt subvenire. Porro in honore Domini, in Ecclesiae libertate nos familiares, nos adjutores habebis. Nec opineris quia quisquam nos a tua divellet amicitia, si ab investituris abstinere, si honorem debitum et libertatem a Domino institutam Ecclesiae conservaris. Ecclesiarum si quidem investituras nos S. Spiritus judicio regibus et principibus, imo laicis omnibus, interdicimus. [Col. 0094D] Nec enim decet ut a filio mater in servitutem addicatur, ut sponsum quem non optavit accipiat. Habet sponsum suum Regem ac Dominum nostrum, qui te misericordia sua in potentia et probitate custodiat, et a terreno ad coeleste perducat. Amen.



LXXVI. Ad Osbernum episcopum.---Ne monachi prohibeantur habere in monasterio suo coemeterium ad sepeliendos suos. (Anno 1102, April.)
[MANSI, Concil. XX, 1061.]
[Col. 0095A]

Paschalis episcopus servus servorum Dei, venerabili fratri Osberno episcopo, et clericis Excestrensis ecclesiae, salutem et apostolicam benedictionem.

Et Patrum sanxit auctoritas, et Ecclesiae consuetudinis stabilitas exigit, ut, sicut in claustris suis viventes religiosi monachi conversantur; ita et defunctorum corpora infra monasteriorum suorum ambitum requiescant: ut illud ex divino munere cum cordis valeant exsultatione cantare: [Col. 0095B] Haec requies mea in saeculum saeculi, hic habitabo quoniam elegi eam (Psal. CXXXI). Vos autem, ut audivimus, monachos S. Martini de Bello in vestra civitate conversantes sepeliri infra monasterii sui ambitum prohibetis: et grave est, ut in eo loco quisquam cum devotionis gratia conversetur, unde cadaver suum praevidet omnimodis propellendum. Qua de re dilectioni vestrae praesentia scripta mandamus, praecipientes et prohibentes ne ulterius supradictis monachis coemeterium ad sepeliendos suos interdicatis: sicut vobis per antecessoris nostri bonae memoriae domini Urbani litteras praeceptum est, concedatis. Tua autem, frater episcope Osberne, interest, eisdem fratribus coemeterium benedicere, et eorum religionem ad omnipotentis [Col. 0095C] Dei servitium confovere. Si quis autem huic institutioni contraire tentaverit: venerabili fratri et coepiscopo Anselmo injunximus, ut in eum, tanquam, sedis apostolicae contemptorem, apostolici rigoris ultionem exerceat.



LXXVII. Robertum episcopum Coventranum.---Statuit ut Robertus episcopus ejusque successores Coventriae, non Licidfeldiae nec Cestriae, sedem habeant, et possessiones Ecclesiae Coventriensis confirmat. (Anno 1102, April. 18.)
[MANSI, Concil. XX, 1069.]

PASCHALIS episcopus, servus servorum Dei, venerabili fratri ROBERTO Conventrano episcopo salutem et apostolicam benedictionem.

[Col. 0095D] Per Petri apostoli discipuli successorum Anacletum Petri apostoli praeceptum habemus ne in villis sive castellis aut modicis civitatibus ordinentur episcopi. Ab eodem etiam pontifice vel posterioribus Patribus constitutum est ut sacerdotes ad quamcunque constituti fuerint Ecclesiam, in eam vitae suae diebus debeant perdurare. Hujus nos justitiae ratione commoniti, charissime frater et coepiscope Roberte, providendum duximus ne tua vel successorum tuorum cathedra in posterum fluctuet; quia et Lichefeldensis locus et Cestrensis villa, ubi praedecessoribus tuis vel tibi hactenus sedes fuerunt, pro exiguitate ac paupertate sui episcopalis dignitatis solium non merentur. Statuimus ergo ut apud Coventriam deinceps tam tibi quam successoribus [Col. 0096A] tuis in perpetuum episcopalis cathedra conservetur. Porro monachi qui apud eumdem locum beatae Mariae monasterio conversantur semper sub tua seu successorum tuorum obedientia maneant, et in ipsa episcopali Ecclesia divinorum officiorum debita peragant, prout in Cantuariensi Ecclesia per beatum quondam Augustinum novimus institutum et sanctissimi Patris ac praedecessoris nostri Gregorii doctoris Ecclesiae catholicae assertione sancitum; nec cuiquam omnino successorum tuorum liceat monasticae disciplinae viros ab ipsa Ecclesia removere, aut eis possessiones aut bona caetera auferre quae ab egregiae memoriae Leobrico comite ipsius coenobii fundatore vel aliis fidelibus ad monachorum sumptus oblata et comparata sunt, vel in futurum offerri Domino [Col. 0096B] disponente contigerit. Ad haec adjicientes decrevimus ut nulli omnino hominum liceat eamdem Ecclesiam temere aut ejus possessiones auferre, vel ablatas retinere, minuere, vel temerariis vexationibus fatigare, sed omnia integre conserventur eorum, pro quorum sustentatione et gubernatione conversa sunt usibus omnimodis profutura. Si quae sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo [Col. 0096C] examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manum Rayniarii scriniarii sacri palatii.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis XIV Kal. Maii, indictione decima, Dominicae Incarnationis anno Domini 1104 [leg. 1102], pontificatus autem domini Paschalis secundi papae III.



LXXVIII. Ad Crescentium archiepiscopum Salonitanum.---Jura ejus metropolitana confirmat ac pallium ei concedit. (Anno 1102, April. 9.)
[FARLATI, Illyricum sacrum, III, 162; FEJER, Codex diplomaticus Hungariae, II, 36.]
[Col. 0096D]

PASCHALIS episcopus, servus servorum Dei, venerabili fratri CRESCENTIO Salonitano archiepiscopo salutem et apostolicam benedictionem.

Apostolicae sedis benignitas consuevit sua cuique jura servare, et sic honoris a Domino contributi privilegium custodire, ut fratribus dignis consortium non deneget dignitatis. Idcirco venerabilis frater Crescenti Salonitanae archiepiscope, praesentis decreti pagina fraternitati tuae tuisque successoribus [Col. 0097A] confirmamus civitatis Salonitanae dioecesim, cum omnibus suis appenditiis, et parochiam Maroniae, et quidquid episcopali vel metropolitano jure ad Salonitanam Ecclesiam cognoscitur pertinere. Pallium praeterea fraternitati tuae, plenitudinem videlicet pontificalis officii, apostolica liberalitate concedimus, quod te intra Ecclesiam tantum ad missarum solemnia subscriptis diebus noveris induendum: id est coenae Domini, Resurrectionis, Ascensionis, Pentecostes, Nativitatis Domini, Epiphaniae, in tribus festivitatibus sanctae Mariae, omnium apostolorum, Nativitatis Joannis Baptistae, solemnitate sancti Domnii, in consecrationibus ecclesiarum, episcoporum, presbyterorum et diaconorum, et anniversario Salonitanae Ecclesiae, et consecrationis tuae die. Cujus [Col. 0097B] nimirum pallii volumus te per omnia genium vindicare. Hujus siquidem indumenti honor, humilitas atque justitia est. Tota ergo mente fraternitas tua se exhibere festinet in prosperis humilem, in adversis, si quando eveniunt, cum justitia erectam, amicam bonis, perversis contrariam, nullius unquam faciem contra veritatem recipiens, nullius unquam faciem pro veritate loquentem premens, misericordiae operibus juxta virtutem substantiae insistens, et tamen insistere etiam supra virtutem cupiens; infirmis compatiens, benevolentibus congaudens, aliena damna propria reputans, de alienis gaudiis tanquam de propriis exsultans, in corrigendis vitiis pie saeviens, in fovendis virtutibus auditorum animum demulcens, in ira judicium sine iratenens; [Col. 0097C] in tranquillitate autem severitatis justae censuram non deserens. Haec est, frater charissime, pallii accepti dignitas, quam si sollicite servaveris, quod foris accepisse ostenderis, intus habebis. Fraternitatem tuam divina miseratio per tempora multa servare dignetur incolumem. Amen, amen, amen.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis, XIII Kalendas Maii, indictione X, Incarnationis Dominicae anno 1103 [1102].



LXXIX. Jura et privilegia abbatiae SS. Philippi et Jacobi, et Walburgis in Silva Hagenonensi, a Friderico duce Alsatiae et Sueviae, atque a Petro comite Lucelburgensi fundatae, confirmat. (Anno 1102, April. 26.)
[WURTWEIN, Nova Subsidia diplomatica, Heidelbergae 1781, 8o, t. VI, p. 274, ex vidimus judicis curiae Argentinensis anni 1487, in tabulario episcopi Spirensis Bruchsaliae.]
[Col. 0097D]

PASCHALIS episcopus, servus servorum Dei, dilecto filio BERTULFO, abbati monasterii quod in honorem sanctorum apostolorum Philippi et Jacobi, et sanctae [Col. 0098A] Walburgae virginis constructum est in Argentinensi episcopatu, in loco videlicet qui Sacra Silva dicitur, ejusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Religiosi siquidem principes Fredericus [(21) 1Kb] et Petrus [(22) 1Kb] in alodio suo infra episcopatum Argentinensem in loco videlicet qui Sacra Silva dicitur, monasterium construentes [(23) 1Kb] beato Petro et ejus sanctae Romanae Ecclesiae obtulerunt sub unius aurei censu annuo, quod sub beatorum apostolorum Philippi et Jacobi, et sanctae Walburgae virginis honore dedicari et apostolicae sedis expostulant protectione muniri. [Col. 0098B] Nos igitur eorum congaudentes devotioni monasterium ipsum et dedicari concedimus, et protectione sedis apostolicae per praesentis privilegii paginam communimus. Statuimus enim ut universa quae a praedictis fundatoribus, vel ab aliis fidelibus de suo jure monasterio eidem collata sunt, vel in futurum largiente Deo dari, offerri, vel aliis justis modis acquiri contigerit, quieta vobis vestrisque successoribus et illibata permaneant. Nulli ergo omnino hominum liceat eumdem locum temere perturbare, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Sane fructuum vestrorum, seu animalium decimas, sine episcoporum vel episcopalium [Col. 0098C] ministrorum contradictione, xenodochio vestro reddendas, possidendasque sancimus; nec advocatus alius, nisi qui ab abbate cum fratribus assumptus fuerit, eidem monasterio asciseatur. Sepulturam quoque loci ipsius liberam omnino esse decernimus, ut eorum qui illic sepeliri deliberaverunt, devotioni et extremae voluntati, nisi forte excommunicati sint, nullus obsistat. Consecrationes altarium, ordinationes monachorum qui ad sacros fuerint ordines promovendi, ab episcopo in cujus dioecesi estis, accipietis, siquidem gratiam atque communionem apostolicae sedis habuerit, et si ea gratis ac sine pravitate voluerit exhibere. Alioquin liceat vobis catholicum, quemcunque malueris adire [Col. 0098D] antistitem, et ab ipso eadem sacramenta suscipere, qui apostolicae sedis fultus auctoritate, quod postulatur, indulgeat. Si quae vero in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 0099A] corpore ac sanguine Dei et Domini Redemptoris nostri Jesu Christi, aliena fiat, atque in extremo examine districtae ultioni subjaceat. Cunctis autem saepedicto monasterio justa servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis ac bibliothecarii, VI Kal. Maii, indictione X, Incarnationis Dominicae anno 1102; pontificatus autem domni Paschalis secundi papae anno IV.



LXXX. Bulla de fundatione monasterii Cheminonensis. (Anno 1102, Sept. 23.)
[Gall. Christ., X, 158.]
[Col. 0099B]

PASCHALIS episcopus, servus servorum Dei, dilectis filiis ALARDO praeposito et ejus fratribus, salutem et apostolicam benedictionem.

Austri terram inhabitantibus per prophetam Dominus praecipit cum panibus occurrere fugienti. Idcirco nos, filii charissimi, de saeculo fugientes gratanter excipimus, et per sancti Spiritus gratiam sedis apostolicae munimine confovemus. Vitae namque canonicae ordinem, quem secundum beati Augustini regulam professi estis, praesentis privilegii auctoritate firmamus, et ne cui post professionem [Col. 0099C] exhibitam proprium quid habere, neve sine praepositi vel congregationis licentia claustri coarctationem deserere liceat, interdicimus, juxta quod scilicet claustrum in silva Luyz totum illud allodium vobis vestrisque successoribus in eadem religione victuris, quietum ac liberum perpetuo sancimus, quod Alaidis comitissa vobis filiorum suorum consensu Philippi Catalaunensis episcopi et Hugonis comitis, delegavit. Tota igitur terra circa ecclesiae vestrae ambitum sita, quantum unius leugae medietas tenet, cum aquis et lignis, seu caeteris usibus, sic in vestro semper jure servetur, ut nulli omnino liceat praeter vestram illic voluntatem operis aliquid exercere, nec episcopis vel quibuslibet ecclesiarum ministris facultas sit de ipsius terrae frugibus quae domus [Col. 0099D] vestrae laboribus colitur, decimas, aut terragium vel molestias irrogare, quatenus omnipotenti Domino liberiorem famulatum valeatis impendere. Praeterea quaecunque praedia, quaecunque bona in futurum concessione pontificum, liberalitate principum, vel oblatione fidelium juste atque canonice poteritis adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere vel temerariis vexationibus fatigare, sed omnia integra conserventur eorum pro quorum sustentatione et gubernatione commissa [Col. 0100A] sunt, usibus omnimodis profutura. Si qua sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Redemptoris Jesu Christi aliena fiat, etc.

Ego Paschalis catholicae Ecclesiae episcopus.

Datum Beneventi per manum Joannis sanctae Romanae Ecclesiae diaconi cardinalis, IX Kalend. Octobris indictione XI, anno Dominicae Incarnationis 1103 [1102], pontificatus autem domini Paschalis papae II anno IV.



LXXXI. Ad Ivonem episcopum et canonicos Carnotenses.--- Vetat ne pro ecclesiasticis beneficiis munus accipiatur, nec ecclesiastica negotia ad saeculares deferantur, etc. Tum firmat excommunicationem ab Ivone dictatam, de domibus Ecclesiae contiguis. (Anno 1102, Nov. 11.)
[Dom BOUQUET, Recueil, XV, 24.]
[Col. 0100B]

PASCHALIS episcopus, servus servorum De, venerabili fratri I. [IVONI] Carnotensi episcopo et totius capituli fratribus salutem et apostolicam benedictionem.

Audivimus in regionum vestrarum ecclesiis quas dam pravas consuetudines emersisse, et in Ecclesia vestra praecipue vigere: super haec etiam quaedam [Col. 0100C] contra canonum statuta praesumi. Nos vero sanctorum Patrum statuta sequentes, et ab omnibus ea intemerata servari volentes, easdem consuetudines penitus abdicamus, et sancti Spiritus auctoritate prohibemus ut pro praebendis vel ecclesiasticis beneficiis munus aliquod exigatur [(24) 1Kb] .

Praecipimus etiam ut clerici qui negotia ecclesiastica ad saeculares potestates deferentes ecclesiam gravant, infames habeantur, donec condigne satisfaciant; de concubinarum filiis quod a praedecessoribus nostris statutum est inconvulsum servetur; utqui, non praecedente canonica excusatione, se promoveri non permittunt, suis reddantur minoribus inferiores. Secundum capitulum Carthaginense, et secundum institutum papae Gelasii, plus accipiat [Col. 0100D] presbyter quam diaconus, diaconus quam subdiaconus, et qui studiosius militat tardioribus, plus stipendiorum accipiat; ut ornamenta Ecclesiae nemo vendat aut distrahat, nisi pro ea necessitate quem canones permittunt; et qui aliter fecerit, sacrilegii reus, et canonum contemptor habeatur. De his autem quae apud vos precariae dicuntur, quod tua fraternitas disposuerit, nos ratum habemus.

Illam sane excommunicationem quam de domibus quae ecclesiae tuae contiguae fuerunt, pro ejusdem ecclesiae utilitate dictati, nos assertionis nostrae auctoritate firmamus.

Datum Beneventi III Idus Novembris.



LXXXII. Privilegium pro monasterio Vichpacensi. (Anno 1102, Nov. 21.)
[Monumenta Boica, X, p. 437]
.
[Col. 0101A]

PASCHALIS episcopus, servus servorum Dei, dilecto in Christo filio HENCHINRULDO abbati venerabilis monasterii Sancti Martini, quod in loco qui Vispach dicitur, situm est, ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem debita devotione requisivit; nos supplicationi tuae [Col. 0101B] clementer annuimus, et beati Martini monasterium, cui Deo auctore praesides, sub tutelam apostolicae sedis excipimus, et praesentis privilegii pagina communimus. Quod videlicet coenobium ab ipsis fundatoribus Hazica comitissa et ejus filiis Hecardo, Bernardo, et Ottone comitibus beato Petro oblatum est. Per praesentis igitur privilegii paginam apostolica auctoritate statuimus, ut quidquid in praesentiarum ad idem coenobium legitimis fundatorum donationibus pertinet, et quaecunque in futurum concessione pontificum, liberalitate principum, vel oblatione fidelium juste et canonice poterit adipisci, firma tibi tuisque successoribus et inviolata permaneant. Decernimus ergo ut nulli omnino hominum liceat idem coenobium temere perturbare, aut ejus [Col. 0101C] possessiones, auferre, minuere, vel temerariis vexationibus fatigare, sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura. Obeunte nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum beati Benedicti regulam elegerint. Chrisma, oleum sanctum, consecrationes altarium sive basilicarum, ordinationes monachorum, qui ad sacros ordines fuerint promovendi, ab episcopo in cujus dioecesi estis, accipietis, siquidem gratiam atque communionem apostolicae sedis habuerit, et si [Col. 0101D] ea gratis ac sine pravitate voluerit exhibere; alioquin liceat vobis catholicum, quem malueritis, adire antistitem et ab eo consecrationum sacramenta suscipere, qui apostolicae sedis fultus auctoritate quae postulantur indulgeat. Praeterea ejusdem coenobii advocatum constituimus Ottonem egregiae strenuitatis comitem, ejusque post eum, qui major natu erat, filium, si tamen in patris probitate permanserit: sin autem vestri erit arbitrii, quem placuerit eligere vestri coenobii idoneum protectorem, qui sine lucri saecularis exactione id divinae servitutis obsequium strenue ac reverenter exhibeat. Vos igitur, filii in Christo charissimi, oportet regularis disciplinae institutioni sollicitius ac devotius insudare, ut quanto estis a saecularibus tumultibus liberi, tanto studiosius [Col. 0102A] placere Deo totius mentis et corporis viribus anheletis. Ad indicium autem perceptae a Romana Ecclesia libertatis quotannis Lateranensi palatio byzantium aureum persolvetis. Si quae sane ecclesiastica saecularisve persona hanc nostram constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis [Col. 0102B] percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum Beneventi per manum Equitii agentis vicem cancellarii, XI Kal. Decembr., indictione XI, Incarnationis Dominicae anno 1102, pontificatus autem domni Paschalis II papae IV.



LXXXIII. Ad Altardum abbatem Vizeliacensem.---Privilegium Vizeliacense. (Anno 1102, Nov.)
[MANSI, Concil. XX, 1028.]

PASCHALIS episcopus, servus servorum Dei, dilecto fratri ALTARDO abbati Vizeliacensis coenobii, ejusque [Col. 0102C] legitimis successoribus in perpetuum.

Quia documentis apostolicis regendus est ordo ecclesiasticus, oportet ut grex Dominicus impigro animo, assidua vigilantia custodiatur et gubernetur. Ut autem praelatorum vigilantiam nulla nox, nulla tenebrarum hora opprimat vel confundat, charitas, quae Deus est, quae praeter unum, alterum nescit, omnibus viribus tota mente diligenda et tenenda. Quoniam vero nullis praecedentibus meritis, sed sola omnipotentis Dei gratia, in Ecclesia locum Petri obtinemus, necesse est ut omnibus superimpendamur Ecclesiis, maxime his quae juris B. Petri esse noscuntur, et quae affectu filiali invocant consilium et auxilium matris suae. Quia igitur dilectio fraternitatis [Col. 0102D] vestrae postulavit privilegium monasterio Vizeliaco fieri, cujus regimen auctore Deo vobis commissum est, quod fundatores ipsius Gerardus comes vir nobilissimus, et uxor ejus Berta, pia devotione et testamenti confirmatione B. Petro apostolorum principi obtulerunt, nos precibus vestris assensum praebentes, auctoritate apostolica per praesens privilegium confirmamus atque statuimus ut nulli imperatorum, nulli unquam regum, nulli comitum, nulli antistitum, nulli cuiquam alii de rebus quae jam dicto monasterio a praedictis fundatoribus, vel ab aliis Deum timentibus oblatae vel concessae sunt, vel deinceps conferendae, sub qualibet. occasionis specie liceat minuere, vel auferre, vel ablatas retinere. Inter quae nominatim eidem monasterio confirmamus, [Col. 0103A] in episcopatu Eduensi ecclesiam Sancti Petri, etc.

(Hic enumerantur omnes.) Praeterea statuimus ut consecratio monasterii ipsius, et ecclesiarum quae sunt in circumadjacenti villa, ordinationes quoque monachorum et clericorum, consilio abbatum Cluniacensium, quibus praedecessores nostri et nos perpetualiter concessimus vices nostras in jam dicto monasterio, ibidem fiant, aut ubi ipsi abbates maluerint. Chrisma quoque et oleum sanctum a quo maluerint catholico episcopo accipiant; Ecclesiae vero ejusdem monasterii per diversas provincias constitutae, et earum altaria, ab episcopis in quorum dioecesi sunt, consecrentur. [Col. 0103B] Sacerdotes etiam et clerici ordinentur, et ab eis chrisma et oleum sanctum accipiant, si gratiam Romanae sedis habuerint, et gratis ac sine pravitate aliqua dare voluerint; sin alias, a quo maluerint catholico episcopo accipiant. Obeunte ejusdem loci abbate, vel quocunque successorum tuorum, nullus ibi eligatur violentia vel aliqua subreptionis astutia, sed quem fratres communi consensu, vel pars fratrum sanioris consilii, praedictorum Cluniacensium abbatum praecepto, secundum Regulam B. Benedicti elegerint. Electus vero, aut a Romano pontifice aut eorumdem abbatum consilio consecretur. Ipsius autem dioecesis episcopo, nisi ab abbate ipsius monasterii invitatus fuerit, stationes agere publicas, aut privatas missas celebrare in eodem monasterio haud [Col. 0103C] liceat. Donationem quoque, vel subjectionem, seu potestatem interdicendi in eodem coenobio et circumadjacenti villa nullam habeat. Decrevimus etiam ut nulli omnino hominum liceat coenobium ipsum perturbare, vel inquietare, seu vexationibus servos Dei fatigare, vel ejus possessiones auferre vel minuere, sed omnia in integrum conserventur eorum usibus pro quorum sustentatione et gubernatione eidem monasterio sunt concessa. Ad indicium quoque hujus libertatis, apostolicae sedi, cujus juris esse dignoscitur, libram argenti per singulos annos persolvat. Si quis autem sciens, contra hujus nostri decreti paginam agere tentaverit, secundo vel tertio admonitus, nisi resipuerit, a sacratissimo corpore et sanguine Domini nostri Jesu Christi alienus fiat. [Col. 0103D] Qui vero observator exstiterit, sanctorum apostolorum Petri et Pauli benedictionem percipiat, et in futuro sanctorum consortio perfrui mereatur. Omnipotens Deus, qui est vera salus et vera custodia, te et congregationem tibi creditam protegat et defendat, et per intercessionem B. Mariae Magdalenae, quae cum fonte lacrymarum ad fontem misericordiae Christum pervenit. ad finem qui non finitur pervenire concedat.

Ego Paschalis catholicae Ecclesiae episcopus subscripsi.

Datum Beneventi per manus Galteri Romanae Ecclesiae diaconi cardinalis, anno Dominicae Incarnationis 1103 [1102], mense Novemb., indictione [Col. 0104A] XI pontificatus ejusdem secundi Paschalis papae anno IV.



LXXXIV. Bulla pro abbatia sancti Joannis in Valleia. (Anno 1102.)
[Gall. Christ., VIII, 307, ex chartario domestico D. de Gagneres, in Bibliotheca Regia.]

PASCHALIS episcopus, servus servorum Dei, dilecto in Christo fratri ALBERTO abbati canonicae Sancti Joannis Baptistae in Carnotensi suburbio, ejusque fratribus regulariter victuris in perpetuum.

Sicut injustum poscentibus nullus est tribuendus effectus, sic legitima desiderantium non est differenda petitio. Proinde tam tuis, charissime fili Alberte, quam fratris nostri Ivonis Carnotensis episcopi [Col. 0104B] petitionibus annuentes, vos et vestra omnia sedis apostolicae protectione munimus. Ipsius enim fratris industria B. Joannis Baptistae ecclesia, cui Deo auctore praees, sicut suis nobis litteris significavit, de saeculari conversatione ad regularem canonicorum vitam Domino praestante translata est, assentientibus Carnotensis capituli clericis in ejusdem ecclesiae jura transferri, quae nuper ex illius beneficio tenuerant, praebendam videlicet Sanctae Mariae perpetuo habendam, ecclesiam Sancti Stephani cum suis appenditiis, mediam partem ecclesiae de Ferni, ecclesiam Sanctae Fidis in suburbio Carnotensi, decimam de Osanivilla, cum terra quam habebant ibi canonici, et consuetudine quam habebat ibi praepositus, et medium molendinum. Vitae itaque canonicae [Col. 0104C] ordinem, quem professi estis, praesentis privilegii auctoritate firmamus, et ne cui post professionem exhibitam proprium quid habere, neve sine abbatis vel congregationis licentia de claustro discedere liceat, interdicimus. Praeterea per praesentis privilegii paginam apostolica vobis auctoritate firmamus terragium, quod idem frater noster Ivo apud Luceium tenuerat et parochiam. Ad hoc adjicientes statuimus ut quaecunque ab eodem episcopo Carnotensi clericorum consensu pro communi fratrum sustentatione vestrae ecclesiae concessa sunt, et quidquid inpraesentiarum juste possidet, quaeque etiam in futurum concessione pontificum, largitione principum, vel oblatione fidelium juste et canonice poterit adipisci, [Col. 0104D] firma tibi tuisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, tam tuis quam canonicorum et pauperum usibus profutura, salva Carnotensis episcopi canonica reverentia. Vestrae etiam quieti providentes, constituimus ut obeunte te nunc ejusdem loci abbate, nullus illic in abbatem praeponatur, nisi quem fratres omnes communi consensu, vel fratrum pars sanioris consilii, cum episcopi Carnotensis, siquidem catholicus fuerit, et ejusdem capituli consilio secundum Dei timorem regulariter providerint eligendum. Si quae sane ecclesiastica saecularisve [Col. 0105A] persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Paschalis catholicae Ecclesiae episcopus.

Datum Beneventi per manum Equitii gerentis vicem [Col. 0105B] cancellarii IV Nonas Decembris, indictione XI, Incarnationis Dominicae 1103, pontificatus autem D. Paschalis II papae quarto.



LXXXIV bis. Monasterii S. Martini in monte Pannoniae privilegia confirmat.

(Anno 1102, Dec. 8.---Vide FEJER, Codex diplomaticus Hungariae ecclesiasticus et civilis, Budae 1829, 8o, t. II, p. 40.)



LXXXV. Ad Anselmum Cantuariensem.---Investituras regibus aliisque laicis magistratibus non esse concedendas. (Anno 1102, Dec. 12.)
[MANSI, Concil. XX, 981.]

PASCHALIS episcopus, servus servorum Dei, ANSELMO [Col. 0105C] Cantuariensi venerabili fratri et coepiscopo, salutem et apostolicam benedictionem.

Suavissimas dilectionis tuae suscepimus litteras, charitatis calamo scriptas. Neque enim aliud chartae calamus indidit, quam quod de fonte charitatis intinxit. In his reverentiam devotionis tuae complectimur, et perpendentes fidei tuae robur, et piae sollicitudinis instantiam, exsultamus quia, gratia Dei tibi praestante auxilium, te nec minae concutiunt, nec promissa sustollunt. Dolemus autem quia, cum fratres nostros episcopos legatos regis Anglorum benigne suscepissemus, quae nec diximus eis, nec cogitavimus, redeuntes ad propria retulerunt. Audivimus enim eos dixisse quia, si rex in aliis bene [Col. 0105D] ageret, nos investituras ecclesiarum nec prohibere, nec factas excommunicare: et quod ideo nolebamus chartae committere, ne sub hac occasione et caeteri principes in nos clamarent. Unde Jesum, qui renes et corda scrutatur, in animam nostram testem inducimus, si, ex quo hujus sanctae sedis curam coepimus gerere, hoc immane scelus vel descendit in mentem. Et hoc a nobis Deus avertat, ut est, et non subrependo nos inficiat, ut aliud habeamus ore promptum, et aliud corde reconditum: cum contra mendaces per Prophetam imprecetur, dicens: Disperdat Dominus universa labia dolosa (Psal. I). Si vero nostro silentio pateremur Ecclesiam felle amaritudinis, et impietatis radice pollui: qua ratione possemus apud aeternum judicem excusari, [Col. 0106A] cum Dominus sub specie sacerdotis dicat prophetae: Speculatorem dedi te domui Israel? (Ezech. V.) Non bene custodit urbem, qui in spelunca positus, dum non obsistit, eam hostibus diripiendam exponit. Si ergo virgam pastoralitatis signum, si annulum fidei signaculum tradit laica manus, quid in Ecclesia pontifices agunt? Ecclesiae honor atteritur, solvitur disciplinae vigor, et omnis religio Christiana conculcatur: si quod novimus sacerdotibus solis deberi, laica patiamur temeritate praesumi. Non est laicorum Ecclesiam tradere; nec filiorum matrem adulterio maculare. Jure ergo privandus est patrimonio, qui matrem polluit adulterio: nec meretur ecclesiasticae benedictionis consortium, qui eam impia infestatione insequitur. Laicorum enim est [Col. 0106B] ecclesiam tueri, non tradere. Ozias quidem cum illicitum sibi sacerdotium vindicaret, lepra percussus est (II Par. XXVI). Filii quoque Aaron, quia ignem alienum imposuerunt, igne divino consumpti sunt (Levit. X). Alienum enim est ab Ecclesia, et a sacris canonibus est inhibitum, ne principes et saeculares viri investituras non solum non dare, sed nec electioni episcoporum audeant se violenter inserere. In septima [al. octava] quippe synodo, ut nostis, scriptum est: Sancta et universalis synodus definivit, neminem laicorum principum, vel potentum semet ingerere electioni, vel promotioni episcoporum. Si ergo filii Aaron, quia ignem alienum intulerunt, corporaliter puniti sunt: isti qui a laicis, a quibus alienum est, Ecclesiam susceperunt, spirituali gladio [Col. 0106C] feriuntur.

Episcopos autem, qui veritatem in mendacio provocarunt, ipsa veritate, quae Deus est, in medium introducta, a beati Petri gratia et nostra societate excludimus, donec Romanae Ecclesiae satisfaciant, et reatus sui pondus agnoscant. Quicunque vero intra praedictas inducias, investituras seu consecrationem acceperunt, a consortio fratrum, et ordinatos et ordinatores alienos habemus: nec eis ad excusationem deceptio sufficit, quia et propheta ab alio propheta deceptus, nec ideo mortem evasit. Rogamus interea charitatem tuam, nos tuis sanctis precibus commendare ut quanto propius ad Deum passibus virtutum acceleras, nobis orationum tuarum [Col. 0106D] manus extendas. Omnipotens Deus, qui te hujus stadii invitavit ad cursum, felici consummatione perducat ad praemium.



LXXXVI. Ad Anselmum Cantuariensem archiepiscopum.--- De investituris ecclesiasticis; de clericorum filiis; de Gualensis episcopi causa. (Anno 1102, Dec. 12.)
[MANSI, Concil. XX, 1061.]

PASCHALIS episcopus, servus servorum Dei, venerabili fratri ANSELMO Cantuariensi archiepiscopo, salutem et apostolicam benedictionem.

Adversus illam venenosam Simoniacae pravitatis radicem, ecclesiarum videlicet investituram, [Col. 0107A] quam valide, quam severe, quam robuste patres nostri praeteritis temporibus obviaverint, sapientiae tuae satis est manifestum. Reverendae in Christo memoriae praedecessoris nostri domui Urbani tempore, apud Barum collecto venerabilium episcoporum et abbatum ex diversis partibus concilio, in quo tua religio et nos ipsi interfuimus, sicut qui nobiscum aderant, reminiscuntur: in eamdem pestem, excommunicationis est prolata sententia. Et nos eumdem cum patribus nostris spiritum habentes, idem sapimus, et eadem testamur.

De sacerdotum et levitarum filiis dudum nos tibi scripsisse reminisceris. Porro si promoti fuerint inventi, et spe promotionis adempta, in eo quo reperti sunt ordine manere voluerint: quia illa [Col. 0107B] eis macula non ex proprii culpa reatus inhaesit, non videtur, si alias digni fuerint, in eos depositionis sententiam dari, ut se iterum negotiis implicent saecularibus, cum in eis ordinationis tempore propriae voluntatis arbitrium non remanserit.

Gualensis episcopus causam sacris omnino canonibus obviare non nescit. Caeterum quia inter barbaros barbarice et stolide promotus est, in tuae fraternitatis arbitrio ponimus: sic tamen ut de caetero in ea regione hujusmodi non praesumatur adversio. Quod super ejusdem episcopi negotio, et aliis rebus per fideles nuntios dirigimus, tanquam ex nostro ore audias. Munera quae B. Petro misisti, recepimus cum gratiarum actione: [Col. 0107C] unde ab illo, qui omnium bonorum est retributor, mercedem recipias.

Datae Beneventi, II Idus Decembris.



LXXXVII. Ad Gerardum archiepiscopum Eboracensem.---Monetur ut professionem Anselmo Cantuariensi juxta morem praedecessorum suorum faciat. (Anno 1002, Dec. 12.)
[MANSI, Concil., XX, 1004.]

PASCHALIS episcopus, servus servorum Dei, venerabili fratri Eboracensi archiepiscopo GERARDO, salutem et apostolicam benedictionem.

Quamquam prave contra nos, imo contra matrem tuam sanctam Romanam Ecclesiam, te non ignoremus [Col. 0107D] egisse: praesentibus tamen tibi litteris mandamus ut professionem venerabili fratri nostro Anselmo Cantuariensi archiepiscopo facere non negligas. Audivimus enim Thomam quondam praedecessorem tuum ex hac eadem re contentionem movisse: et cum in praesentia domini Alexandri papae secundi ventilata esset, ex praecepto ejus definitione habita, post varias disquisitiones, Lanfranco praedecessori suo et successoribus suis eamdem professionem fecisse. Unde et nos, quod tunc temporis definitum est, volumus, auctore Deo, firmum illibatumque servari.

Data Beneventi, pridie Idus Decembr.



LXXXVIII. Ad Robertum Flandrensium comitem.---Ut Leodienses schismaticos Henrico imperatori adhaerentes ab Ecclesia expellat. (Anno 1103, Jan. 21.)
[MANSI, Concil., XX, 986.]
[Col. 0108A]

PASCHALIS episcopus, servus servorum Dei, ROBERTO Flandrensium comiti, salutem et apostolicam benedictionem.

Benedictus Dominus Deus Israel, qui in te virtutis efficaciam operatur, qui reversus Jerusalem Syriae, in coelestem Jerusalem justae militiae operibus ire contendis. Hoc est legitimi militis, ut sui regis hostes instantius persequatur. Gratias ergo prudentiae tuae agimus, quod praeceptum nostrum in Cameracensi [Col. 0108B] parochia exsecutus es: idipsum de Leodiensibus excommunicatis pseudoclericis praecipimus. Justum enim est ut qui semetipsos a catholica Ecclesia segregarunt, per catholicos ab Ecclesiae beneficiis segregentur. Nec in hac tantum parte, sed ubique, cum poteris, Henricum haereticorum caput, et ejus fautores pro viribus persequaris. Nullum profecto gratius Deo sacrificium offerre poteris, quam si cum impugnes qui se contra Deum erexit, qui Ecclesiae Dei regnum auferre conatur, qui in loco sancto Simonis idolum statuit, qui a principibus Dei sanctis apostolis eorumque vicariis de Ecclesiae domo sancti Spiritus judicio expulsus est. Hoc tibi ac militibus tuis in peccatorum remissionem et apostolicae sedis familiaritatem praecipimus, ut his laboribus ac triumphis [Col. 0108C] ad coelestem Jerusalem Domino praestante pervenias.

Datum Albani, duodecimo Kalendas Februarii.



LXXXIX. Petro archiepiscopo Aquensi pallii usum concedit. (Anno 1103, Mart. 28.)
[Gall. Christ., I, 66.]

PASCHALIS episcopus, servus servorum Dei, venerabili fratri PETRO Aquensi archiepiscopo. salutem et apostolicam benedictionem.

Apostolicae sedis benignitas exigit sua cuique jura servare, et sic honoris a Domino constituti privilegium custodire, ut fratribus dignis honoris consortium non negetur. Idcirco, venerabilis frater Petre Aquensis archiepiscope, fraternitati tuae, tuisque [Col. 0108D] successoribus confirmamus, quidquid parochiae, vel metropolis, vel episcopatus jure ad Aquensem cognoscitur ecclesiam pertinere. Pallium praeterea fraternitati tuae, plenitudinem videlicet pontificalis officii, ex apostolicae sedis liberalitate concedimus: quo te intra ecclesiam tantum ad missarum solemnia subscriptis diebus noveris induendum, id est Nativitatis Domini nostri Jesu Christi, Epiphaniae, Ypapanton, Coenae Domini, Resurrectionis, Ascensionis, Pentecostes, tribus solemnitatibus beatae Mariae virginis, festivitatibus SS. apostolorum, commemorationis Omnium Sanctorum, SS. Mariae Magdalenae [(25) 1Kb] , Maximini confessoris et episcopi, et eorum [Col. 0109A] martyrum qui in ecclesia Aquensi requiescunt; in consecrationibus ecclesiarum, episcoporum, presbyterorum, diaconorum, et anniversario tuae consecrationis die [(25*) 1Kb] , cujus nimirum pallii volumus te per omnia genium vindicare. Hujus siquidem indumenti honor, humilitas, atque justitia est: tota ergo mente fraternitas tua se exhibere festinet in prosperis humilem, in adversis, si quando eveniunt, cum justitia erectum, amicum bonis, perversis contrarium; nullius unquam faciem contra veritatem recipiens, nullius unquam faciem pro veritate loquentem premens, misericordiae operibus juxta virtutem cupiens; infirmis compatiens; benevalentibus congaudens; aliena damna propria deputans de alienis gaudiis, etc. . . . Fraternitatem tuam divina miseratio [Col. 0109B] per tempora multa conservare dignetur incolumem. Amen.

Datum Laterani per manus Joannis S. R. E. diaconi cardinalis, V Kal. Aprilis, indictione X, anno Domini incarnati 1104, pontificatus autem domni Paschalis II papae VI [(26) 1Kb] .



XC. Confirmat donationes factas abbatiae S. Auberti canonicorum regularium ordinis S. Augustini Cameraci. (Anno 1103, April. 1.)
(MIRAEUS, Opp. diplom., III, 24.]

PASCHALIS, servus servorum Dei, dilecto filio ADAE Ecclesiae S. Auberti abbati, et ejus fratribus in eadem [Col. 0109C] Ecclesia canonicis, salutem et apostolicam benedictionem.

Ad audientiam apostolatus nostri pervenit quod nobilis vir Gerardus de S. Auberto miles consentientibus fratribus suis Hugone de Bellomonte, et Anselmo de Lieven, etiam militibus, ob reverentiam decreti super decimis quae a laicis detentae sunt, promulgati, decimam quamdam ad ecclesiam vestram de Iwrio pertinentem vobis per manum dioecesani episcopi, pacifice resignavit, quam resignationem gratam nobis, acceptamque tenentes, eam ratam esse decernimus, etc.

Scriptum per manum Joannis scriniarii regionarii, et notarii sacri palatii.

[Col. 0109D] Datum Laterani per manum Joannis sanctae Romanae Ecclesiae diaconi cardinalis, Kal. April., indict. XI, Incarnat. Dominicae an. 1104 [1103]; pontificatus autem domni Paschalis II papae IV.

+ Ego Paschalis catholicae Ecclesiae episcopus.



XCI. Ecclesiae S. Auberti Cameracensis possessiones et privilegia confirmat. (Anno 1103, April. 1.)
[LEGLAY, Gloss. topogr. de l'anc. Cambrésis, Cambrai, 1849, p. 27.]
[Col. 0110A]

PASCHALIS episcopus, servus servorum Dei, dilecto filio ADAE ecclesiae Sancti Auberti abbati et ejus fratribus in eadem ecclesia canonicam vitam professis eorumque successoribus in eadem observantia permansuris in perpetuum.

Salvatoris nostri promissa sunt: Qui reliquerit fratres aut sorores aut agros aut domos propter me, centuplum accipiet et vitam aeternam possidebit. Et si ergo propter Deum agros aut domos coacti [Col. 0110B] persecutionibus reliquistis, non minus quae sunt ecclesiae possidetis, quia meliorem et manentem substantiam requiritis. Ipsam igitur Cameracensem Sancti Auberti ecclesiam cum omnibus bonis tam datis quam donandis dilectioni vestrae praesentis privilegii pagina confirmamus, et petitioni vestrae benignitate debita impertimur assensum. Vitae namque canonicae ordinem quem illic professi estis decreti hujus auctoritate corroboramus, et ne cui post professionem exhibitam proprium quid habere, neve sine abbatis vel congregationis licentia de claustro discedere liceat interdicimus, et tam vos quam vestra omnia sedis apostolicae protectione munimus. Vobis itaque vestrisque successoribus in eadem religione permansuris ea omnia perpetuo possidenda [Col. 0110C] sancimus quae ad praefatum beati Auberti coenobium vel Cameracensium episcoporum vel aliorum fidelium legitimis donationibus pertinere videntur: ecclesiam videlicet Sancti Vedasti in praefata Cameracensi civitate sitam cum LXV mansis et tres cambas et duos furnos [(26*) 2Kb] et unum molendinum et terram et transfluvium Scalt nuncupatum a porta usque ad viam Sancti Remigii; villam quoque totam Tiletum dictam et quidquid ad eam pertinet; altare de Vinciaco cum omnibus membris suis; altare de Vilers Remaldi et terram quam tres fratres Hugo, Wibaldus, Elbertus in eadem villa de Haistaldi prato et quidquid juris possidebant in villa quae dicitur Berilgias et apud Dehereias praedictae ecclesiae contulerunt sine omni exactione liberrime; altare de [Col. 0110D] Goegio; altare de Otvilers, ecclesiam Sancti Auberti in villa quae Andra dicitur et LIV mansos et terram arabilem; altare de villa quae dicitur Sanctus Vedastus et quartam partem alodii de Alberciis; alodium [Col. 0111A] quod dedit Robertus de Pulchro Manso apud Fentanas; ecclesiam de Siccis Avesnis cum LIV mansis terramque arabilem et silvam; altaria quoque de Thiens et de Maten et de Sausoio et dimidium altaris de Ruva, dimidium etiam de Ivirio; altare de villa quae Strada nuncupatur; altare de Ghaun; altare de Gualhuncourt; altare de Maalvilla; altaria de Barastra atque de Silviniaco; apud Scalduvrium duos mansos et terram cum tota decima ejusdem terrae; apud Naviam decem mansos quos Goiffridus tradidit; altaria sane ipsa sine personali redemptione perpetuo eidem ecclesiae possidenda censemus. salvis episcoporum justitiisque apud nos obsonia nuncupantur. Oleum vero infirmorum et catechumenorum ab episcopali sede remotis contradictionibus [Col. 0111B] accipiatis, ad ungendos fratres caeteresque fideles qui ad vos confugerint. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris, de suo vel de alieno, si oportuerit, collegio, secundum Dei timorem, sibi praeesse praeviderint. Si qua sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, atque in extremo examine districte ultioni subjaceat, reamque se divino judicio existere [Col. 0111C] de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Joannis scriniarii regionarii et notarii sacri palatii.

Datum Laterani per manum Joannis, sanctae Romanae Ecclesiae diaconi cardinalis, Kal. Aprilis, indictione IX, Incarnationis Dominicae anno 1104 pontificatus domni Paschalis II papae IV.

Ego Paschalis catholicae Ecclesiae episcopus.



XCII. Privilegia et exemptionem abbatiae S. Petri in monte Blandinio, ordinis S. Benedicti, juxta Gandavum, confirmat. (Anno 1103, April. 3)
[MIRAEUS, Opp. diplom. IV, 7, ex archivis abbat. S. Petri.]
[Col. 0111D]

PASCHALIS episcopus, servus servorum Dei, dilecto filio SIGERO monasterii Blandiniensis abbati, ejusque successoribus, regulariter substituendis in perpetuum.

Piae postulatio voluntatis effectu debet persequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Postulavit siquidem nos dilectio tua coenobio Sancti Petri Blandiniensi cui Deo auctore [Col. 0112A] praesides, apostolicae sedis munimenta conferre, et per ea speciali praerogativa Romanae Ecclesiae illud assignare. Per praesentis igitur privilegii paginam praefatum coenobium sub solius beati Petri, et nostra ditione atque protectione specialiter suscipimus et perpetuo manere decernimus. Apostolica auctoritate constituentes, ut nullus deinceps episcopus praesumat de ejusdem coenobii reditibus, rebus vel curtis, vel villis quolibet modo, vel qualibet exquisitione quidquam minuere, nec immissiones aliquas facere, nec audeat ibidem cathedram collocare, nec communem exstruere, neque placita, nec ullam imperandi potestatem exercere, nisi ab abbate ejusdem loci fuerit rogatus.

Statuimus etiam ut quaecunque bona, quaecunque [Col. 0112B] possessiones ad idem sanctorum apostolorum Petri et Pauli monasterium legitimis fidelium donationibus pertinere videntur, et quaecunque in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Missas sane publicas, vel stationes in eodem monasterio ab episcopo fieri, praeter abbatis ac fratrum voluntatem omnimode prohibemus, ne in servorum Dei recessibus, popularibus occasio praebeatur ulla conventibus.

Altaria vero quae idem coenobium canonice nunc possidet, vel in futurum possidebit, quiete et sine molestia qualibet vobis vestrisque successoribus disciplinae [Col. 0112C] regularis instituta servantibus absque personali successione possidenda sancimus, de quibus nulla per episcopos vel eorum ministros exactio quibuslibet occasionibus exigatur, nec absque canonico judicio inveniantur; salva nimirum in omnibus sedis apostolicae auctoritate et dioecesani episcopi canonica justitia. Statuimus etiam ut, juxta decretum felicis memoriae Urbani papae secundi in parochialibus ecclesiis quas tenetis, episcoporum assensu presbyteros collocetis, quibus episcopi parochiae curam pro more committant, ut iidem de plebis quidem cura episcopo rationem reddant, vobis autem pro rebus ad monasterium pertinentibus debitam subjectionem exhibeant.

Obeunte te nunc ejusdem loci abbate, vel tuorum [Col. 0112D] quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam elegerint. Si quis autem in crastinum archiepiscopus, aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfecerit congrua emendatione, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore Dei et Redemptoris nostri Jesus Christi aliena fiat, atque [Col. 0113A] in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Joannis scriniarii regionarii sacri palatii.

Datum Lateram per manum Joannis sanctae Romanae Ecclesiae diaconi cardinalis, III Non. Aprilis, indictione II, Incarnationis Dominicae anno millesimo centesimo quarto [tertio], pontificatus autem domni Paschalis secundi papae quarto.



XCIII. Ecclesiae Compostellanae possessiones confirmat. (Anno 1103, Mai. 1.)
[FLOREZ, España sagrada, XX, 34.)
[Col. 0113B]

P[ASCHALIS] episcopus, servus servorum Dei, venerabili fratri D[IDACO] Compostellano episcopo, salutem et apostolicam benedictionem.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis ergo, frater in Christo charissime, petitionibus annuentes paginae praesentis assertione statuimus ut, sicut Compostellana Ecclesia pro singulari B. Jacobi devotione sedis apostolicae se laetatur protectione muniri, sic et caeterae sui juris ecclesiae per diversas parochias constitutae, quae fidelium donationibus ad praefatam videntur ecclesiam pertinere, eadem mereantur tuitione foveri. Ipsas namque ecclesias in Romanae Ecclesiae [Col. 0113C] tutelam suscipientes, apostolica auctoritate sancimus ut quaecunque bona, quaecunque possessiones eisdem cognoscuntur ecclesiis juste et canonice pertinere, tibi et tuae Ecclesiae firma et illibata serventur. Decernimus ergo ut nulli hominum liceat easdem ecclesias temere invadere, aut bona illarum auferre, vel ablata retinere, sed omnia integre serventur, tam tuis quam clericorum et pauperum usibus profutura. Adjicimus etiam ut nec episcopis, nec episcoporum ministris, facultas sit in eisdem ecclesiis quaslibet novas imponere consuetudines, nec ipsarum clericos, vel ipsas ecclesias excommunicare aut interdicere absque tua examinatione et certioris culpae cognitione, sed in tuo et Ecclesiae Compostellanae dominio integre et quiete [Col. 0113D] permaneant. Si qua sane ecclesiastica saecularisve persona hanc nostrae constitutionis paginam sciens, etc. (ut supra). Amen, amen, amen.

Datum Laterani Kal. Maii, indictione XI, Incarnationis Dominicae anno 1103, pontificatus autem domini Paschalis secundi papae IV.



XCIV. G[undisalvo] Minduniensi episcopo praecipit ut aut archipresbyteratus (duos) injuste retentos D[idaco] episcopo Compostellano restituat, aut apud Bernardum, archiepiscopum Toletanum, apostolicae sedis legatum, causam dicat. (Anno 1103, Maii 1.)
[FLOREZ, España sagrada, XX, p. 76.]

P., servus servorum Dei, venerabili fratri G. [Col. 0114A] Minduniensi episcopo, salutem et apostolicam benedictionem.

Venerabilis fratris nostri Didaci Compostellani episcopi et clericorum ejus querelam accepimus pro Ecclesiae S. Jacobi archipresbyteratibus, quos in juste retinere diceris audivimus, et quia judicium legati nostri Toletani archiepiscopi, quod apud Carrionem nuper in concilio edixerat, contempsisti. Mandamus ergo ut aut juxta judicium datum facias, aut si te pergravari existimas, praesentiam tuam ad ipsius legati audientiam repraesentes causam tuam tractaturus: si vero nec modo acquiescere volueris, sententiam quam ipse dictavit, auctoritate nostra confirmamus.

Datum Laterani Kal. Maii (1103).



XCV. Ad D[idacum] episcopum Compostellanum. (Anno 1103, Maii 1.)
(FLOREZ, ubi supra, p. 92.]
[Col. 0114B]

P. episcopus, servus servorum Dei, dilecto fratri D. Compostellano episcopo, salutem et apostolicam benedictionem.

Qualem quantamque tua fraternitas erga nos dilectionem gerat, fidelibus obsequiis et operibus aperte demonstrat, quae, licet longis sit a nobis terrarum spatiis separata, praesentem se tamen nobis reddit, et animi charitate, et frequentium obsequiorum exhibitione. Quapropter et nos te ut fratrem nostrum dilectionis mutuae munere recompensantes, monemus et rogamus ut a coeptae bonitatis [Col. 0114C] tramite ac coeptae dilectionis exhibitione nulla aliquando velis occasione animum avertere. De suscepta autem officii dispensatione curam et sollicitudinem, ut miles strenuus, habere satage, et ita rerum terrenarum abundantia fruere, ut coelestium praemiorum non debeas dilectione carere: exteriora tibi et transitoria non adeo animum implicent, ut aeternis et permansuris bonis priveris: terrenis semper praepone coelestia, perituris aeterna: talem te prorsus in omnibus exhibe, ut boni pastoris mercedem a Pastore pastorum merearis recipere. Oblationes quas per nuntios tuos nobis direxisti, gratanter accepimus, et pro eis gratiam referimus. Quod autem quibusdam tuis postulationibus assensum ad [Col. 0114D] praesens accommodare nequivimus, certa ratione fit. De abbate Ciniensi, super quo nos consuluisti, mandamus ut eum monasterio restituas, ut ibi regularem ordinem et vitam monasticam cum fratribus ducat. Sanctimonialibus autem in aliquo loco convenienti positis, victus et omnia necessaria ab eodem abbate dari decernimus.

Datum Laterani Kal. Maii.



XCVI. Ad abbatem Sanctae Mariae apud Bantium.---Privilegium hujus coenobii. (Anno 1103, Mai. 22.)
[MANSI, Concil., XX, 1056.]

PASCHALIS episcopus, servus servorum Dei, dilecto in Christo filio abbati coenobii Sanctae Mariae, quod [Col. 0115A] apud Bantium situm est, ejusque successoribus regulariter promovendis in perpetuum.

Cum universis sanctae Ecclesiae filiis, et apostolicae sedis auctoritate et benevolentia debitores existamus, illis tamen locis et personis quae specialius ac familiarius Romanae sunt Ecclesiae addictae, quaeque amplioris religionis gratia eminent, propensiores nos convenit eorum tanto studio imminere. Quia igitur Beatae Mariae coenobium, cujus domini [forte cui domui. H.] auctoritate filii legitimi praesides, Romanae et apostolicae Ecclesiae hactenus jure proprio adhaesisse noscuntur, nos pro devotione ac reverentia ejusdem Dei, Genitricisque semper virginis Mariae, ipsum sub nostrae manus protectione specialiter confovemus atque diligimus. Unde tibi tuisque successoribus [Col. 0115B] ad praedictae domus regimen, auctoritatem concedimus, confirmamus, siquidem vobis coenobium ipsum et omnia quae ad illud pertinent monasterium, sive cellas cum suis pertinentiis, videlicet ecclesiam S. Salvatoris, etc.

(Hic enumerantur possessiones illius coenobii.)

Propterea constituimus ut quaecunque hodie praefatum coenobium juste possidet, quaeque in futurum, pontificum concessione, principum liberalitate et oblatione fidelium, juste atque canonice poterit adipisci, firma tibi tuisque successoribus et illibata permaneant, eorum quidem pro quorum sustentatione ac gubernatione concessa, usibus [forte, sunt, usibus, etc.] omnimodis profutura, salvo tamen canonico episcoporum jure quod in eis habuisse noscuntur. [Col. 0115C] Decernimus ergo ut nulli omnino hominum liceat idem coenobium temere perturbare, aut possessiones ad illud pertinentes invadere, vel invasas retinere, minuere, auferre, vel suis usibus applicare, vel temerariis vexationibus fatigare. Obeunte te ejusdem loci abbate, vel tuorum quolibet successorum, nullus ibi quacunque subreptionis astutia praeponatur, nisi quem fratres ejusdem coenobii, communi consensu, vel fratrum pars consilii sanioris vulgariter cum Dei timore elegerint. Electus autem ad Romanum pontificem consecrandus accedat. Chrisma, oleum sanctum, consecrationes altarium sive basilicarum, ordinationes clericorum, cellarum vestrarum fratres, a dioecesanis episcopis accipiant: [Col. 0115D] si quidem catholici fuerint, et gratiam atque communionem apostolicae sedis habuerint; et si ea impendere gratis et sine pravitate voluerint. Alias liceat fratribus, a quocunque voluerint catholico episcopo eamdem consecrationem et sacramenta percipere. Ad ordinandos vero claustri monachos, tibi tuisque successoribus intra monasterium ipsum advocare concedimus, qui nostra fultus auctoritate consentiat, ne vagandi foras occasio permittatur. Super haec etiam, si infestatione aliqua praegravatus, Romanam sedem appellaveris, non liceat alicui episcoporum, nisi ante Romanum pontificem, vel ejus legatum, aliquam sub occasione judicii violentiam tibi aut successoribus tuis inferre. Vos ergo, filii dilectissimi, oportet regularis disciplinae studiis [Col. 0116A] sollicitudinis ac devotionis insudare, ut quanto a saeculari tumultu liberiores eritis, tanto amplius placere Deo, totis mentis et animae viribus anheletis: ad indicium autem perceptae hujus a Romana Ecclesia libertatis, annis singulis auri unciam Lateranensi palatio persolvatis. Si qua igitur in crastinum ecclesiastica saecularisve persona hanc nostrae constitutionis paginam sciens, contra eam temere venire tentaverit, etc., ut in epist. 18.

Scriptum per manus Raynerii scribae regionarii, notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae cardinalis diaconi, XI Kal. Julil, indict. I, Incarnat. Dominicae 1103, pontificatus [Col. 0116B] quoque Paschalis papae anno V.



XCVII. Ad preces Manegaldi praepositi monasterium Marbacense in protectionem sedis apostolicae recipit. (Anno 1103, Aug. 2.)
[WURTWEIN, Nova subsidia diplom., VI, 277.]

PASCHALIS episcopus, servus servorum Dei, dilectis filiis in Marbacensi ecclesia canonicam vitam professis, eorumque successoribus in eadem religione mansuris in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Proinde tam vestris, quam charissimi [Col. 0116C] filii Manegaldi vestri praepositi petitionibus non difficulter accommodamus effectum, praedecessoris siquidem nostri sanctae memoriae Urbani secundi vestigiis insistentes, tam vos quam vestra omnia sub tuitionem apostolicae sedis excipimus et praesentis privilegii auctoritate munimus. Statuimus enim ut nemini inter vos professione exhibita proprium quid habere, nec sine praepositi, aut sine communi congregationis licentia de claustris discedere liberum sit. Quod si discesserit, et commonitus redire contempserit, ei ejusque successoribus facultas sit ejusmodi ubilibet a suis officiis interdicere; interdictum vero nullus episcoporum, vel abbatum sine cujus consensu absolvat. Praeterea per praesentis privilegii [Col. 0116D] paginam apostolica auctoritate statuimus, ut quaecunque hodie vestra Ecclesia juste possidet, in futurum concessione pontificum, liberalitate principum, vel oblatione fidelium juste atque canonice poterit adipisci, firma vobis vestrisque successoribus et illibata permaneant. Decernimus quoque ut nulli omnino hominum liceat eamdem ecclesiam temere perturbare, aut ejus possessiones auferre, vel oblatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione ac gubernatione concessa sunt, usibus omnimodis profutura. Ad haec adjicientes statuimus ut nullus vobis violentia vel astutia qualibet in praepositum constituatur, nisi quem fratres omnes communi consensu, vel fratrum pars [Col. 0117A] consilii sanioris secundum Dei timorem regulariter providerint eligendum. Chrisma, oleum sanctum, consecrationes altarium sive basilicarum, ordinationes clericorum ab episcopo in cujus dioecesi estis, accipietis, siquidem gratiam atque communionem apostolicae sedis habuerit, et si ea gratis ac sine pravitate voluerit exhibere. Alioquin liceat vobis catholicum quem malueritis, adire antistitem, et ab eo consecrationum sacramenta suscipere. Si qua sane ecclesiastica saecularisve persona hanc nostrae constitutionis paginam sciens contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat, et a sacratissimo [Col. 0117B] corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum Laterani, IV Nonas Augusti, per manus Equitii agentis vicem cancellarii, indictione XI, anno Incarnationis Dominicae 1103, pontificatus autem domni Paschalis papae secundi IV.



XCVIII. Ad D[idacum] episcopum Compostellanum. (Anno 1103, Oct. 15.
[FLOREZ, España sagrada, XX, 76.]
[Col. 0117C]

P. episcopus, servus servorum Dei, venerabili fratri D. Compostellano episcopo, salutem et apostolicam benedictionem.

Petentibus Ecclesiae tuae clericis qui dudum ad nos venerant, scripsisse nos reminiscimur Minduniensi episcopo, ut duos archipresbyteratus et dimidium quos in ejus parochia B. Jacobi ecclesia tenuisse dicebatur, tuae potestati restitueret. Venientes vero ad nos supradictae Minduniensis Ecclesiae clerici dixerunt per annos XL postquam terra illa de manibus Sarracenorum erepta est, praefatam ecclesiam [Col. 0117D] quiete archipresbyteratus illos possedisse. Si ergo veritas sic se habet, praecipimus dilectioni tuae ut eosdem archipresbyteratus et dimidium in ejusdem Ecclesiae possessionem dimittas quiete. Praeterea consuetudines quas pari possessione in quibusdam se dicunt habuisse ecclesiis, quas tua fraternitas abstulisse dicitur, volumus te jam dictae Ecclesiae restituere. Sane si in his omnibus B. Jacobi ecclesia jus aliquod habet, ad proximas Kal. Octobris nuntios cum Minduniensis episcopi legatis, qui in eodem termino ad nos venturi sunt, destinabit.

Datum Laterani Idus Octobris.



XCIX. Bulla pro Ferrariis (Anno 1103, Nov. 11.)
[Gall. Christ., X, Instrum. 15.]
[Col. 0118A]

PASCHALIS, servus servorum Dei, in Christo filio ATGERIO reverentissimo abbati Ferrariensis seu Bethleemitensis monasterii quod in honore beatae Dei Genitricis Mariae et beatorum apostolorum Petri et Pauli sacratum est ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat et utilitas postulata vires indubitanter assumat. Quia igitur dilectio tua ad sedis apostolicae portum confugiens ejus tuitionem devotione [Col. 0118B] debita requisivit, nos supplicationibus tuis clementer annuimus et Beati Petri monasterium, cui Deo auctore praesides, cum omnibus ad ipsum pertinentibus sub tutelam apostolicae sedis more praedecessorum nostrorum excipimus, sicut devotio tua postulavit, quod videlicet monasterium sanctae memoriae quidam venerabilis dux Wandebertus nomine antiquitus aedificasse et rerum suarum muneribus ditasse cognoscitur. Per praesentis igitur privilegii paginam apostolica auctoritate statuimus ut quaecunque praedia, quascunque possessiones idem venerabilis dux Wandebertus eidem monasterio contulit, et quaecunque ad ipsum aliorum fidelium legitimis videntur donationibus pertinere, quaecunque etiam in futuro concessione pontificum, liberalitate [Col. 0118C] principum, vel oblatione fidelium juste atque canonice poterit adipisci, firma vobis vestrisque successoribus et illibata permaneant. Sane quamdam ceilam S. Judoci, quae sita est in pago Pontivo super fluvium Quantiam in loco qui dicitur Schaderias, cum omnibus ad se jure et legaliter pertinentibus, quatenus in dominatione et regimine rectorum memorati coenobii Ferrariensis sive Bethleem perpetuo persistens, sancimus cum ecclesia Sancti Eligii, quae est in prospectu ejusdem monasterii, et ecclesia Sancti Martini de Curtemaudo, ecclesia Sancti Victurii de Fontaneto, ecclesia Sancti Amandi de Bursiaco et rebus omnibus atque possessionibus. Obeunte te nunc ejusdem loci abbate vel tuorum quolibet successorum nullus alius qualibet subreptionis [Col. 0118D] astutia seu violentia praeponatur, nisi quem fratres communi consensu vel fratrum pars sanioris consilii secundum Dei timorem et beati Benedicti Regulam elegerint. Electus vero benedictionem et caetera more praedecessorum nostrorum obtineat. Decernimus ergo ut nulli hominum liceat idem monasterium neque rectores ejus cum fratribus sibi a Deo commissis temere perturbare, aut ejus possessiones auferre, vel ablatas retinere, minuere, vel temerariis exactionibus fatigare, sed integra omnia conserventur eorum pro quorum sustentatione et gubernatione concessa sunt, usibus omnimodis profutura. Quidquid praeterea immunitatis, quidquid libertatis sed donationis a pontificibus hujus sanctae Romanae. [Col. 0119A] Ecclesiae vel ab aliis archiepiscopis, episcopis vel catholicis regibus et caeteris fidelibus monasterium hactenus obtinuisse cognoscitur, ratum firmumque habemus. Si qua sane ecclesiastica saecularisve persona hanc nostrae constitutionis, etc.

Datum Laterani per manum Joannis S. R. E. diaconi cardinalis III Idus Nov., indict. XII, pontificatus domini Paschalis II an. V.



C. Ad Anselmum Cantuariensem archiepiscopum.--- Primatum ipsi confirmat. (Anno 1103, Nov. 16.)
[MANSI, Concil. XX, 1023.]

PASCHALIS episcopus, servus servorum Dei, venerabili fratri ANSELMO Cantuariensi episcopo, salutem [Col. 0119B] et apostolicam benedictionem.

Fraternitatis tuae postulationibus nos annuere, tuae sapientiae et religionis persuadet auctoritas. Quondam enim in litteris ab apostolica tibi sede directis, Cantuariensis Ecclesiae primatum ita tibi plenum concessimus, sicut a tuis constat praedecessoribus fuisse possessum. Nunc autem petitionibus tuis annuentes, tam tibi quam tuis legitimis successoribus eumdem primatum, et quidquid dignitatis seu potestatis eidem sanctae Cantuariensi seu Dorobernensi Ecclesiae pertinere cognoscitur, litteris praesentibus confirmamus, sicut a temporibus B. Augustini praedecessores tuos habuisse apostolicae sedis auctoritate constiterit.

[Col. 0119C] Dat. Laterani XVI Kal. Decembris, indict. XII.



CI. Ad Henricum regem Angliae.---Pro Anselmo Cantuariensi archiepiscopo investituras ecclesiasticas jure contra regem propugnante. (Anno 1103, Nov. 23.)
[MANSI, Concil. XX, 1000.]

PASCHALIS episcopus HENRICO regi salutem.

In litteris, quas nuper ad nos per familiarem tuum nostrae dilectionis filium clericum Wilielmum transmisisti, et personae tuae sospitatem cognovimus, et successus prosperos, quos tibi superatis regni adversariis benignitas divina concessit. Audivimus praeterea optatam virilem sobolem ex ingenua te et religiosa conjuge suscepisse. Quod profecto cum nos [Col. 0119D] laetificaverit, opportunum rati sumus nunc tibi praecepta et voluntatem Dei validius inculcare, cum amplioribus beneficiis benignitati ejus te prospicis debitorem. Nos quoque divinis beneficiis benignitatem nostram penes te sociare optamus: sed grave nobis est, quia id a nobis videris expetere quod omnino praestare non possumus. Si enim consentiamus aut patiamur investituras a tua excellentia fieri, et nostrum procul dubio, et tuum erit immane periculum. Qua in re contemplari te volumus, quid aut non faciendo perdas, aut faciendo conquiras. Nos enim in prohibitione hac nihil amplius obedientiae, nihil liberalitatis per ecclesias nanciscimur: nec tibi debitae potestatis aut juris subtrahere quidquam nitimur, nisi ut erga te Dei ira minuatur, et sic tibi [Col. 0120A] prospera cuncta contingant. Ait enim Dominus: Honorificantes me honorificabo, qui autem contemnunt me erunt ignobiles (I Reg. II). Dices itaque: Mei hoc juris est. Non utique: non est imperatorium, non regium, sed divinum. Solius illius est qui dixit: Ego sum ostium (Joan. XX). Unde pro ipso te rogo, cujus hoc munus est, ut reddas hoc ipsi, ipsi dimittas cujus amori etiam quae tua sunt debes. Nos autem cur tuae obniteremur voluntati, cur obsisteremus gratiae, nisi Dei sciremus nos in hujus negotii consensu voluntati obviare, gratiam amittere? Cur tibi quidquam negaremus quod cuiquam esset mortalium concedendum, cum beneficia de te ampliora sumpserimus?

Prospice, fili charissime, utrum decus, an dedecus [Col. 0120B] tibi sit, quod sapientissimus et religiosissimus Anglicanorum episcoporum Anselmus, propter hoc tuo lateri adhaerere, tuo veretur in regno consistere. Qui tanta de te bona hactenus audierant, quid de te sentient, quid loquentur, cum hoc fuerit in regionibus divulgatum? Ipsi, qui coram te tuos excessus extollunt, dum praesentia tua caruerint, hoc validius infamabunt. Redi ergo, charissime fili, ad cor tuum propter misericordiam Dei: et, propter amorem unigeniti deprecamur, revoca pastorem tuum, revoca patrem tuum. Et si quis, quod non opinamur, gravius se adversus te gesserit, si investituras aversatus fueris, nos juxta voluntatem tuam, quantum, cum Deo possumus, moderabimur. Tu tamen talis [Col. 0120C] repulsae infamiam a persona tua et regno removeas. Haec si feceris, etsi gravia quaelibet a nobis petieris, quae, cum Deo praeberi facultas sit, profecto consequeris, et pro te Dominum, ipso adjuvante, exorare curabimus: et de peccatis, tam tibi, quam conjugi tuae, sanctorum apostolorum meritis, indulgentiam et absolutionem faciemus. Filium autem tuum, quem ex spectabili et gloriosa conjuge suscepisti, quem, ut audivimus, egregii patris Wilielmi nomine nominasti, tanta tecum imminentia confovebimus, ut, qui te vel illum laeserit, Romanam ecclesiam videatur laesisse.

Datum Laterani nono Kalendas Decembris.



CI bis. Monasterii Casalis Benedicti privilegia confirmat. (Anno 1103, Nov. 27.)
[MABILL. Annal. lib. LXX, t. V, p. 468.]
[Col. 0120D]

Dilecto filio abbati monasterii S. Petri . . . . . . . ut in ipso monasterio disciplina regularis conservetur quam juxta Vallumbrosanorum fratrum consuetudinem ab ipsis illic initiis [idem Andreas instituerat] . . .

Datum Laterani V Kal. Decembris per manum Equitii agentis vices cancellarii, indictione XII, anno Dominicae Incarnationis 1104 [1103], pontificatus autem domni Paschalis II anno V.



CII. G[ebhardum] Hirsaugiensem et caeteros catholicos abbates et monachos per Sueviam hortatur ut mala aequo animo ferant et G[ebhardum] Constantiensem colant. Arnoldum, Ecclesiae Constantiensis invasorem, excommunicatum nuntiat. (Circa annum 1103, Febr. 10.)
[NEUGART, Codex diplomaticus Alemanniae, II, 40.]
[Col. 0121A]

P. episcopus, servus servorum Dei, dilectis filiis G. Hirsaugiensi [(27) 1Kb] et caeteris catholicis abbatibus et monachis per Sueviam, salutem et apostolicam benedictionem.

Audivimus, charissimi, quia plus solito mundus in vos saeviat, persecutiones accrescant, tumentes in vos fluctus maris acrius surgant. Sed mirabilis in excelsis Dominus, qui suis ea pedibus calcat. Propter quod rogamus, ne deficiatis in tribulationibus vestris, quae est gloria vestra. Non enim, inquit Apostolus, condignae sunt passiones hujus temporis ad [Col. 0121B] futuram gloriam, quae revelabitur in nobis. Hujus gloriae revelationem patres nostri desiderantes ibant gaudentes de conspectu consilii: sic et nos, qui eorum debemus imitatores fieri, in tristitia et angustiis positi gaudeamus. Tristitia enim nostra vertetur in gaudium. Speramus enim in Domino, de sanctorum apostolorum meritis confidentes, quia ille vestris persecutionibus finem imponet, qui dicit: Ego vici mundum. Vos igitur, dilectissimi, ad supernae vocationis bravium intendentes, in praesenti agone viriliter contendatis, vos ipsos mutuis auxiliis foveatis, ad ardentem inter vos lucernam, fratrem videlicet nostrum G. [(28) 1Kb] Constantiensem episcopum omnes respicite, ipsum omnes unanimiter veneremini, et collatis dilectionis brachiis ipsum et vos in [Col. 0121C] his tribulationibus adjuvetis. Porro Constantiensis ecclesiae invasorem A. [(29) 1Kb] a Romana Ecclesia noveritis excommunicatum, et a catholicae Ecclesiae unitate tanquam putridum membrum esse praecisum. Hunc quasi mortiferum venenum per omnia fugite, et modis omnibus devitate.

Dat. Laterani IV Idus Feb. . . . .



CIII. Ad Guelphonem ducem Bavariae, Bertholdum ducem Sueviae, etc.---Illos ad catholicam Ecclesiam revocat. (Circa annum 1103, 10 Februarii.)
[NEUGART, Cod. diplom. Alem., II, 41.]

P. episcopus, servus servorum Dei, egregiis viris duci GUELPHONI [(30) 1Kb] et fratri ejus HENRICO [(31) 1Kb] , duci, [Col. 0122A] BERTHOLDO [(32) 1Kb] et nepoti ejus HERIMANNO [(33) 1Kb] , et caeteris principibus per Sueviam . . .

Licet post Satanam conversi de vestra salute jam diu sitis immemores, nos tamen, quos officii debitum et sedis apostolicae compellit auctoritas, vestrae salutis non possumus oblivisci. Unde opportunum duximus, litteris praesentibus vos ipsos ad corda vestra reducere, et de somno mortis, corpore licet absentes, excitare. Dei patientia vos ad poenitentiam exspectat, sed thesaurizatis vobis iram in die irae. Diu est, quod vos a catholicae Ecclesiae membris separastis, et perverso capiti adhaesistis, membris ejusdem Ecclesiae, quae vos in Christo generavit, injurias irrogantes, et cum malorum omnium capite ipsam matrem vestram infestationibus aggravantes. [Col. 0122B] Quod eo indignius judicamus, ac gravius ferimus, qui ejus vos defensores, ejus vos novimus amatores. Ipsa tamen, quae sponsum suum quotidie pro filiis interpellat, si resipueritis, si ejus vos membra recognoscitis, gratanter vos excipit, et in suorum restituet numero filiorum. Habetis juxta vos summi capitis membrum, et Ecclesiae oculum, fratrem videlicet nostrum G. Constantiensem episcopum, qui vos de salute vestra plenius poterit informare, de tenebris ad lucem reducere: cujus vocem qui audit, illum se credat audire, qui dicit: Qui vos audit, me audit, et qui vos spernit, me spernit. Ad ipsum igitur tanquam ad patrem recurrite, ipsius monitis, sicut B. Petri et nostris in omnibus obedite. Quod si feceritis, a maledictionis vinculo eritis [Col. 0122C] absoluti. Porro Constantiensis Ecclesiae invasorem A. a Romana Ecclesia noveritis excommunicatum, et a catholicae Ecclesiae unitate tanquam putridum membrum esse praecisum. Hunc quasi mortiferum venenum per omnia fugite, et modis omnibus devitate.

Dat. Lat. IV Idus Febr . . . . .



CIV. Ad Gallos.---Solvit interdictum cui Eduensis episcopus Vizeliacensem Ecclesiam subjecerat. (Circa annum 1103, Oct. 30.)
[MANSI, Concil. XX, 1029.]

PASCHALIS episcopus, servus servorum Dei, clericis, militibus, et caeteris laicis per Gallicanas ecclesias, salutem et apostolicam benedictionem.

Audivimus, et vix credere potuimus, quod confrater [Col. 0123A] noster Eduensis episcopus, et archidiaconi ejus, vel archipresbyteri, non justitia ducti, sed aemulatione compulsi, vobis interdixerint Vizeliacense coenobium devotionis gratia adire, ecclesiam introire, et ad sepulcrum beatae Mariae, quod in eadem ecclesia celebratur, accedere, aut aliquas oblationes apponere. Nova profecto, nova haec est interdictio sacerdotum: cum ad devotionem vocare, non a devotione revocare, sacerdotalis officii debitum videatur. Porro nos interdictum hoc sacerdotali officio dissolventes, scire vos volumus quia sive episcopus, seu ministri ejus, nisi ab hac praesumptione destiterint, apostolicae sedis indignatione plectentur.

Datum Laterani III Kal. Novembris.



CV. * Clero et populo Papiensi significat se monasterii S. Petri Coeli Aurei privilegia laedi a Willelmo episcopo non esse passurum. (Intra annum 1100-1103, Jun. 25.)

[Mentio tantum exstat apud ROBOLINI Notizie appartenenti alla storia della sua patria. Pavia, 1823, 8o, t. III, p. 224, 226.]
[Col. 0123B]


CVI. Ad Petrum regem Aragonum. (Circa annum 1103.)
[Histoire générale du Languedoc, Paris, 1730, fol., t. II, Pr., p. 365.]

PASCHALIS episcopus, servus servorum Dei, dilecto filio PETRO regi Aragonensium, salutem et apostolicam benedictionem.

Ecclesiam S. martyris Saturnini Tolosani antiquitus [Col. 0123C] specialiter esse juris beati Petri plurimis est notum, in tantum quod praedecessor noster bonae memoriae papa Urbanus cum XVII archiepiscopis et episcopis manu propria eam consecravit, atque privilegiis apostolicae sedis sub anathematis vinculo ipsam munivit, etc. Confrater noster Petrus Pampilonensis episcopus supranominato martyrii et canonicis suis ecclesiolam cum consilio D. Sancii regis patris vestri dedit, etc.



CVII. Ad Bertrannum comitem Tolosanum.---Increpatoria quod burgum S. Aegidii invaserit, et oblationes altaris tanquam populares merces exposuerit. (Intra annum 1101-1104, Nov. 14.)
[Dom. BOUQUET, Recueil, tom. XV, p. 32.]

[Col. 0123D] PASCHALIS episopus, servus servorum Dei, dilecto filio BERTRANNO comiti salutem, si obedierit, et apostolicam benedictionem.

Quid pater tuus [(34) 1Kb] egregiae strenuitatis comes de altari S. Aegidii, quid etiam de toto burgo fecerit, tu ipse non nescis. Scripturam quoque et excommunicationem in Nemausensi concilio, juxta patris tui petitionem a sanctissimae memoriae Urbano papa factam, vel audisse te credimus vel vidisse: unde miramur quod burgum invadere, et juxta B. Aegidii ecclesiam munitiones novas erigere praesumpsisti. [Col. 0124A] Imo, quod gravius est, accepta pecunia, ejusdem oblationes altaris tanquam populares merces exposuisti; unde nos te tanquam dilectum filium admonemus, ne tam gravi culpa te gravari diutius sinas. Et si enim, ut dicitur, Hierosolymitanum [(35) 1Kb] iter inceperis, nihil animae tuae proderit, quoniam excommunicationis et anathematis vinculo tenearis in eodem Nemausensi concilio promulgato. Alioquin iram et indignationem omnipotentis Dei sanctorumque apostolorum Petri et Pauli gravius profecto persenties.

Datum Laterani, XVIII Kal. Decembris.



CVIII. Ad Rangerium episcopum et canonicos Ecclesiae Lucensis. (Intra annum 1103-1104, Oct. 14.)
[MANSI, Concil., XX, 1096.]
[Col. 0124B]

PASCHALIS episcopus, servus servorum Dei, venerabili fratri et coepiscopo RANGERIO et canonico Lucanae Ecclesiae, salutem et apostolicam benedictionem.

Sanctae in Christo memoriae Leonem apostolicae sedis episcopum decrevisse audivimus ut, si quis de vestrae Ecclesiae canonicis non communiter viventibus Ecclesia excessisset, omnia ejus ecclesiastica bona in usum fratrum communiter viventium conferrentur, quod in aliis etiam ecclesiis ab aliis Romanis pontificibus statutum agnoscimus. Unde miramur quod confratre vestro Ildebrando in Rosellanam Ecclesiam translato, praebendae ejus et [Col. 0124C] totum Ecclesiae beneficium, quod tenuerat, in privatos usus cesserit, et apostolicae sedis auctoritate contempta, canonice degentium fratrum communio tanto augmento fraudata sit. Tibi praesertim, charissime frater R., delictum hoc imponitur, quod apostolicae sedis decreta irrefragabiliter custodire, et subditos clericos ad hujus vitae bonum etiam invitos debueras invitare; praecipimus ergo ut omne illud Ildebrandi nunc Rosellani episcopi beneficium in communia redigatur. Qui vero obedire contempserint apostolicae sedis judicio puniantur.

Datum Laterani, XI Idus Octobris.



CIX. Ad Lanuinum eremi S. Mariae de Turri magistrum. (Anno 1104.)
[CAPIALBI, Memorie per servire alla storia della santa Chiesa Miletese, compilate da Vito CAPIALBI. Napoli, 1835, 8o, p. 143.]
[Col. 0124D]

PASCHALIS episcopus, servus servorum Dei, dilecto filio LANUINO, salutem et apostolicam benedictionem.

Militensis Ecclesiae canonicis frequenter jam litteras pro canonica celebranda electione transmisimus. Nuper autem praecipimus ut usque ad octavam proximae Paschae pastorem sibi idoneum eligerent, quod [Col. 0125A] si differrent, ecclesiae aditum illis interdiximus. Volumus ergo ut eos, comitissam, et bonos barones convenias, et ipsos vice nostra ad pastoris electionem commoneas: si vero sicut hactenus contemptores exstiterint, aditum ecclesiae omnino eis, donec satisfaciant, interdicas, et habito cum comitissa et baronibus consilio, electionem canonicam facias. Abbati S. Juliani ut in tua praesentia de objectis sibi satisfaciat: monachum illum qui dudum in monasterio S. Euphemiae constitutus est abbas [(36) 1Kb] , si ab ejusdem coenobii occupatione per te commonitus deserere [al. discedere] noluerit, nostra fultus auctoritate excommunicationi subjicias, in his omnibus nostras vices sollicitus, et plenius habere te volumus.



CX. Ecclesiae S. Crucis et B. Eulaliae Barcinonensis tutelam suscipit possessionesque et privilegia confirmat. (Anno 1104, Jan. 27.)
[FLOREZ, Espana sagrada, XXIX, 465.]
[Col. 0125B]

PASCHALIS episcopus, servus servorum Dei, dilecto in Christo filio RAYMUNDO, praeposito Barcinonensis ecclesiae, quae in honore sanctae Crucis et beatae Eulaliae dedicata est, ejusque successoribus canonice promovendis in perpetuum.

Justis votis assensum praebere, justisque petitionibus aures accommodare nos convenit: qui licet indigni justitiae custodes, atque praecones in excelsa apostolorum principum Petri et Pauli specula positi, Domino disponente, conspicimur. [Col. 0125C] Quapropter, fili in Christo charissime Raymunde, devotionis tuae precibus annuentes, Sanctae Crucis seu Beatae Eulaliae canonicam, cui Domino auctore praeesse dignosceris, sub tutelam apostolicae sedis accipimus, et per eam saecularium hominum propitiante Domino gravamina removemus. Praesentis igitur privilegii paginam tibi, tuisque successoribus canonice institutis, jure perpetuo concedimus et confirmamus ea omnia quae Barcinonenses episcopi pro communi victus sustentatione, vel alii fideles legitimis donationibus eidem canonicae contulisse noscuntur: in quibus haec duximus propriis nominibus exprimenda, ecclesiam S. Mariae juxta mare, ecclesiam S. Michaelis intus Barcinonem, cum pertinentiis et allodiis suis; ecclesiam [Col. 0125D] S. Joannis de Pinu, cum pertinentiis suis; ecclesiam S. Vincentii de Sarriano, cum pertinentiis suis; ecclesiam S. Caeciliae; ecclesiam S. Andreae de Palumbario, cum decimarum suarum medietate; ecclesiam S. Mariae de Bitulona et S. Columbae de Gramamto; S. Salvatoris de Polignam; S. Mariae de Linari; Sancti Saturnini de colle Savadelli; S. Joannis de Senata; S. Mariae de Ulpereras; allodia in civitate Barcinonensi, et in ejus suburbio, sive territorio, seu comitatu. Item allodia in episcopatu Gerundensi, et in episcopatu Ausonensi et Urgellensi. Quaecunque praeterea bona in [Col. 0126A] praesentiarum juste possidetis sive in futurum, concessione pontificum, liberalitate principum, vel oblatione fidelium, juste atque canonice poteritis adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem canonicam perturbare, aut ejus possessiones auferre, vel ablatas retinere, vel injuste datas suis usibus vindicare, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura, salva Barcinonensis episcopi canonica reverentia. Praeterea constituimus ut sicut antiquitus noscitur institutum, et in ejusdem ecclesiae libris continetur, semper collegii vestri fratres [Col. 0126B] numerum non excedant quadragenarium. Et quia tam de praesentibus quam de futuris nos convenit providere, sancimus ut alicui facultas non sit ultra praefixum numerum illic canonicum subrogare. Si qua sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, quod a sanctissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi quatenus et hic [Col. 0126C] fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholicae Ecclesiae episcopus.

Datum Laterani per manum Equitii, agentis vicem cancellarii, VI Kalend. Februarii, indictione XII, Incarnationis Dominicae anno 1104, pontificatus domini Paschalis II quinto.



CXI. *Monasterii Pegaviensis tutelam suscipit privilegiaque confirmat, imposito monachis aurei unius censu annuo. (Anno 1104, Jan. 30.)

[Exstat, teste Jaffé, apud SCHOETTGEN, Historie des Grajen Wiprecht zu Groitzsch. Regensburg 1749, 8o, cod. prob., p. 4. »Desiderium quod ad.«]
[Col. 0126D]


CXII. Privilegium pro monasterio Jesu Nazareni. (Anno 1104, Mart. 23.)
[AYNSA, Fundacion de Huesca, p. 455.]

El papa Paschal II, en el año de 1102 entre otras cosas que concede al abad desta real casa, es confirmat las donaciones hechas de los reyes don Sancho y don Pedro, y asi mismo la concordia que rehizo entre el obispo de Huesca, y el abad de Montaragon.

Es su data: Laterani, per manum Joannis S. [Col. 0127A] Romanae Ecclesiae cardinalis, II Idus Januarii, indictione X, Incarnationis Dominicae anno millesimo centesimo secundo, pontificatus autem domni Paschalis II papae anno III.



CXIII. Lamberto episcopo Atrebatensi mandat ut ante diem apostolorum Petri et Pauli (29 Jun.) una cum Joanne episcopo Tarvanensi judicet inter Landfridum S. Wilmari abbatem et Heribertum, a comite Boloniensi eadem abbatia privatum. (Anno 1104, April. 25.)
[BALUZ. Miscell. edit. Luc. II, 146.]

PASCHALIS episcopus, servus servorum Dei, venerabili fratri LAMBERTO Atrebatensi episcopo, salutem et apostolicam benedictionem.

Frater iste praesentium portitor cum Tarvanensis [Col. 0127B] capituli litteris venit ad nos, conquerens se jam dudum de monasterii sui abbatia per manum Bononiensis comitis expulsum. Is autem frater qui eidem monasterio praeesse dicitur, cum ad nos veniret, infirmitate, sicut nobis relatum est, praepeditus, ad nos pervenire non potuit. Hanc igitur causam fraternitati tuae vice nostra discutiendam committimus, ut, assumpto tecum fratre nostro Tarvanensi episcopo, utriusque abbatis allegationem diligentius pertractes et usque in proximam apostolorum Petri et Pauli solemnitatem negotium hoc omnino canonice justitia dictante definias.

Data Laterani VII Kal. Maii.



CXIV. Ad oppidanos S. Geminiani.---Ne illorum oppidum, illiusque ager, a Volaterrensis Ecclesiae possessione unquam alienetur. (Anno 1104, Maii 24.)
[MANSI, Concil. XX, 1051.]
[Col. 0127C]

PASCHALIS episcopus, servus servorum Dei, clericis et laicis universis de castello S. Geminiani, salutem et apostolicam benedictionem.

Paci et stabilitati Ecclesiae vestrae, et nos constitutione nostra, et vos observatione vestra providere debemus. Idcirco vobis omnibus praesentium litterarum constitutione mandamus, et successoribus vestris in perpetuum servandum praecipimus, ut oppidum vestrum, quod S. Geminiani dicitur, eum monte Stafili juxta posito, et cum universo territorio suo, nullo unquam modo, nulla occasione, alienari [Col. 0127D] a possessione et proprietate Volaterrensis Ecclesiae patiamini: sed sicut hodie est, sic semper in proprio Volaterrensis Ecclesiae jure permaneat. Sane nec episcopo, neque cuilibet ejusdem Ecclesiae ministro, facultas sit ipsum oppidum cum praefato monte in feudum personae alicui dare, locare, vendere, pignoratione vel commutatione contradere: neque marchioni, neque comiti, neque alicui potestati liceat idipsum oppidum, seu praenominatum montem capere, vel ab Ecclesiae potestate subtrahere, vel quibuslibet occasionibus alienare: sed sicut superius dictum est, semper in proprio Ecclesiae jure permaneat. Si quis vero aliter agere praesumpserit; et qui fecerit, et qui consenserit, excommunicationi [Col. 0128A] subjaceat. Noveritis autem fratrem nostrum Rogerium, Ecclesiae Volaterrensis antistitem, ita nobis in hujus constitutionis capitulo consensisse: ut cum fratribus, qui eum ad nos comitati sunt, fieri ipse petierit, et ipse subscripserit.

Rogerius Volaterrensis Ecclesiae indignus episcopus fieri rogavi, et ipse subscripsi.

Datum Laterani per manum Joannis sanctae Romanae Ecclesiae diaconi cardinalis, IX Kal. Jun., indict. II, anno Incarnationis Dominicae 1104, pontificatus autem domni Paschalis II papae V.



CXV. *G[arsiam] episcopum Burgensem ire Astoricam jubet, ubi eo praesente »quinque personae ex vetustioribus Mindunensis Ecclesiae« jurent se archipresbyteratus duos, quos Ecclesia Compostellana sibi vindicet, »XL annorum spatio inconcusse possedisse.«

(Anno 1104, Oct. 1.---Vide Historiam Compostellanam apud FLOREZ, España sagrada, XX, 77.
[Col. 0128B]


CXVI. Ad archiepiscopos et episcopos provinciarum, Remensis, Senonensis ac Turonensis.---Ut Philippum regem et ejus pellicem a vinculo excommunicationis absolvant. (Anno 1104, Oct. 5.)
[MANSI, Concil., XX, 1015.]

PASCHALIS episcopus, servus servorum Dei, venerabilibus fratribus, archiepiscopis et episcopis, per Remensem, Senonensem ac Turonensem provincias, salutem et apostolicam benedictionem.

[Col. 0128C] Significatum nobis est quorumdam vestrum litteris, quia filius noster Francorum rex feminam illam pro qua toties commonitus, imo excommunicatus fuit, juxta praeceptum nostrum abjurare decreverit: ipsa etiam mulier regem abjurare parata sit. Super quarum conversione personarum non minimum exsultavimus: quia super uno peccatore poenitentiam agente, gaudium esse angelis Dei ipso Domino testante didicimus. Quam nimirum causam fratri nostro Richardo Albanensi episcopo reminiscimini a nobis fuisse commissam. Si ergo idem frater, Franciae jam fines egressus est, nos eamdem causam, aspirante Domino, una vobiscum peragendam venerabili fratri Lamberto Atrebatensi episcopo committimus. Convenientibus itaque vobis in unum, si [Col. 0128D] communis filius Francorum rex, et illa ejus lateralis tactis sacrosanctis evangeliis omnem carnalis copulae consuetudinem abjuraverint, mutuum quoque colloquium et contubernium, nisi sub testimonio personarum minime suspectarum, nunquam videlicet ad idem flagitium redituri, sicut quorumdam vestrum litteris significatum est: satisfactionem eorum vice nostra vobiscum Atrebatensis episcopus suscipiat, et a vinculo excommunicationis absolvat: quatenus largiente Domino, et filium Ecclesia, et regem sibi Francia reconciliatum episcopali ministerio gratuletur.

Data Laterani per manum Joannis, III Nonas Octobris.



CXVII. Monasterii S. Mariae Bornhemensis protectionem suscipit, bonaque ac privilegia confirmat, petente Manasse episcopo Cameracensi. (Anno 1104, Oct. 11.)
[MIRAEUS, Opp. diplom., I, 519.]
[Col. 0129A]

PASCHALIS episcopus, servus servorum Dei, dilectis filiis canonicis B. Mariae Bornhem, salutem et apostolicam benedictionem.

Devotionis vestrae petitiones benigne audivimus, et monasterium Beatae Mariae apud Bornhem, in quo vitam regularem ducitis, juxta postulationem Manassis Cameracensis episcopi, apostolicae sedis munimine confovendum suscepimus.

Statuimus enim ut quaecunque bona vel a Wenemaro [Col. 0129B] Gandensi, ejusdem loci fundatore, vel a quibuscunque fidelibus, in eadem ecclesia oblata sunt, vel in posterum fuerint, quaecunque etiam venerabilis fratris nostri Manassis Cameracensis episcopi concessione concessa sunt, quieta et integra confirmentur.

Quidquid praeterea munitionis et libertatis idem confrater noster Manasses loco vestro collegioque largitus est, nos decreti praesentis auctoritate firmamus: prohibentes ne quis eamdem ecclesiam temere perturbare, aut ejus bona diripere, vel modis quibuslibet alienare praesumat, quatenus omnipotenti Deo liberioribus animis debitae servitutis officia per ejusdem Dei gratiam persolvatis. Si quis autem praesentis decreti tenorem agnoscens, contra id temere [Col. 0129C] venire tentaverit, apostolorum principis Petri et nostrae animadversionis districtione multetur.

Datum Laterani per manum Joannis, sanctae Romanae Ecclesiae diaconi, V Idus Oct., indictione XIII, anno pontificatus domni Pachalis II papae VI.



CXVIII. * Monasterii Gottwicensis privilegia confirmat. (Anno 1104, Oct. 24.)

[Hujus privilegii nonnisi mentio exstat apud Jaffe, Regesta Rom. pont., p. 487, cum hac clausula: »Dedit Wattenbach.«]



CXVIII bis. Monasterii S. Blasii Admontensis possessiones confirmat. (Anno 1104, Oct. 25.)
[PEZ, Thes. Anecd., III, III, 659.]
[Col. 0129D]

PASCHALIS episcopus, servus servorum Dei, venerabili filio HEINRICO abbati venerabilis monasterii quod Admuntis dicitur, in Salzburgensi parochia constituti, ejusque successoribus regulariter promovendis in perpetuum.

Austri terram inhabitantibus per prophetam Dominus praecipit cum panibus occurrere fugienti: idcirco te, fili charissime Heinrice, te et fratres tuos de saeculo ad omnipotentis Dei servitium conversos, et ad ejus faciem fugientes gratanter excipimus. Quod nimirum coenobium reverendae memoriae Gebhardus Salzburgensis episcopus in honore et nomine beati Blasii martyris in [Col. 0130A] montanis suae dioecesis aedificasse cognoscitur: per praesentis igitur privilegii paginam, apostolica auctoritate statuimus ut quaecunque bona, quascunque possessiones, vel supradicti episcopi Gebhardi, vel successoris ejus aeque felicis memoriae Tyemonis, aut aliorum fidelium legitimis donationibus, aut jure quolibet ad ipsum hodie monasterium pertinent, sive in futurum concessione pontificum, liberalitate principum, vel oblatione fidelium iuste atque canonice poterit adipisci, firma vobis vestrisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra [Col. 0130B] conserventur, eorum pro quorum sustentatione et gubernatione concessa sunt, usibus omnimodis profutura, salva Salzburg, episcopi canonica reverentia, cui tamen non liceat omnino vexationem aliquam vel consuetudinem, quae regularium quieti noceat, irrogare. Nec episcopo autem, nec abbati ipsi, nec personae alicui facultas sit, coenobii bona in feudum sive beneficium sive consensu meliorum fratrum personis aliquibus dare, vel modis aliis alienare.

Sane sepulturam ejusdem loci omnino liberam esse decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Laicos sive [Col. 0130C] clericos saeculares ad conversionem suscipere nullius episcopi vel praepositi contradictio vos inhibeat. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem, et beati Benedicti Regulam elegerint.

Si qua igitur ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena [Col. 0130D] fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Rainerii scriniarii regionarii et notarii sacri palatii.

Ego Paschalis, catholicae Ecclesiae episcopus.

Datum Laterani per manum Joannis, sacrae Romanae Ecclesiae diaconi cardinalis, VIII Kal. Nov., ind. XII, Incarnationis Dominicae anno 1105, pontificatus autem domini Paschalis II papae anno VI.



CXIX Ecclesiae S. Frigdiani Lucensis possessiones juraque confirmat. (Anno 1104, Oct. 28.)
[BALUZ. Miscell. edit. Luc., IV, 583, ex ms. cod. S. Frigdiani Lucensis.]
[Col. 0131A]

PASCHALIS episcopus servus servorum Dei, dilectis in Christo filiis Rothonis, praeposito et ejus fratribus in B. Frigdiani ecclesia regularem vitam professis ejusque successoribus in eadem ecclesia regularem vitam professis ejusque successoribus in eadem religione permansuris in perpetuum.

Desiderium quod ad religiosum propositum et animarum salutem pertinere monstratur auctore Deo sine aliqua est dilatione complendum. Quia [Col. 0131B] igitur vos, o filii in Christo charissimi, per divinam gratiam aspirati mores vestros sub regularis vitae disciplina coercere et communiter secundum sanctorum Patrum institutionem omnipotenti Domino servire proposuistis, votis vestris paterno congratulamur affectu. Unde etiam petitioni vestrae benignitate debita impertimur assensum; vitae namque canonicae ordinem quem professi estis privilegii auctoritate firmamus. Et ne cui post professionem exhibitam proprium quid habere, neve sine propositi vel congregationis licentia de claustro discedere liceat interdicimus; et tam vos quam vestra omnia sedis apostolicae protectione munimus. Vobis itaque vestrisque successoribus in eadem religione permansuris et omnia perpetuo possidenda sancimus, quae [Col. 0131C] in praesentiarum pro communis victus sustentatione vel episcoporum Lucanae Ecclesiae vel aliorum fidelium legitimis donationibus, aut jure alio rationabili possidere videmini; et quaecunque in futurum concessione pontificum, liberalitate principum vel oblatione fidelium juste atque canonice poteritis adipisci. Porro decimas ab omnibus ecclesiae vestrae parochianis citra personarum omnium infestationes vobis vestrisque successoribus in eadem religione persistentibus accipere et in usus canonicos dispensare concedimus, ac decreti praesentis sanctione firmamus. Quibus enim spiritualia seminatis, aequum est ut eorum carnalia cum Apostolo metatis. Obeunte te nunc ejus loci praeposito vel tuorum quolibet successorum, [Col. 0131D] nullus ibi qualibet subreptionis astutia seu violentia praeponatur, nisi quem fratres communi consensu, seu fratrum pars consilii sanioris secundum Dei timorem, vel de suo vel de alieno si expedierit disciplinae regularis collegio providerint eligendum, salva Lucani episcopi canonica reverentia, siquidem catholicus fuerit et gratiam atque communionem apostolicae sedis habuerit. Dicimus etiam ut nulli omnino hominum liceat idem coenobium temere perturbare, aut ejus possessiones auferre vel ablata retinere, minuere vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Si qua sane ecclesiastica saecularisve persona hanc nostrae constitutionis [Col. 0132A] paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat, atque in extremo examine districtae ultioni subjaceat, et a sacratissimo corpore et sanguine Dei et Domini Redemptoris nostri Jesu Christi aliena fiat. Cunctis autem eidem loco justa servantibus sit pax Domini nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manus Rainerii scriniarii regionarii et notarii sacri palatii.

Ego Paschalis catholicae Ecclesiae episcopus.

[Col. 0132B] Datum Laterani per manum Joannis S. R. E. diaconi cardinalis V Kal. Novembris, indict. XIII, an. Dominicae Incarnationis 1105 [1104], pontificatus autem domni Paschalis II PP. VI.



CXX. Privilegium pro monasterio S. Orientii Auscitani. (Anno 1104, Oct. 29.)
[Dom BOUQUET, Recueil, XIV, 322.]

PASCHALIS episcopus, servus servorum Dei, dilectis filiis OTGERIO priori et caeteris monachis S. Orientii, salutem et apostolicam benedictionem.

Ad hoc nos, disponente Domino, apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri ac protegere prout Dominus dederit, debeamus. [Col. 0132C] Igitur pro venerabilis fratris nostri Hugonis Cluniacensis abbatis dilectione, ad cujus curam ex Cluniacensis monasterii jure locus vester pertinet, vestris, filii in Christo charissimi, precibus annuentes, monasterio vestro protectionis praesidium non negamus . . . . . Praeterea praedecessorum nostrorum Leonis et Urbani II vestigiis insistentes, statuimus ut antiqua coemeterii vestri constitutio nulla aemulorum quorum libet infestatione turbetur; sed, sicut sanctissimi praedecessoris nostri Leonis IX auctoritate sancitum est, quiete in perpetuum perseveret. Proinde nec extra urbem, nec intra, Auxiensi archiepiscopo et ejus canonicis liceat novum coemeterium instituere; sed tam archiepiscopi quam regulares aut irregulares clerici, sive laici de quibus consuetudo [Col. 0132D] hactenus fuit, sepulturae locum apud vos futuris temporibus sortiantur, etc.

Data Laterani per manum Joannis sanctae Romanae Ecclesiae diaconi cardinalis, IV Kal. Novembris, indict. XIII, anno Dominicae Incarnat. 1105 [1104], pontificatus autem domni Paschalis papae secundi anno VI.



CXXI. Didaco episcopo Compostellano pallii usum tribuit. (Anno 1104, Oct. 31.)
[FLOREZ, España sagrada, XX, 48.]

P. episcopus, servus servorum Dei, dilecto fratri DIDACO Compostellano episcopo Sancti Jacobi Ecclesiae, salutem et apostolicam benedictionem.

[Col. 0133A] Jacobi apostoli corpus in partes Hispaniarum allatum occidentalis credit et veneratur Ecclesia, cujus nimirum honor juxta vaticinium David dicentis: Mihi autem nimis honorati sunt amici tui, Deus, nimis confortatus est principatus eorum, succedentibus temporibus etiam apud homines Deo disponente succrevit. Nempe locus ipse ubi sacrosancta ipsa pignora requiescunt, prius villa burgensis, deinceps municipium fuit, quod Compostellae nomine nuncupatum est. Mox per apostolicae sedis dispositionem etiam episcopalis cathedra quae in proximo Iriae municipio fuerat, Compostellam translata est. Ipsa etiam cum Bracarensi metropoli subjaceret, ea mox libertate donata est, ut speciale sedis apostolicae membrum fieret. Nos quoque, [Col. 0133B] tantam praedecessorum nostrorum gratiam intuentes, filiorum nostrorum Alfonsi spectabilis regis, cujus opera ejusdem apostoli locus nostris temporibus admodum magnificatus est, et clericorum Compostellanorum precibus indulgendum duximus, ut pro tanti apostoli gratia Ecclesiam ipsam honore pallii decoraremus. Tibi igitur, charissime frater in Christo Didace, Compostellanae civitatis episcope, pallii dignitatem ex apostolicae sedis liberalitate concedimus, ut te et Ecclesiam tuam eidem apostolicae sedi amplius semper debere cognoscas. Cujus profecto usum infra ecclesiam tantum ad missarum solemnia peragenda tibi licere cognoveris diebus inferius designatis, id est, Nativitate Domini, Epiphania, Annuntiatione Domini, Coena Domini, Dominica [Col. 0133C] Palmarum, Pascha, Ascensione, Pentecoste, tribus festis B. Dei Genitricis semperque virginis Mariae, festo S. Michaelis, S. Joannis Baptistae nativitate, solemnitate B. Jacobi seu caeterorum apostolorum, Commemoratione omnium sanctorum, dedicationibus ecclesiarum, festis etiam sanctorum Laurentii et Vincentii martyrum, confessorum quoque Martini et Isidori. Cujus indumenti honor quoniam modesta actuum vivacitate servandus est, hortamur ut ei morum tuorum ornamenta conveniant, quatenus auctore Deo recte utrobique possis esse conspicuus. Quamobrem, charissime frater, quem pastoralis curae constringit officium, dilige fratres: ipsi quoque adversarii propter mandatum Dominicum tuo circa te copulentur affectu; pacem [Col. 0133D] sequere cum omnibus, sanctimoniam sine qua nemo videbit Deum. Piis vaces operibus, virtutibus polleas, fulgeat in pectore tuo rationale judicii cum superhumerali actione conjunctum: ita procedas in conspectu Dei et totius Ecclesiae quod hujusmodi gregi commisso praebeas exempla, ut videant opera tua bona, et glorificent Patrem vestrum qui in coelis est. Sit in lingua verus sermo, sit zeli fervor in animo. Creditum tibi agrum Dominicum exerce, dum licet, semina in timore, dum tempus est; bonum faciendo non deficias: tempore enim suo metes non deficiendo. Vigilanter itaque terrena negotia relinquendo, coelestibus anhela. Quae retro sunt obliviscens, in ea quae ante sunt temetipsum enixius [Col. 0134A] extende. Mens tua in saeculari varietate non defluat, sed tota in unum currat atque confluat. Finem respice, quem mira suavitate David respexerat, cum dicebat: Unam petii a Domino, hanc requiram, ut inhabitem in domo Domini omnibus diebus vitae meae. Sancta Trinitas fraternitatem tuam gloriae suae protectione circumdet, et ad finem qui non finitur pervenire concedat.

Datum Laterani per manum Joannis sanctae R. E. diaconi cardinalis, II Kal. Novemb., indictione XIII, Nativitatis Dominicae anno 1104.



CXXII. Ad principes, milites ac caeteros laicos per Hispaniam et Gallitiam.---De illicita copulatione. (Anno 1104, Oct. 31.)
[FLOREZ, ll. 90.]
[Col. 0134B]

P. episcopus, servus servorum Dei, principibus, militibus, ac caeteris laicis per Hispaniam et Gallitiam salutem et apostolicam benedictionem.

Grave valde et horrendum de vestris partibus flagitium nuntiatur: non solum enim juxta prophetam, sanguis sanguinem tangit, sed sub specie poenitentiae percipiendae, quidam ultronei hujus nequitiae feruntur auctores, quasi in flagitio permanentibus locus poenitentiae pateat; et quidam tamen renitentibus peccata plerumque confingunt. Caeterum sub spe poenitentiae Deum offendere, hoc est poenitentiae, sibi aditum denegare. Quicunque igitur filios vel filias suas incestis nuptiis copulant, eodem se reatu astrictos noverint quo et ii qui copulantur [Col. 0134C] astricti sunt, nisi eos juxta facultatem suam dirimere sepositis dolis mera voluntate curaverint. Haec igitur ne de caetero fiant, modis omnibus interdicimus, et fratribus nostris episcopis penitus coercenda praecipimus.

Datum Laterani, II Kal. Novembris.



CXXIII. Privilegium pro monasterio Usenhovensi. (Anno 1104, Nov. 7.)
[Monumenta Boica. Monachii, 1763, 4o, t. X, p. 439.]

PASCHALIS episcopus, servus servorum Dei, venerabili filio HERCHENBALDO Usenhovensi abbati, ejusque successoribus regulariter substituendis in perpetuum.

Austri terram inhabitantibus per prophetam Dominus [Col. 0134D] praecepit cum panibus occurrere fugientibus. Idcirco vos, filii in Christo charissimi, de saeculo fugientes gratanter excipimus, et per sancti Spiritus gratiam sedis apostolicae munimine confovemus. Vestrae siquidem congregationis apud Usenhoven locum perpetuo manere decernimus, et quaecunque praedia, quaecunque bona Berthuldus et Otto comites, seu bonae in Christo memoriae Azecha cum duobus filiis suis Bernardo et Eccardo comitibus pro suarum animarum salute, beato Petro, cujus nomine locus vester insignis est, et congregationi vestrae obtulisse noscuntur, quaecunque etiam in futurum concessione pontificum, liberalitate principum, vel oblatione fidelium juste atque canonice poteritis [Col. 0135A] adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Chrisma, oleum sacrum, consecrationes altarium sive basilicarum, ordinationes monachorum, qui ad sacros fuerint ordines promovendi, ab episcopo, in cujus dioecesi, accipietis, siquidem gratiam atque communionem apostolicae sedis habuerit, et si ea gratis ac sine pravitate voluerit exhibere; alioquin liceat vobis catholicum quem malueritis, adire antistitem et [Col. 0135B] ab eo consecrationum sacramenta suscipere, qui apostolicae sedis fultus auctoritate, quae postulastis indulgeat. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris vel de suo vel de alieno, si oportuerit, collegio secundum Dei timorem et beati Benedicti regulam elegerint. Porro sepulturam loci vestri omnino liberam esse sancimus, ut eorum, qui ibi sepeliri deliberaverint, devotioni et extremae voluntati, nisi forte excommunicati sint, nullus obsistat. Sane advocatum vobis supradictum Berthuldum comitem, vel post eum Ottonem concedimus filium quoque Ottonis, quem potissimum elegeritis. [Col. 0135C] Caeterum nec ipsis nec aliis advocatiam loci liceat quasi haereditariam vindicare; alioquin quem utiliorem monasterio abbas fratresque providerint, apostolicae sedis auctoritate promoveant. Si quis sane in crastinum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona hanc nostrae constitutionis paginam sciens, contra eam temere venire attentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris [Col. 0135D] Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Rainerii scriniarii regionarii et notarii sacri palatii.

Datum Laterani per manum Joannis sanctae Romanae Ecclesiae diaconi cardinalis, VII Idus Novembr., indict., XIII, anno Domin. Incarn. 1104, pontificatus autem domni Paschalis II papae VI.



CXXIV. Privilegia atque possessiones ecclesiae collegiatae S. Amati Duaci confirmat. (Anno 1104, Nov. 10.)
[MIRAEUS, Opp. diplom., II, 1361.]
[Col. 0136A]

PASCHALIS episcopus, servus servorum Dei, HERIBERTO decano et ejus fratribus in ecclesia Duacensi S. Mariae et S. Amati Domino servientibus in perpetuum.

Sicut injusta poscentibus nullus est tribuendus effectus, sic legitima desiderantium non differenda petitio. Proinde nos legitima vestra desideria perpendentes, juxta confratris nostri Lamberti, venerabilis Atrebatensis episcopi, postulationem, precibus vestris paterna benignitate praebemus assensum, ut [Col. 0136B] Ecclesia vestra in Atrebatensi parochia sita, tuitione sedis apostolicae protegatur.

Per praesentis igitur privilegii paginam auctoritate apostolica vestrae Duacensi S. Amati ecclesiae confirmamus possessiones illas quae vel egregii ducis Maceronti, vel aliorum fidelium legitimis donationibus in praesenti ad eamdem videntur ecclesiam pertinere:

Videlicet in pago Menpisico Tatem, Macrivillam cum altari et decima totius villae et omnibus appenditiis suis. In eadem villa, ecclesiam in honore S. Amati ex toto liberam, et curtem canonicorum omnino liberam super fluvium Escrae, totam villam Fleternam cum decima; apud Gunevelt dimidiam bercariam; apud Heldenses decimam illam, quae [Col. 0136C] est inter Neppam et Guarnamam, et porcinam beccam et potestatem Guarnestum.

Apud Bonennias juxta Abartianas totam decimam corporis ecclesiae. Quidquid praeterea juste hodie praefata beatae Mariae et S. Amati ecclesia possidet; quidquid in futurum concessione pontificum, liberalitate principum vel oblatione fidelium legitime atque canonice poterit adipisci, firma tibi tuisque successoribus et illibata permaneant.

Sane decanus sive praepositus non alius vestro collegio praeponatur, nisi qui vel omnium, vel meliorum fratrum consensu debito canonice fuerit cum Dei timore provisus.

Decano ecclesiae curam committat episcopus: [Col. 0136D] cui tamen Ecclesiam ipsam gravare non liceat, vel exactiones aliquas aut consuetudines irrogare.

Porro canonici, sive alii clerici omnes eidem Ecclesiae servientes decani disciplina corrigantur; nec ad ordinationem ab episcopo sine ipsius licentia admittantur: nec alterius quam ipsius et fratrum arbitrio coerceantur.

Caeterum nec decano, nec praeposito facultas sit ecclesiae bona sine fratrum communi vel sanior consilio in feudum dare, praebendas, vel caetera ministeria disponere, aut quidquam gravius de rebus Ecclesiae stabilire.

Praecipimus etiam atrium et claustrum et mansiones canonicorum infra castrum ab omni saeculari potestate libera conservari, ita ut nec in ipsis, nec [Col. 0137A] in facultatibus aut servitoribus ipsorum praeter ipsorum voluntatem manumittatur.

Rerum vestrarum invasores atque raptores canonice monitos, nisi satisfecerint, excommunicandi, sicut ex reverendae memoriae Gerardi episcopi concessione habetis, ita et in posterum habere concedimus facultatem. Quos ex nomine designatos ante satisfactionem comprovincialium nemo suscipiat, salva in omnibus Atrebatensis episcopi canonica reverentia. Chrisma, oleum sacrum, vel oleum infirmorum, sive aquam, coemeterio, atrio sive basilicis reconciliandis, ab Atrebatensi matrice accipietis Ecclesia, omni utique pravitate seposita.

Ad haec adjicientes decernimus ut nulli omnino hominum liceat eamdem Ecclesiam temere perturbare, [Col. 0137B] aut ejus possessiones auferre, aut ablatas retinere, minuere vel temerariis vexationibus fatigare, sed omnia integra conserventur, eorum pro quorum sustentatione et gubernatione concessa sunt, usibus omnimodis profutura, salva suprascripti Atrebatensis episcopi, ut dictum est, canonica reverentia.

Si qua sane ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Jesu Christi aliena [Col. 0137C] fiat, atque in extremo examine districtae ultioni subjaceat.

Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis obtineant. Amen.

Scriptum per manum Rainerii scriniarii et notarii sacri palatii.

+ Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis, IV Idus Novembris, indictione decima tertia, anno Dominicae Nativitatis millesimo centesimo quarto, pontificatus autem domni Paschalis secundi papae sexto.



CXXV. Ad Lanuinum, eremi S. Mariae de Turri magistrum. (Anno 1104.)
[CAPIALBI, Memorie della Chiesa Miletese, p. 144.]
[Col. 0137D]

PASCHALIS, etc. dilecto filio LANUINO, etc.

De fratris Hugonis promotione, et abbatis S. Juliani expulsione nos admodum gaudere cognoscas, quia hunc omnipotens Deus monasterio B. Euphemiae jam per biennium abbatis solatio destituto providit, et illum ab ipsius loci occupatione removit. [Col. 0138A] Stude ergo, fili, ut juxta B. Benedicti Regulam in B. Juliani coenobio abbas eligatur, quem ad nos consecrandum, largiente Domino, destinabis. Etsi enim fratres nostri clamaverint, nos tamen quae juris sunt B. Petri minime patiemur imminui. Fratres tuos eremi cohabitatores in Domino salutamus; ut in charitate permaneant modis omnibus cohortamur: nos ipsos tuis et illorum orationibus attentius commendamus. De rebus P. Petri ita studeas sicut expedire cognoscis [(37) 1Kb] .



CXXVI. *Ascero archiepiscopo Lundensi, Lucciae primati, pallium mittit. (Anno 1104.)

[Hujus bullae mentio tantum exstat in Chronico episcop. Lundens. apud LANGEBEK, Scriptores Rerum Danicarum. Havniae, 1772, fol., t. VI, p. 623.]
[Col. 0138B]


CXXVII. Manassi, archiepiscopo Remensi, scribit de abbate S. Medardi per militem inimicum Simoniae accusato. (Intra annum 1100-1105, Mart. 29)
[BALUZ. Miscell. II, 149.]

PASCHALIS episcopus, servus servorum Dei, venerabili fratri et coepiscopo MANASSI Remensi, salutem et apostolicam benedictionem.

Significaverat nobis dilectio tua abbatem Sancti Medardi in concilio comprovincialium a milite quodam de Simonia inopinate pulsatum septima manu purgari debere adjudicatum. Ipse postmodum ad [Col. 0138C] nos veniens gravatum se in causa ipsa fuisse conquestus est, quoniam adversus se unius personae, quae ei jam diu inimica exstiterat, accusatio sine omnium testium assertione suscepta est. Qua in re multum de sapientiae vestrae provisione miramur. Licet enim ad Simoniaci flagitii accusationem personas etiam cujuslibet ordinis minus idoneas ecclesiasticae consuetudinis usus admittat, divini tamen oris sententiam praeterire quis audeat, qua dicitur: Non stabit unus testis contra aliquem, quidquid illud peccati et facinoris fuerit, sed in ore duorum aut trium testium stabit omne verbum. Porro de his qui ante hesternum et nudiustertius inimici exstiterant una et eadem in omnibus causis Patrum deliberatio continetur. Igitur etsi aliis in conversationibus idem [Col. 0138D] abbas minus integer aestimetur, in hoc tamen negotio, ubi nullus prorsus testis adfuisse dicitur, pro sola inefficacis infamiae nota quod se septima manu purgaverit sufficere arbitramur. nisi forte criminis ejusdem testes emerserint.

Data Laterani, IV Kal. Aprilis.



CXXVIII. Ad Stephanum abbatem et monachos S. Aegidii.--- Denuntiat se excommunicaturum Bertrannum [Col. 0139A] comitem Tolosanum et quosdam ejus milites, nisi ab injuriis monasterio illatis desistant. (Anno 1105, April. 15.)
[Dom BOUQUET, Recueil, XV, 39.]

PASCHALIS episcopus, servus servorum Dei, dilectis filiis STEPHANO [(38) 1Kb] abbati et monachis S. Aegidii, salutem et apostolicam benedictionem.

Bonum quod de oblationibus altaris B. Aegidii Bertrannus comes fecerat, valde laudaveramus; sed illud nos vehementius gravat quia, cum omnes fere B. Aegidii possessiones pro quorumdam contumacia in vadimoniis posita dicuntur, idem comes Bertrannus et quidam milites ejus oblationes ipsas conantur invadere. Insuper vestro jam monasterio multas injurias irrogant, quibus profecto per praesentes litteras [Col. 0139B] denuntiamus, quia nisi destiterint, nos eos tanquam excommunicationi: subjiciemus.

Datum XVII Kal. Maii.



CXXIX. Ad monachos et caeteros fideles S. Aegidii.--- Ne quis de altaris oblatione quidquam, invito abbate, distrahere vel fraudare praesumat. (Anno 1105, Oct. 31.)
[Dom BOUQUET, Recueil, XV, 32.]

PASCHALIS episcopus, servus servorum Dei, dilectis filiis monachis et caeteris fidelibus S. Aegidii, salutem et apostolicam benedictionem.

Quia magnae res discordia dilabuntur, parvae res concordia coalescunt, monemus vos et rogantes praecipimus ut uno animo, uno sensu, abbatem [Col. 0139C] vestrum timentes diligatis, diligentes timeatis, et in ejus obedientia persistentes monasterii res diligentius custodire debeatis, quae nimirum partim factionibus vestris, partim violentia militari distractae multum et pessundatae cognoscuntur. De altaris oblatione per sanctorum apostolorum obedientiam interdicimus, ne quis eos rapere, aut invito abbate distrahere, vel fraudare praesumat, sed in usus ad quos datae vel dandae sunt, cum timore Domini conserventur. Si qui vero aliter forte praesumpserint, et facientes et consentientes ab Ecclesiae liminibus sequestramus.

Data II Kal. Novembris.



CXXX. Gisiae, abbatissae Romaricensi, suadet, a canonicis Calmosiacensibus pro parochialis ecclesiae S. Mariae parte concambium accipiat. (Intra annum 1101-1105, Febr. 6.)
[MARTENE, Thesaurus Anecdot., III, 1175.]
[Col. 0139D]

PASCHALIS episcopus, servus servorum Dei dilectae filiae GISLAE Romaricensi abbatissae, salutem et apostolicam benedictionem.

Causam quae inter vos et Calmosiacenses canonicos agitur, tam ex vestris quam ex illorum nuntiis diligenter audivimus. Igitur de parochiali ecclesia Sanctae Mariae, in qua et vestrum et illorum monasterium [Col. 0140A] possidet portionem, id consilii respondemus ut, quia ecclesia vobis per Dei gratiam abundantibus minus necessaria est, a Calmosiacensibus canonicis, licet pauperes sint, in loco alio pro portione vestra, bonorum virorum consilio accipiatis tale concambium, per quod detrimentum vestro monasterio evenisse juste conqueri non possitis. De loco autem in quo novum ipsorum monasterium constructum est, hanc judicii sententiam canonica aequitate proferimus, ut si jurisjurandi per competentes personas exhibita probatione monstraverint monasterii fundationem juste factam et sine legitima Romaricensium calumnia decennio permansisse, datorem quoque loci vel ejus praedecessores fundum ipsum per annos triginta sine legali calumnia possedisse [Col. 0140B] constiterit, nec quid imminutum de quadragenarii spatio videatur, nullam de caetero a vobis molestiam pro eodem negotio patiantur. Non enim pati possumus, ut idem viri sub apostolicae sedis tutela religiose Domino servientes, aut per vos, aut per alios injustis vexationibus affligantur.

Datum Laterani VIII Idus Februarii.



CXXXI. Gislae abbatissae Romaricensi praecipit ut ab injuriis in monachos Calmosiacenses desistat. (Anno eod. Oct. 27.)
[MARTEN. ubi supra, t. III, p. 1175.]

PASCHALIS episcopus, servus servorum Dei, dilectae filiae GISLAE Romaricensi abbatissae, et ejus congregationi, [Col. 0140C] salutem et apostolicam benedictionem.

Quia pax multa diligentibus nomen Domini, et quies ei servientibus semper est necessaria, idcirco gravis est nobis discordia quae inter vos et Calmosiacenses fratres occasione rerum temporalium agitatur. Quamobrem dilectioni vestrae scripsimus ut partem illam ecclesiae quietam dimitteritis, aut de fundo vobis competenti concambium acciperetis, quod utrumque facere adhuc neglexistis. Idipsum igitur repetito vobis mandantes, praecipimus ut omnino ab eorum injuriis desistatis; alioquin beati Petri vindictam, ipso adjuvante, in vos districtius proferemus.

Datum Laterani VI Kalendas Novembris.



CXXXII. Eustachium comitem monet ut Lambertum episcopum Arelatensem manere in possessione altarium quorumdam sinat. (Anno 1104-1105, Febr. 27.)
[BALUZ. Miscell. edit. Luc., II, 148.]
[Col. 0140D]

PASCHALIS episcopus, servus servorum Dei, egregio comiti EUSTACHIO, salutem et apostolicam benedictionem.

Quae bonis inchoantur principiis, nisi bono fine claudantur, non laudem sed vituperationem merentur. Quamobrem strenuitatem tuam monemus et monentes rogamus ut de bonis quae coepisti nullam [Col. 0141A] poenitudinem geras, sed in eis immobilis perseveres, altaria quae fratri nostro Lamberto Atrebatensi episcopo cum quadam diceris conditione restituisse, quiete deinceps et sine aliqua molestia ipsum et ipsius ecclesiam in perpetuum possidere permittas, cum eo pacem et concordiam integram componas. Valde enim periculosum est eos offendere, quos Deus dixit suorum pupillam oculorum. Quapropter nobilitatem tuam iterum iterumque monemus ut Atrebatensem ecclesiam altaria illa perpetuis temporibus quiete possidere permittas, et illius ecclesiae antistitem tanquam patrem spiritualem venerari, diligere, et pacem cum ipso plenam habere procures. Omnipotens Dominus sanctorum apostolorum meritis vos ab omni malo [Col. 0141B] protegat et defendat, in bonis perseverantiam tribuat, a peccatis absolvat et ad vitam perducat aeternam.

Data Terracinae III Kal. Martii.



CXXXIII. Ad Manassem archiepiscopum Remensem.---De ecclesiis decem Lamberto restituendis. (Anno 1104-1105, Febr. 28.)
[BALUZ. ubi supra.]

PASCHALIS episcopus, servus servorum Dei, venerabili fratri MANASSI Remensi episcopo, salutem et apostolicam benedictionem.

Super Guarinfrido archipresbytero conqueritur frater noster Atrebatensis episcopus quia decem sui juris ecclesias in Atrebatensi, ut dicitur, territorio sitas ei violenter aufert et jam diu pertinaciter retinet, [Col. 0141C] unde ab eodem fratre nostro excommunicatus asseritur. Mandamus igitur dilectioni tuae ut eumdem Guarinfridum convenias; et si fratri nostro satisfacere noluerit, pro sua in eum contumacia non solum excommunicationem, sed etiam anathema dictabis.

Data Terracinae XI Kal. Martii.



CXXXIV. Ad Lambertum episcopum Atrebatensem.---De clericis quibusdam excommunicatione solutis. (Anno 1104-1105, Dec. 5.)
[BALUZ. ubi supra, p. 149.]

PASCHALIS episcopus, servus servorum Dei, venerabili fratri LAMBERTO Atrebatensi episcopo, salutem et benedictionem.

[Col. 0141D] Nonnulli ecclesiae tuae clerici ante nostram praesentiam convenerunt, diversas querimonias afferentes. Quibus seriatim auditis et fratrum nostrorum consultatione tractatis, omnes ab excommunicationis vinculo, promisso utique debito satisfactionis, absolvimus. Omnes enim juxta tenorem a nobis propositum debitam tibi tanquam episcopo proprio obedientiam promiserunt. Et pro his quidem qui rapinas bonorum suorum per clientes tuos sustinuisse conquesti sunt, benignitatem tuam rogamus ut justitiam super eorumdem bonorum rapina perficias; quarum profecto rerum descriptionem nobis oblatam per tuum tibi archidiaconum destinamus. Porro diaconi duo Algisus et Robertus uxores hactenus [Col. 0142A] habitas tactis sacrosanctis Evangeliis abdicarunt; pro quibus etiam dispensationem tuam monemus, et petimus ut eorum vitae et saluti in posterum debeas providere. Hugo autem Balduini filius intra dies quadraginta postquam in patriam Domino disponente redierit, de illata sibi querimonia se justitiam facturum tibi jurisjurandi assertione firmavit, nisi quantum fuerit ei tua miseratione dimissum. Sane in Roberti causa beati Siricii et prolata coram nobis et effectu est perpetrata sententia quam Himerio Tarraconensi episcopo scribens ait: »Quisquis clericus aut viduam aut certe secundam duxerit conjugem, omni mox ecclesiasticae dignitatis privilegio denudetur, laica tantum sibi communione concessa.« Cui mox in praeceptis dedimus ut tibi deinceps [Col. 0142B] tanquam proprio studeat episcopo humiliter obedire. Et ipse etiam, cum excommunicationis vinculo solveretur, se de praesenti negotio quidquid praeciperemus facturum super Evangelia sancta juraverat. Et ipsum igitur tanquam filium jam obedientem suscipias, et ei quod juste valueris paternae miserationis impendas. Si quid autem boni misericorditer concesseris nos pro pace Ecclesiae tolerabimus.

Datum Laterani Nonis Decembris.



CXXXV. Ad B[ernardum archiepiscopum Toletanum], D[idacum] Compostellanum, D. (?) Minduniensem, P[etrum] Lucensem, episcopos.---De abbate Ciniensi. (Anno 1104-1105.)
[FLOREZ, España sagrada, XX, 91.]
[Col. 0142C]

P. episcopus, servus servorum Dei, venerabilibus fratribus et coepiscopis B. apostolicae sedis legato, D. Compostellano, D. Minduniensi, P. Lucensi, salutem et apostolicam benedictionem.

Abbatem Ciniensi coenobio ex conventus episcopalis sententia restitutum P. comes Froylaz loco suo violenter excussit: vos autem tanti officii vestri fervore flagratis, ut tantam Ecclesiae injuriam tacitis clamoribus toleretis: nec illud prophetae opprobrium pertimescitis, quo ex divina indignatione dicitur: Nocte tacere feci matrem tuam. Expergiscimini igitur et clamate, et eumdem comitem modis omnibus congruentibus convenite, ut abbatem ipsum Nunonem in locum suum redire, et res monasterii secundum [Col. 0142D] episcoporum sententiam quiete tenere permittat; quod si usque ad proximae Quadragesimae medium contempserit facere, vos eum tanta nostra quam vestra auctoritate coercere curate.



CXXXVI. *Ecclesiae Affligemensis immunitatem corroborat.

(Vide Sigeberti Auctarium Affligemense ad an. 1105, ap. PERTZ, Monum. Germ. hist., Script. t. VI, p. 400 (Patrologiae, t. CLX).



CXXXVII. Ad Stephanum Besuensem abbatem.---Besuensis coenobii possessiones et jura confirmat. (Anno 1105, Jan. 1.)
[MANSI, Concil. XX, 1033.]

PASCHALIS episcopus, servus servorum Dei, dilecto [Col. 0143A] filio Stephano Besuensi abbati, ejusque successoribus regulariter promovendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Proinde nos religionis vestrae desideria confoventes, vestro Besuensi monasterio in honore beatorum apostolorum Petri et Pauli aedificato, eorumdem apostolorum ex apostolicae sedis benignitate munimen impendimus. Constituentes, et praesentis decreti pagina sancientes, ut ecclesia de Albiniaco, et ecclesia Sancti Benigni, et capella Sanctae Mariae quae castello montis Salvionis sita est, ad supradictam Albiniaci ecclesiam pertinens, ecclesia etiam Camlintensis, et ecclesia de Majas, cum appenditiis suis, capella de Fovenz vestro semper [Col. 0143B] coenobio ita firme, ita libere quieteque permaneant, sicut a fratre nostro Rotberto Lingonensi episcopo, cum totius Lingonensis cleri conniventia tradita sunt.

Idipsum etiam de duabus praebendis statuimus, quas bonae memoriae Harduinus et Hugo, Lingonenses episcopi, fratribus in ecclesia Sancti Gengulfi apud Lingonas Domino servientibus tradiderunt.

Idipsum etiam statuimus super ecclesia de Sivojo cum pertinentiis suis, super capella Sancti Mauricii seu Sancti Dionysii, capella Sancti Valeriani, et ecclesiae de Raiol, et parte quarta ecclesiae Sancti Martini de monasterio, seu caeteris rebus quas bonae memoriae Hugo Bisontinus episcopus vestro monasterio [Col. 0143C] contradidit. Porro ecclesia Sancti Remigii quae est in burgo Besuae, et ecclesia de Belenavo cum appenditiis suis, ita in possessione vestra liberas, ita ab omnibus consuetudinalibus immunes semper manere censemus, sicut a bonae memoriae Alberico quondam Lingonensi episcopo, seu successore ejus Rainardo ejusdem ecclesiae venerabili episcopo, libertate ac immunitate donatae sunt.

Praeterea confirmamus vobis ecclesiam Salvatoris de Veteribus Vineis, ecclesiam Sancti Martini de Luco, ecclesiam Sancti Laurentii de Beria, ecclesiam Sancti Benigni de Boensis villa, ecclesiam Sancti Sequani, quae est parochialis, ecclesiam Sancti Valerii de Talemaro, ecclesiam Sancti Leodegarii de Genziviaco, ecclesiam Sancti Martini Belmontis, capellam [Col. 0143D] quoque Sancti Marcellini, quam bonae memoriae Geilo Lingonensis episcopus ad luminaria altaris ecclesiae vestrae contulisse dignoscitur, cum beati Prudentii martyris sub eodem altari reliquias collocavit, cum appenditiis et mancipiis utriusque sexus, sicut ea supradictus episcopus Virdunensi episcopo commutavit. Ecclesiam quoque Sancti Hippolyti de Pontiliaco cum appenditiis suis, ecclesiam de Casoro Sancti Symphoriani, ecclesiam Sanctae Mariae de Fonvens, a Lamberto Lingonensi episcopo datam cum pertinentiis suis. Ecclesiam quoque Sancti Gengulfi superius nominatam. Porro villam Besuae sanctorum apostolorum Petri et Pauli monasterio adjacentem, cum omnibus pertinentiis suis, ab omnium hominum vexationibus liberam, [Col. 0144A] sicut hodie est, vobis in perpetuum sancimus. Piscariam quoque Fontis loco usque ad Pincianum in jure ac possessione vestra semper servari libere quieteque sancimus.

Praeterea quaecunque in praesentiarum nunc idem monasterium possidet, sive in futurum concessione pontificum, liberalitate principum, vel oblatione fidelium, juste atque canonice poterit adipisci, firma tibi, tuisque successoribus, et illibata permaneant.

Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura, [Col. 0144B] salva Lingonensis episcopi canonica retinentia. Ut episcopo tamen, aut episcopi ministris, omnino non liceat monasterium ipsum, aut ejus loca gravare, nec ornamenta ecclesiae qualibet occasione diripere, nec exactiones aliquas, aut consuetudines quae fratrum quieti noceant, irrogare. Interdicimus etiam ne quis idem Besuense coenobium in cellam redigere audeat, quandiu monastici ordinis observantia illic Domino praestante viguerit.

Si quis sane in crastinum archiepiscopus vel episcopus, imperator vel rex, princeps aut dux, comes, vicecomes, aut judex, vel quaelibet ecclesiastica saecularisve persona, hanc nostrae constitutionis paginam sciens, contra eam venire tentaverit, secundo [Col. 0144C] tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco justa servantibus sit pax Domini nostri Jesu Christi, quatenus hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Raynerii scriniarii et notarii sacri palatii.

Datum Laterani per manum Joannis S. R. E. diaconi cardinalis, Kal. Januarii, indict. XIII, Incarnat. [Col. 0144D] Dominicae anno 1105, pontificatus autem domni Paschalis II papae VI.

Ego Paschalis episcopus catholicae ecclesiae subscripsi.



CXXXVIII *Henricum regem de »Saxonia Romanae Ecclesiae communi reconcilianda« hortatur.

(Vide EKKEHARDI Chronicon universale ad an. 1105 (Patrologiae tom. CLIV).



CXXXIX. Monasterii Casinensis possessiones et privilegia confirmat. (Anno 1105, Mart. 17.)
[COCQUELINES, Bullarum, privileg. Rom. pont. ampl. Collect. Romae, 1739, fol. t. II, p. 126.]

PASCHALIS episcopus, servus servorum Dei, reverentissimo [Col. 0145A] et charissimo fratri ODERISIO, praedecessoris nostri Urbani manibus et in cardinalem sanctae Romanae Ecclesiae sacerdotem, et in abbatem Casinensis monasterii consecrato, ejusque successoribus regulariter substituendis in perpetuum.

In monastica legislatione et latore S. Benedicto constat Casinense coenobium universorum per occidentem monasteriorum caput a Domino institutum: qui nimirum locus sedis apostolicae filiorum in opportunitatibus refugium permansit et permanet; et nos ergo tam divinae constitutioni quam et fraternae benignitatis dulcedini respondentes, locum ipsum et universa ad eum pertinentia, quieta semper et ab omnium mortalium jugo libera permanere, et sub solius sanctae Romanae Ecclesiae jure ac defensione [Col. 0145B] perpetua haberi decernimus, in quibus haec propriis nominibus adnotanda duximus. In primis monasterium Domini Salvatoris positum ad pedem ipsius montis, atque monasterium S. Dei genitricis virginis Mariae, quod vocatur Plumbarola; itemque monasterium S. Mariae in Cingla; cellam sancti Benedicti in Capua cum cellis et pertinentiis suis, S. Sophiae in Benevento, S. Mariae in Canneto juxta fluvium Trivium, S. Benedicti et S. Laurentii in Salerno, S. Mariae in Tremiti cum ipsis insulis, S. Liberatoris in Marchia cum omnibus suis pertinentiis, S. Benedicti in Marsi, S. Mariae in Luco, et S. Cosmati in civitella, S. Angeli in Barregio cum omnibus pertinentiis suis, S. Mariae Ancillarum Dei in civitate Cosentia, S. Mariae in Banse, et Joannis [Col. 0145C] puellarum in Capua, S. Angeli ad formam, S. Agathae in Aversa: item S. Rufi, et S. Benedicti Pizuli in Capua, S. Petri de Laco, S. Petri de Avellana, S. Erasini et S. Benedicti et S. Scholasticae in Cajeta, S. Magni in Fundi, S. Stephani et S. Benedicti in Terracina, S. Petri in Foresta, S. Pauli ibidem, S. Mariae in Ponte Corbo, S. Dionysii ad Pontem, S. Anastasiae et S. Benedicti in Benevento ad portam Rufini, S. Benedicti in Pantano, S. Angeli et Sancti Nicandri in Troja, Sanctae Caeciliae in Neapoli, Sancti Eustasii de Pantesia, Sancti Benedicti in Larino, et Sancti Benedicti in Pectinari, Sanctae Mariae ad casalem planum, Sanctae Trinitatis in Termule, Sancti Focatis in Lesina cum foce et piscaria, Sancti Benedicti [Col. 0145D] in Asculo, Sancti Eustasii in Petra abundanti; item Sancti Eustasii Vipera, S. Mariae in Barventano, Sanctae Scholasticae in Pinne, Sancti Salvatoris in Tave, Sancti Nicolai juxta fluvium Trustino. In Abrutio, Sancti Benedicti in Trunto, Sancti Benedicti in fluvio Tisino, Sancti Apollinaris in Firmo, qui dicitur Aplanus, Sanctae Mariae in Arbascla, Sancti Martini in Sabine, Sancti Angeli in Marano, et Sancti Septem-Fratrum, et Sancti Laurentii, et Sancti Benedicti in Ripa Ursa. In comitatu Aquense, cellam Sancti Gregorii, et Sancti Mauritii, et Sancti Pauli, Sancti Constantii, Sancti Christophori, et Sancti Nicolai, et Sanctae Mariae in Albaneta, et Sancti Nicolai in Ciconia, Sancti Benedicti in Clia, Sancti Nazarii in Comino, et Sancti [Col. 0146A] Valentini, et Sancti Martini, Sancti Urbani, Sancti Angeli, Sancti Pauli, Sancti Felicis, Sancti Salvatoris, et Sancti Angeli in Valle-Luce, Sancti Michaelis in Oliveto, Sancti Nicolai in Pica, Sancti Angeli in Cannutio, Sanctae Mariae in Verule, Sancti Petri in Ascleta, Sanctae Luciae et Sancti Petri in Curulis, et Sancti Sylvestri, et Sancti Martini, et Sanctae Luciae in Arpino, Sanctae Mariae de Castello Zupponi, Sancti Benedicti in colle de insula, Sanctae Mariae in Banco, Sancti Nicolai in Turice, Sancti Germani in Sora, Sancti Benedicti in Paschesano, Sancti Petri in Morino, Sancti Angeli in Pesco Canali, Sancti Patris in formis, Sancti Angeli in Albe, Sancti Erasmi in Pompeano, Sanctae Mariae in cellis. In Venafro, Sancti Benedicti, et Sancti Nazarii, et Sancti Martini in [Col. 0146B] ipsa Furca, et curtem Sanctae Mariae in Sala, et Sancti Benedicti in Pizuli; ibidem Sancti Benedicti in Cesama, Sancti Benedicti in Svessa, et curtem quae dicitur Lauriana, Sancti Benedicti in Theano, Sanctae Mariae in Calvo, Sancti Nazarii in Anglena, Sancti Adjutoris et Sancti Benedicti in Alifas, Sancti Domini in Telesia, Sancti Martini in Ulturno. In Amalphi Sanctae Crucis et Sancti Nicolai, Sanctae Crucis in Isernia, Sancti Marci in Carpinone, Sancti Valentini in Ferentino, Sancti Angeli in Algido, Sancti Marci in Cecano, Sanctae Agathae in Tusculano, et Sanctae Hierusalem et Sancti Benedicti in Albano; in Roma, monasterium Sancti Sebastiani, quod dicitur Pallaria; in Lucca, cellam Sancti Georgii, [Col. 0146C] Sancti Salvatoris in civitella; in ducatu Spoletino, Sanctae Mariae in Calena, Sancti Benedicti in Trani, Sancti Benedicti in Bari, Sancti Petri imperialis in Tarento; in Calabria, cellam Sanctae Anastasiae, Sancti Nicolai in Salectano, Sanctae Mariae in Tropea, Sanctae Euphemiae in Marchia: item civitatem, quae dicitur Sancti Germani, positam ad pedem ipsius montis, et castellum Sancti Petri, quod ab antiquis dictum est castrum Casini, castellum Sancti Angeli, Piniatarium, Plumbariola, Pesdemonte, Junctura, Sancti Ambrosii, Sancti Apollinaris, Sancti Georgii, vallem Frigidam, Sancti Andreae, vautra monastica, vautram comitalem, Sancti Stephani Terami, Tracte, Mortula, cum ipsa curte, quae dicitur Casafortini, Sancti Salvatoris, qui vocatur [Col. 0146D] Cocuruzo, Turrem ad mare juxta fluvium Gavillianum, Sancti Petri in Colia, Sancti Victoris, Torraclo, Cervaria, Sancti Heliae, Valle rotunda, Sarra-Cenesca, Castellum Pontis Corvi, quod nostris temporibus acquisitum est. In Marchia Teatina castellum, quod dicitur Lastinianum, Montem Alberici, Mucelam, Sancti Quirici cum porto Frisa, Sanctae Justae; in comitatu Asculano, castellum, quod dicitur Octavus, et post montem Cimianum, et Trivillanum et Cavinum. In principatu Castellum, quod dicitur Ripa Ursa, Montembellum, Petramfracidam. In Comino castellum, quod vocatur Vicalicum. In Marsi territorio Carseolano castellum, quod dicitur Auricula, Piretum, Rocca, quae dicitur in Camarata, et Fossaseca. In Calabria Cetrarium; in Amalphi [Col. 0147A] Fundicum: in territorio Trojano Castellione de Baroncello: in territorio Capuano Gualdum de Liburia, curtem Sancti Felicis de Miniano, cum ecclesia Sancti Hippolyti. Praeterea, per praesentis privilegii paginam apostolica auctoritate statuimus, ut quaecunque in praesenti vestrum coenobium juste possidat, sive in futurum, concessione pontificum, liberalitate principum, vel oblatione fidelium juste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem coenobium perturbare, aut ejus possessiones auferre, vel ablatas retinere, vel injuste datas suis usibus vindicare, minuere, vel temerariis vexationibus fatigare: sed omnia integra conserventur eorum pro quorum [Col. 0147B] sustentatione et gubernatione concessa sunt, usibus omnimodis profutura. Porro de monasterio Sanctae Sophiae, intra Beneventum sito, sive de monasterio Bandusino, nullum loco vestro praejudicium evenire volumus pro privilegiis, quae nos, munimentorum vestrorum ignari, eisdem monasteriis contulisse cognoscimus; sed praedecessorum nostrorum munimine Cassinensi coenobio collata, proprium robur obtineant. Eorumdem et nos vestigiis insistentes Cassinense coenobium caeteris per occidentem coenobiis praeferendum asserimus, et tam te quam successores tuos in omni conventu episcoporum seu principum superiores omnibus abbatibus considere, atque in judiciis priorem caeteris sui ordinis viris [Col. 0147C] sententiam proferre sancimus. Usum quoque compagerum, ac chirotegae, dalmaticae, ac mitrae, praeter cardinalatus jus, quo in sede apostolica fungeris, tam tibi quam successoribus tuis in praecipuis festis habendum concedimus. Sane tam in ipso venerabili monasterio, quam et in cellis ejus, cujuslibet Ecclesiae episcopum vel sacerdotem praeter Romanum pontificem ditionem quamlibet aut excommunicandi, aut interdicendi, aut ad synodum provocandi praesumere prohibemus; ita ut nisi ab abbate vel priore loci fuerit invitatus, nec missarum solemnia inibi audeat celebrare; liceatque ipsius monasterii et cellarum ejus fratribus clericos cujuscunque ordinis, de quocunque episcopatu ad conversionem venientes, absque episcoporum contradictione suscipere; liceat [Col. 0147D] absque cujuslibet saecularis vel ecclesiasticae potestatis inhibitione subjectos monasteriis suis tam monachos quam sanctimoniales feminas judicare: liceat etiam fratribus per cellas in civitatibus constitutas ad divina officia celebranda, quandocunque voluerint, signa pulsare; chrisma, oleum sanctum, consecrationes altarium sive basilicarum, a quocunque volueritis, Catholico accipiatis episcopo: baptismum vero per clericos vestros in oppidis vestris seu villis agatis: reditum, qui ab officialibus nostris apud Ostiam vel Portum de navibus exigi solet, navi vestrae, si qua eo venerit, relaxamus. Ad perpetuum etiam hospitium tibi tuisque successoribus Palladii cellam concedimus, ut de vestra illic congregatione quem volueritis ordinetis; quem si [Col. 0148A] forte Romano pontifici in abbatem promovere placuerit, omnino tamen tanquam vestrae congregationi, monachum sub vestra decernimus dispositione persistere. Obeunte autem te, nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, seu fratrum pars consilii sanioris, secundum Dei timorem, et Sancti Benedicti Regulam elegerint. Ad haec tam praesentium quam futurorum avaritiae ac nequitiae obviantes, omnes omnino seditiones, quas laevas dicunt, seu direptiones in cujuscunque abbatis morte, aut electione, fieri, auctoritate apostolica interdicimus. Si quis sane in crastinum archiepiscopus aut episcopus, imperator aut rex, princeps aut dux, [Col. 0148B] comes, vicecomes, judex, aut ecclesiastica quaelibet saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, atque a sacratissimo corpore ac sanguine Dei et Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Raynerii scriniarii regionarii, [Col. 0148C] et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis, indictione XIII, XVI Kal. Aprilis, anno Dominicae Incarnationis 1105, pontificatus autem domni Paschalis secundo sexto.



CXL. *Monasterii S. Petri Coeli Aurei Papiensis privilegia confirmat. (Anno 1105, Mart. 18.)

[PENNOTI, Hist. tripart. ord. cleric. canonic., p. 202, teste ROBOLINI, Notizie, III, 227.]



CXLI. Monasterii S. Benedicti Padilironensis possessiones et privilegia confirmat, imposito monachis duarum auri unciarum tributo annuo. (Anno 1105, Mart. 20.)
[CONCQUELINES, Bullar. etc. ampt. Collect. II. 128]
[Col. 0148D]

PASCHALIS episcopus, servus servorum Dei, dilecto in Christo filio ALBERICO abbati venerabilis monasterii Sancti Benedicti super Padum et ejusdem successoribus regulariter substituendis in perpetuum.

Justis votis assensum praebere justisque petitionibus aures accommodare nos convenit, qui, licet indigni, justitiae custodes, atque praecones in Ecclesia apostolorum principum Petri et Pauli in specula, Deo disponente, conspicimur. Eapropter, fili charissime Alberice, tuis petitionibus annuentes, coenobium vestrum in apostolicae sedis defensionem excipimus, [Col. 0149A] sicut a praedecessore nostro sanctae memoriae Urbano II susceptum est. Illud itaque tibi tuisque successoribus regulariter substituendis auctoritate apostolica confirmamus, omnia nunc ad ipsam pertinentia, medietatem scilicet insulae, quae dicitur S. Benedicti super Padum cum omnibus decimis ejusdem, insulis et silvis ac piscationibus suis: ecclesiam Sancti Blasii cum tota insula, quae dicitur Gurgo, et silva, et adjacentibus paludibus castrum quod vocatur Castellus cum villa et ecclesia S. Bartholomaei, cum decimis omnibus, et reliquis ad ipsum pertinentibus; villam quae vocatur Capud-vici, villam Sabianam cum ecclesia Sancti Andreae cum decimis et pertinentiis suis, ecclesiam Sancti Venerii de Marceneto cum medietate ejusdem castri, casale [Col. 0149B] barbatum cum baptismali ecclesia Sancti Michaelis, cum ripatico de transitu navium, et terra ad ipsam ripam pertinente: capellam in Labiola, capellam Sancti Joannis in Burbatio cum pertinentiis suis: capellam Sancti Matthaei in Nucetulo cum ipsa villa, capellam Sancti Valentini de Marengo cum suis pertimentiis. In episcopatu Brixiensi ecclesiam Sancti Justi intra castrum medulae, extra ecclesiam Sancti Viti cum terris ad easdem cellas pertinentibus. In episcopatu Ferrariensi ecclesiam Sancti Benedicti cum pertinentiis suis apud oppidum Ficarolum. In episcopatu Boloniensi ecclesiam Sanctae Mariae in loco, qui dicitur Lambrianum, cum ecclesia Sancti Joannis, qui dicitur Dalmanzaticum. In episcopatu [Col. 0149C] Parmense ecclesiam Sancti Leonardi prope civitatem sitam, item ecclesiam Sancti Michaelis infra eamdem civitatem; item ecclesiam Sancti Michaelis, in loco qui dicitur Teliore, capellam Sancti Michaelis de Coturlione; in episcopatu Metamocensi monasterium Sancti Cypriani. In episcopatu Tarvisiano ecclesiam Sanctae Helenae in loco qui dicitur Tassaria, Mantuae hospitalem domum noviter a comitissa Mathilda constructam, et vobis commissam, cum capella et omnibus suis pertinentibus. Item in burgo Sancti Benedicti baptismalem ecclesiam Sancti Floriani, item ecclesiam Sancti Siri in insula Sancti Benedicti sitam: item baptismalem ecclesiam Sancti Marci in loco qui dicitur Villula, cum decimis et terris sibi pertinentibus: item in [Col. 0149D] burgo Sancti Benedicti apud Gonzagam, cum capella Sanctae Mariae intra castrum cum terris et decimis ejusdem villae, quas usque hodie idem monasterium possidere videtur, salvo jure obedientiaque Regiensis episcopi; capellam Sancti Sixti in loco, qui dicitur Lectum Paludanum: in castro Ariano ecclesiam Sancti Prosperi: item baptismalem ecclesiam Sancti Vitalis cum medietate decimarum, et aliarum rerum sibi pertinentium; item ecclesiam Sancti Domini, ecclesiam Sancti Prosperi, et ecclesiam Sancti Gregorii. In episcopatu Lucensi monasterium Sancti Martini in colle cum duabus ecclesiis sibi pertinentibus, videlicet Sanctae Mariae in loco, qui dicitur Turrilum; et Sancti Salvatoris juxta castrum vivenarium; item ecclesiam [Col. 0150A] Sancti Bartholomaei juxta civitatem Lucensem. Haec et caetera loca vel praedia, quae vestro coenobio jam donata sunt, vel in futurum Deo miserante juste ac rationabiliter donari contigerit, firma vobis vestrisque successoribus, et illibata permaneant. Ad haec adjicimus ut in omnibus prioratibus et cellis, quae vestro nunc regimini subjecta sunt, nullus unquam futuris temporibus abbatem ordinare praesumat. Omnes autem ecclesiae, seu capellae, vel coemeteria quae in vestra potestate subsistunt, libera sint, et omnis exactionis immunia. Nec cellarum vestrarum ubi libet positarum fratres interdictione, vel excommunicatione parochiae divinorum officiorum suspensionem patiantur: sed tam monachi ipsi quam famuli eorum, et qui se monasticae professioni devoverunt, [Col. 0150B] clausis ecclesiarum januis, non admissis dioecesanis, divinae servitutis officia celebrent, et sepulturae debita peragant. Concedimus etiam vobis, laicos, seu clericos saeculares ad conversionem per loca vestra suscipere, et dominicatorum vestrorum decimas obtinere. Si quid praeterea Mathildis venerabilis comitissa de ipsis rebus, quas per beatum Petrum possidet, vestro monasterio dederit, salva Romanae Ecclesiae proprietate, concedimus. Missas sane in vestro coenobio publicas per episcopum fieri omni modo prohibemus, ne in servorum Dei recessibus popularibus occasio praebeatur ulla conventibus. Obeunte te, nunc ejus loci abbate, abbas a fratribus cum consensu et auctoritate Cluniacensis [Col. 0150C] abbatis regulariter eligatur. Electus ab episcopo Mantuano, si canonicus catholicus fuerit, sine oneris exactione, muneris, aut servitii, aut usurpatione conditionis, benedicatur; sive alias Romanum praesulem exspectet, consecrandus. Clericos monasterii sine professionis vel conditionis exactione cujuslibet sponte et libenter, ab abbate invitatus, ordinet. Oratoria ab eis in locis constructa, ubi evidens necessitas poposcerit, gratis consecret. Chrisma, oleum sanctum monasterio vel ejus ecclesiis baptismalibus sponte indulgeat. Abbatem vel monachos excommunicare, ipsis vel ipso coenobio interdictionis sententiam absque nostra vel successorum nostrorum licentia non praesumat inferre. Si autem canonicus et catholicus non fuerit, vel si [Col. 0150D] ultra aliquod illicitum pro his usurpare voluerit, liceat abbati, quem voluerit catholicum adire antistitem, et quaecunque necessitas expetit, ab ipso recipere. Quod si cognita hujus nostri privilegii pagina, vel Mantuanus episcopus, vel caeteri in quorum dioecesibus vestrae sunt facultates, temerario ausu perturbare vos, et res coenobii diminuere, vel suis usibus deinceps usurpare praesumpserint, omnem se, quam hactenus habuerunt amissuros noverint potestatem. Vos autem, fratres, divinis sollicitius instare servitiis, et regularem districtius disciplinam observare curate. Ad judicium autem hujus perceptae a sede apostolica libertatis duas auri uncias annuatim Lateranensi palatio persolvetis. Hoc igitur nostrae privilegium sanctionis, si quis in [Col. 0151A] crastinum archiepiscopus aut episcopus, rex, princeps, dux, marchio, praefectus aut judex, comes, vicecomes, vel persona quaelibet magna vel parva, scienter infringere aut temerare praesumpserit, et monasterium illud gravare aut perturbare temere conatus fuerit, secundo tertiove commonita, si non satisfactione congrua emendaverit, a Christi et Ecclesiae corpore auctoritate potestatis apostolicae segregetur. Conservantibus autem pax a Deo et misericordia praesentibus ac futuris saeculis conservetur. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholicae Ecclesiae episcopus SS.

Ego Joannes Tusculanensis episcopus SS.

[Col. 0151B] Joannes cardinalis presbyter de titulo S. Eusebii SS.

Richardus Albanensis episcopus SS.

Risus presbyter cardinalis tituli S. Damasii SS.

Datum Laterani per manum Joannis sanctae Romanae Ecclesiae diaconi cardinalis ac bibliothecarii, XIII Kalend. Aprilis, indictione XIII, Incarnationis Dominicae anno 1105, pontificatus autem domini Paschalis secundi papae VI.



CXLII. Ad Guidonem Papiensem episcopum.---Privilegia, possessiones et jura Papiensis episcopatus confirmat. (Anno 1105, Mart. 22.)
[MANSI, Concil. XX, 1049.]

[Col. 0151C] PASCHALIS episcopus, servus servorum Dei, venerabili GUIDONI Papiensium episcopo, ejusque successoribus in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, frater in Christo charissime, precibus annuentes, omnem vestrae Ecclesiae dignitatem per praedecessorum nostrorum privilegia, vel authentica scripta concessam, nos quoque praesentis privilegii auctoritate firmamus. Siquidem fraternitatem tuam inter missarum solemnia pallio decoravimus; et tam tibi quam successoribus tuis concedimus in processione Palmarum, et feriae secundae post Pascha, equum album equitare udone coopertum, crucem inter ambulandum praeferre. [Col. 0151D] Monasterio S. Donati, a Ticinensi quondam episcopo in Seovilla fundatum, monasterium Sanctae Mariae in Cairate, licet extra vestram dioecesim sita videantur, sicut hactenus habita sunt, cum omnibus ad ipsa pertinentibus, in vestra semper ditione ac dispositione habeantur. Caeterum etiam monasteriorum quae infra vestrae dioecesis fines sunt, canonica dispositio, et abbatum qui in eis sunt, vel abbatissarum discussio, electio et consecratio, vestro semper arbitrio conserventur, salvo in omnibus sedis apostolicae privilegio: quos profecto vel quorum presbyteros ad vestrum expediat venire concilium. Sane monasteriis, aut capellis aliquibus, praeter matricem ecclesiam, baptismum generalem fieri petatur, [Col. 0152A] prohibemus. In quibus si qua forte praecepta contra sacros canones elicita inveniri contigerit, nostris canonicis non praejudicent institutis. Clericos, sanctimoniales, viduas urbis vestrae, sine vestra conscientiae nemo praesumat in judicium trahere, aut vim eorum rebus inferre: nec coemeteriorum, quae intra vel extra civitatem sunt, curam vobis, aut potestatem subtrahere quaelibet persona praesumat: nec ullus unquam cujuscunque dignitatis aut potentiae homo, quasi sub obtentu hospitalitatis, in tuo venerabili episcopio, aut domibus sacerdotum tuorum, et omnium clericorum, sine tua tuorumque successorum voluntate habitare praesumat: nec in rebus mobilibus aut immobilibus, sive personis cujuscunque conditionis, ad vestram Ecclesiam pertinentibus, [Col. 0152B] invasionem aut violentiam vobis invitis fieri sine legali ratione permittimus. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare. Sed omnino integra conserventur eorum, pro quorum sustentatione et gubernatione concessa sunt, usibus omnimodis profutura. Si qua sane ecclesiastica saecularisve persona, etc., ut in epistolis praecedentibus.

Scriptum per manum Joannis scriniarii regionarii et notarii sacri palatii.

Ego Paschalis, catholicae Ecclesiae episcopus subscripsi.

Datum Laterani per manum Joannis sanctae Romanae [Col. 0152C] Ecclesiae diaconi cardinalis ac bibliothecarii, undecimo Kalendas Aprilis, indict. XIII, anno Dominicae Incarnationis 1105, pontificatus autem domni Paschalis II papae VI.



CXLIII. Ad Martinum priorem Camaldulensem.---Monasteria subjecta eremo Camaldulensi in protectionem suscipit. (Anno 1105, Mart. 23.)
[MITTARELLI, Annal. Camaldul., t. III, append., p. 191.]

PASCHALIS episcopus, servus servorum Dei, dilecto in Christo filio MARTINO venerabilis eremi Camaldulensis priori, ejusque successoribus regulariter promovendis [Col. 0152D] in perpetuum.

Ad hoc nos disponente Domino in apostolicae sedis servitium promotos agnoscimus, ut ejus filiis auxilium implorantibus efficaciter subvenire, et ei obedientes tueri ac protegere, prout Dominus dederit, debeamus. Unde oportet nos venerabilibus locis manum protectionis extendere, et servorum Dei quieti attentius providere. Tuis igitur, fili in Christo venerabilis Martine, et fratrum tuorum precibus annuentes, vos et locum vestrum praesentis decreti auctoritate munimus, et tibi tuisque successoribus regulariter promovendis concedimus et confirmamus eremum ipsam, quae dicitur Campus-amabilis, cum universis cellulis sibi adjacentibus. Quaecunque [Col. 0153A] etiam loco vestro legitimis fidelium donationibus oblata sunt, per hujus vobis privilegii paginam confirmamus. In quibus haec propriis visa sunt nominibus exprimenda: Monasterium Sancti Donati, quod dicitur Fons-bonus cum hospitio et curtibus suis, videlicet curte de Monte, de Partina, de Soci, de Condolere, de Arcena, de Ormena, de Pumina, de Fogiano, de Campi, monasterium Sanctae Mariae situm Poplene cum ecclesiis et rebus sibi pertinentibus. Ecclesia Sancti Salvatoris sita Florentiae cum suis pertinentiis. S. Petri apud Arretinum cum suis pertinentiis; Sancti Petri apud Fontianum cum ecclesiis et pertinentiis suis. Monasterium Sancti Frigiani apud Pisas cum ecclesiis et pertinentiis suis. Sancti Petri de Puteolis cum ecclesiis et pertinentiis [Col. 0153B] suis. Monasterium Sancti Petri situm Luci cum castellis et ecclesiis et pertinentiis suis. Ecclesiam Sancti Savini sitam Chio cum pertinentiis suis. Monasterium Sancti Bartholomaei in Anglario cum monasteriis et ecclesiis, castellis, curtibus et pertinentiis suis ex integro, sicut Bernardi filii Sidoniae. Ecclesia Sancti Petri de Eremo, quae est Faioli cum pertinentiis suis. Sancti Quirici de Fogiano cum pertinentiis suis. Sancti Georgii sita Murro cum pertinentiis suis. Praeterea quaecunque hodie juste possidetis, sive in futurum concessione pontificum, liberalitate principum, vel oblatione fidelium juste atque canonice poteritis adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat idem [Col. 0153C] coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura.

Chrisma, oleum sanctum, confirmationes, altarium sive basilicarum consecrationes, ordinationes monachorum, qui ad sacros fuerint ordines promovendi, ab episcopo in cujus dioecesi estis, accipietis, siquidem gratiam atque communionem apostolicae sedis habuerit, et si ea gratis ac sine pravitate voluerit exhibere. Alioquin liceat vobis catholicum quem malueritis adire antistitem, et ab eo consecrationum sacramenta suscipere, qui apostolicae sedis [Col. 0153D] fultus auctoritate quae postulastis indulgeat. Ad haec adjicimus ut nulli episcoporum facultas sit vos aut vestrae congregationis fratres absque canonico judicio excommunicationi subjicere. Si quae sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae [Col. 0154A] actionis percipiant, et apud districtum judicem praemia aeternae vitae pacis inveniant. Amen

Scriptum per manum Raynerii scriniarii regionarii et notarii sacri palatii.

Ego Paschalis catholicae Ecclesiae episcopus SS.

Datum Laterani X Kal. Aprilis per manum Equitii agentis vicem cancellarii, indictione XIII, Incarnat. Dominicae anno 1105, pontificatus autem domni Paschalis II papae VI.



CXLIV. Ad Anselmum Cantuariensem archiepiscopum.--- Excommunicatos esse in Lateranensi concilio investiturarum in Anglia fautores. (Anno 1105, Mart. 26.)
[MANSI, Concil., XX, 1062.]

[Col. 0154B] PASCHALIS episcopus, servus servorum Dei, venerabili fratri Cantuariensi archiepiscopo ANSELMO, salutem et apostolicam benedictionem.

De illata tibi injuria membra Ecclesiae non modicum patiuntur: quia, sicut dicit Apostolus, si compatitur [cor. si quid patitur] unum membrum, compatiuntur et caetera membra (I Cor. XII, 26). Licet enim corporali separemur praesentia, unum tamen in capite sumus. Tuas namque injurias ac repulsas aeque ac nostras portamus. Illud etiam nos vehementer affligit, quod tua religio regno sublata est Anglico. Quae enim sunt sine pastore oves, lupus rapit et dispergit. Idcirco de tua ad eos reversione modis quibus possumus laboramus. Unde in concilio nuper habito ex communi fratrum et [Col. 0154C] coepiscoporum sententia deliberatum est, et regis consiliarios qui ad investurae flagitium illum impellunt, et eos qui ab eo investiti sunt, ab ecclesiae liminibus repellendos: quia de libera conantur facere ancillam. Quam nimirum sententiam nos sancti Spiritus judicio in comitem de Mellento et ejus complices promulgavimus, et eamdem ipsam, in eos, qui sunt investiti a rege, ejusdem sancti Spiritus judicio confirmamus. Regis vero sententia ea ex causa dilata est, quia suos ad nos nuntios in praeteritae paschae tempore debuit destinare.

Datae Laterani VII Kalen. Aprilis.



CXLV. [Col. 0154D] Roberto, comiti de Mellento, iram Dei minatur si pergat Anglorum regi persuadere ut »in causa investiturarum Romanae Ecclesiae repugnet.« (Anno 1105.)
[Opp. Anselmi Cantuar., Epist. lib. IV, ep. 62.--- Cf. ejusdem Epist. l. IV, 73.]

PASCHALIS episcopus, servus servorum Dei, dilecto filio, ROBERTO comiti de Mellento, salutem et apostolicam benedictionem.

Nos te in familiaritatem ascivimus et in Dei rebus et beati Petri servitio socium habere credimus. Id ipsum jam nobis secundis litteris promisisti. Caete rum de te longe anter referunt qui noverunt. Aiunt enim quod pene solus aut prae caeteris solus Anglorum regem in causa investiturarum Romanae Ecclesiae [Col. 0155A] repugnare persuadeas. Quod si verum est, gravamur maxime super te, cui aetas ipsa conversionem ad Deum suggerit. Sicut ergo obedienti tibi peccatorum veniam et Domini gratiam obtulimus, ita non obtemperanti et tantae nequitiae consentienti iram Domini comminamur. Nos quoque ipsos non diutius id passuros denuntiamus, quin flagitium hoc in te potissimum ulciscatur.



CXLVI. Gerardum archiepiscopum Eboracensem reprehendit quod neque Anselmum »adjuvare juraverit neque iniquitati regiae obviaverit.« (Anno 1105.)
[Opp. Anselmi, Epist. l. IV, epist. 38.]

PASCHALIS episcopus, servus servorum Dei, GERARDO [Col. 0155B] Eboracensi episcopo.

Sedis apostolicae benignitas delinquentes filios novit diutius tolerare, ut eorum excessus debita possint correptione curari. Hoc de te Romana jam dudum fecit Ecclesia, sed tuos adhuc excessus corrigere contempsisti. Ipse etiam nosti quia ea spe tuae promotioni condescendimus, ut ad resecanda regni Anglorum contagia fratri nostro Anselmo Cantuariensi archiepiscopo adjutor et cooperator adesses. Nostrae vero mansuetudinis oblitus, nec eumdem fratrem adjuvare jurasti, nec pro officii tui debito, iniquitati regiae obviasti, imo favorem diceris adhibere. Nos tamen adhuc te sedis apostolicae mansuetudine sustinemus, eo nimirum tenore ut excessus tuos corrigas, vitam emendes praeteritam, et nobis [Col. 0155C] sicut dignum est satisfacias. Noveris autem regis consiliarios, comitem videlicet de Mellento, et eos qui ad investiturae flagitium regem impellunt, in concilio quod praeterita Quadragesima celebravimus, sancti Spiritus judicio ab ecclesiarum liminibus esse repulsos, et in eos qui investituras acceperunt eamdem sententiam esse firmatam. Quod per te omnibus annuntiari praecipimus. Regis vero sententia ea ex causa dilata est, quia suos ad nos nuntios in praeteriti Paschae tempore debuit destinare.



CXLVII. *Monasterii Altorfensis possessiones et privilegia confirmat, imposito monachis bizantii unius censu annuo. (Anno 1105, April. 5.)

[Vide Wirtembergisches Urkundenbuch. Stuttgart 1849, 4o, tom. I, page 336.]
[Col. 0155D]


CXLVIII. Pontii, episcopi Aniciensis, privilegia confirmat. (Anno 1105, April. 6.)
[CHENU, archiepisc. et episc. Galliae chronolog. Hist. Parisiis 1621, 4o, p. 407.]

PASCHALIS episcopus, servus servorum Dei, PONTIO Aniciensi episcopo, salutem et apostolicam benedictionem.

Inter caeteras Francorum regni ecclesias, Aniciensis Beatae Mariae, sedi apostolicae tanquam membrum capiti specialius adhaerere cognoscitur, unde [Col. 0156A] merito ex ejusdem sedis liberalitate a praedecessoribus nostris pallii decore meruit insigniri. Quae nimirum causa sollicitudinem nostram propensius impellit, ecclesiam ipsam familiarius confovere, et concessam sibi dignitatem, ratam stabilemque servare. Tibi igitur, reverende frater Ponti episcope, tuisque successoribus decreti praesentis pagina confirmamus, quidquid parochialium speciali jure ad Aniciensem cognoscitur ecclesiam pertinere mansuro, merito in perpetuum decreto sancimus, ut tam tu quam tui deinceps successores nulli praeter Romanum, metropolitano subjecti sint, et omnes qui tibi in eadem sede successuri sunt per manum Romani pontificis, tanquam speciales Romanae sedis suffraganei consecrentur. Pallium vero fraternitati tuae, [Col. 0156B] plenitudinem urbis, pontificalis officii, apostolicae sedis liberalitate et concessum intra ecclesiam tantum ad missarum solemnia subscriptis diebus, noveris induendum, in Natali Domini, sancti Stephani, Epiphaniae hipopanto, Coenae Domini, Resurrectionis, Ascensionis, Pentecostes, tribus solemnitatibus sanctae Mariae, natali beati Joannis, festivitate apostolorum Petri et Pauli, commemoratione omnium sanctorum, et eorum martyrum vel confessorum qui in Aniciensi ecclesia requiescunt, in consecrationibus ecclesiarum, presbyterorum et diaconorum, et anniversariae consecrationis tuae die, cujus nimirum pallii volumus te per omnia genium vindicare, hujus siquidem indumenti honor, humilitas atque justitia est: tota ergo mente fraternitas vestra [Col. 0156C] se exhibere festinet, in prosperis humilem et in adversis, si quando eveniunt, cum justitia erectam, amicam bonis, perversis contrariam, nullius unquam faciem pro veritate loquentem premens; misericordiae operibus juxta virtutem substantiae insistens, et tamen insistere merito supra virtutem cupiens; infirmis compatiens, benevolentibus congaudens, aliena damna propria deputans, de alienis gaudiis tanquam de propriis exsultans, in arrigendis vitiis pie saeviens, reverendissime in fovendis virtutibus auditoris animum demulcens, intra judicium sine ira tenens, in tranquillitate autem severitatis justae censuram non desiderans. Haec est, frater, pallii accepti dignitas, quam si sollicite servaveris, [Col. 0156D] quod foris accepisse ostendes, intus habebis. Sancta Trinitas paternitatem tuam gloriae suae protectione circumdet, et ad finem qui non finitur pervenire concedat. Amen, amen.

Scriptum per manum Joannis scriniarii regionarii et notarii sacri palatii.

Ego Paschalis catholicae Ecclesiae episcopus.

Datum Laterani, 8 Aprilis [(39) 1Kb] per manum Equitii agentis vicem cancellarii, indict. XIV, Incarnationis Dominicae 1105, pontificatus autem domini Paschalis secundi papae sexti.

Appensum est sigillum plumbeum in cordulis cericeis crocei rubeique coloris, in cujus prima facie sunt [Col. 0157A] effigies sanctorum Petri et Pauli, et in altera scriptum est PASCHALIS PAPA SECUNDUS [(40) 1Kb] .



CXLIX. Ad Parisiensis Ecclesiae clericos.---Galonem Parisiensem episcopum effectum, a se discedentem, ipsis commendat, mittitque cum amplissima potestate. Vetat ne majores praebendarii a minoribus hominia suscipiant. Sancti Eligii coenobium, monialium dissolutione infame, Galonis arbitrio permittit [(41) 2Kb] . (Anno 1105, April. 6.)
[MANSI, Concil. XX, 1044, ex minore Pastorali Eccles. Paris.]

PASCHALIS, servus servorum Dei, dilectis filiis Parisiensis Ecclesiae clericis, salutem et apostolicam benedictionem.

[Col. 0157B] Et nobis et vobis gaudendum est quod post multa quae vestrae ecclesiae contigerunt adversa, Dei vos misericordia respexit. Personam siquidem idoneam et sacris canonibus congruentem ad vestrae Ecclesiae gubernationem sua vobis benignitate concessit. Ipsum igitur ad vos redeuntem litterarum commendatione prosequimur, rogantes ut eum plena affectione diligatis, plena humilitate veneremini. Confidimus enim eum disciplinae ecclesiasticae futurum esse custodem, et salutis vestrae sollicitum provisorem. Huic sedulis officiis obedite, gratiam vobis in eo conciliate coelestem. Hunc ad recuperanda ecclesiae bona quae praedecessorum illius tempore, tam in personis quam in praediis distracta dicuntur, communibus adjuvate praesidiis. Ad quam causam [Col. 0157C] adjuvante Domino strenue peragendam, nostrae auctoritatis ei vicem concessimus, quatenus si episcopi aut quorum parochiani bona ipsa diripiunt, aut quorum in parochiis bona eadem habentur, aut nolunt, aut desides sunt Ecclesiae vestrae justitiam facere: ipse vel interdicendi vel excommunicandi eos, ni satisfecerint, habeat facultatem. Illud sane quod apud quosdam clericorum fieri audivimus, ut videlicet majores praebendarii a minoribus hominia suscipiant; et huic cohibendum praecipimus, et litteris praesentibus, ne fiat ulterius interdicimus. In [Col. 0158A] hujusmodi siquidem conciliatione, et notatur ambitio, et gravius videtur Ecclesiae scandalum generari. De coenobio Sancti Eligii quid agendum sit ejus provisioni commisimus. Dicitur enim et loco importunissimo situm, et inhabitantium desidia tam infame, quam aerumnae vehementer expositum.

Datum Laterani VIII Id. April.



CL. Ad Daimbertum archiepiscopum Senonensem.--- Consecratum a se Parisiensem episcopum commendat. (Anno 1105.)
[MANSI, Concil. XX, 1013.]

Paschalis episcopus, servus servorum Dei, venerabili [Col. 0158B] fratri Daimberto Senonensi archiepiscopo, salutem et apostolicam benedictionem.

Venit ad nos cum tuo, seu suffraganeorum tuorum testimonio, Parisiensis ecclesiae electus, per nuntios et per litteras ejusdem ecclesiae preces afferens, ut a nobis Dei gratia deberet in episcopum consecrari. Nos personae gravitatem videntes, morum maturitatem attendentes, infirmitati diutinae compatientes, Ecclesiae preces duximus audiendas. Salvo igitur in omnibus Senonensis ecclesiae jure, et personae tuae reverentia, eum nostris tanquam B. Petri manibus, largiente Domino, consecravimus. Ipsum itaque ad dilectionem tuam cum B. Petri gratia remittentes, litteris praesentibus plurimum commendamus, omnipotentem Dominum rogantes, ut eum ad vos reducat [Col. 0158C] incolumem, et ecclesiae suae utiliorem fore concedat.



CLI. Erectio collegiatae ecclesiae S. Mariae Brugensis confirmatur. (Anno 1105, April. 8.)
[Gall. Christ., V, 354.]

PASCHALIS episcopus, servus servorum Dei, dilecto filio GUMMARO S. et A. B.

Officii nostri nos hortatur auctoritas pro ecclesiarum statu sollicitos esse, et quae recte statuta sunt [Col. 0159A] stabilire. Quamobrem, tuis precibus annuentes, concessionem fratris nostri Baldrici Tornacensis episcopi, qui parochiali ecclesiae Sanctae Mariae, quae apud Brugense oppidum est, te petente concessit, nos quoque praesentis decreti auctoritate firmamus. Stabilimus enim ut illud altare B. Mariae ab omni saeculari exactione liberum conservetur, canonici illic constituti praelatum suum eligendi potestatem habeant, cui episcopus canonicorum curam commendet spiritualem, providentiam quoque substantiae temporalis et praelatus ipse ab episcopo utramque praelationem suscipiat et in utroque canonicam et debitam episcopo exhibeat subjectionem. Ipsi quoque praelato electo a canonicis et canonice ab episcopo constituto canonice praebendas disponendi [Col. 0159B] facultas permaneat, et uno quoque anno in festivitate sanctorum apostolorum Simonis et Judae quinque solidos pro respectu Ecclesiae solvat. Porro fratres ipsi, malefactores ecclesiae ipsius canonice excommunicandi absolvendique potestate utantur. Quaecunque vero in praesenti eadem ecclesia possidet vel in futurum largiente Domino legaliter possidere contigerit, illic Domino servientibus quieta semper et integra conserventur. Ut autem haec omnia perpetua stabilitate consistant, Spiritus sancti judicio et apostolicae auctoritatis sanctione sancimus.

Datum Lateranis VI Idus Aprilis, indictione XIII.



CLII. Confirmatio bonorum ad ecclesiam Ferrariensem spectantium, cui assignantur limites, et undecim minores massae de patrimonio Romanae Ecclesiae donantur. (Anno 1105, April. 8.)
[COCQUELINES, Bullar. Rom. pont. ampl. Collect., II, 131.]
[Col. 0159C]

PASCHALIS episcopus, servus servorum Dei, venerabili fratri LANDULPHO Ferrariensi episcopo, GUILLELMO filio Bulgari, PETRO filio Arimundi, UBERTO consuli, et per eos tam Ecclesiae quam civitati Ferrariae, in perpetuum.

Officii nostri nos hortatur auctoritas pro ecclesiarum statu sollicitos esse, et quae rite sunt statuta stabilire. Sicut igitur sanctorum praedecessorum nostrorum Adriani, et Benedicti deliberationibus constitutum est, nos sanctae Ferrariensi ecclesiae, [Col. 0159D] tanquam speciali apostolicae sedis filiae, fundos ejusdem matris et patrimonia confirmamus: ipsam videlicet massam Babylonicam quae vocatur Ferraria, cum duodecim fundis suis, cui undecim alias massas nostras minores cum omni obedientia ac servitute subjugamus, id est massam et ripam Palatiulus cum duodecim fundis suis, et massam Constantiacus cum duodecim fundis suis, simulque massam Quartisianam cum duodecim fundis suis, et totam et integram massam Donoro cum duodecim fundis suis; et similiter massam Popularem cum duodecim fundis suis et Castellonem cum fundis suis similiter; similique modo massam, quae vocatur Formignana, cum omnibus fundis suis. Has quidem praefatas [Col. 0160A] massas cum omnibus ad earum jura pertinentibus, de dominio et jure atque potestate sanctae Romanae Ecclesiae in sanctam Ferrariensem ecclesiam per hanc donationis et traditionis paginam donamus et tradimus, ut ab hac hora in antea liceat tibi, charissimo fratri Landulpho episcopo et successoribus tuis in singulis massis ecclesias cum clericis, presbyteris, diaconibus ordinare et consecrare; illud omnimodis sancientes, ut Ferrariensis ecclesia cum tota parochia sua in jure et dominio ac privilegio nostro sanctae Romanae Ecclesiae B. Petri, cujus est patrimonium, conservetur perpetuo: ut sit semper sub nostra electione, ordinatione atque consecratione; ut quicunque per nos illic electus, ordinatus et consecratus fuerit, ille honoris hujus ac potestatis integritate [Col. 0160B] fungatur. Comitatus autem Ferrariae fines et termini sunt: ab oriente, ab una parte fluminis Padi, altera nostra massa fiscalia et veterana, a veterana transeunt flumen Sandali usque ad Buccilletum, per Buccilletum transeunt flumen Gabiana per Ludurium, et circumdant villam magnam et Madrariam pervenientes usque Maletum; a Maleto pergunt juxta Argilem Anxianum per paludes et piscarias usque Vitricam, et transeuntes Vitricam veniunt usque fossam Buranam, et per fossam Buranam exeunt in Padum, et descendunt ad occidentem usque ulmum formosam, quae certa finis est intra Romaniam et Longobardiam; ab altera autem fluminis parte fines sunt similiter ab oriente callis de fine quae finis est inter nostrum comitatum Comaclensem, [Col. 0160C] et extendunt se per paludes et piscarias usque ad fossatum de Filule, et circumdant massam Corneti, et Languavanum quae de nostro comitatu sunt Ferrariae; descendunt inde ad occidentem per paludes et piscarias usque ad flumen Tartari, et per ipsum flumen Tartari exeunt usque ad flumen Padi. Sane habitatoribus ipsis majoris massae Ferrariae malas et pravas consuetudines removemus, nisi tantum sicut sunt ad suffragium sanctae Romanae Ecclesiae, annualiter per illorum nuntium unaquaeque libera persona de moneta Venetiarum denarios singulos dabit: census vero et tributi atque telonei de ripa et flumine unam medietatem pro benedictione ad communem utilitatem, meliorationem et restaurationem jam dictae majoris massae concedimus; [Col. 0160D] alteram medietatem ad nostras manus reservamus. Similiter telonei de mercato unam medietatem nobis conservamus: et alteram medietatem praefato episcopo vestro condonamus. Placitum quidem generale similiter in dominio et potestate nostrae sanctae Romanae Ecclesiae tenemus, ut tamen nostro nuntio semel in anno faciente justitiam, ab omnibus per tres dies custodiatur; collectam vero vel fodrum, aut pravam vel injustam functionem, aut dationem, seu consuetudinem nequaquam exigimus; sed omnia pro Dei timore atque amore praefatae nostrae Ecclesiae B. Georgii omnibus habitantibus ipsius majoris massae percipimus, aliasque minores massas et sic ut supradictum est, cum omnibus suis servitutibus [Col. 0161A] subjungamus. Si qua sane ecclesiastica saecularisve persona, hanc nostrae constitutionis paginam sciens, contra eam venire tentaverit et aut Ferrariensem ecclesiam aquae supra scriptiis sunt, diminuere, aut sanctae sedi apostolicae jura, quae superius significata sunt, auferre praesumpserit, poenae et compositionis nomine reddet eidem sanctae sedi apostolicae auri optimi libras centum, et nisi quae male praescripta sunt satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eisdem ecclesiis justa servantibus sit pax [Col. 0161B] Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis ac bibliothecarii, VI Idus Aprilis, indictione XIV, anno Dominicae Incarnationis 1106, pontificatus autem domni Paschalis II PP. anno VII [(42) 1Kb] .



CLIII. Ad Bernardum Toletanum archiepiscopum et Didacum Compostellanum episcopum (vide supra epist. 135). (Anno 1105, April. 11.)
[FLOREZ, España sagrada, XX, 91.]
[Col. 0161C]

PASCHALIS episcopus, servus servorum Dei, venerabilibus fratribus et coepiscopis BERNARDO Toletano, apostolicae sedis vicario, et DIDACO Compostellano, salutem et apostolicam benedictionem.

Postquam de monasterii Ciniensis causa eam quam nostis sententiam scripseramus, veniente ad nos filio nostro P. comite plurima ejusdem monasterii monumenta prolata sunt, in quibus patenter agnovimus locum ipsum ad conversationem sanctimonialium institutum. Praeterea significatum nobis est locum ipsum non tantarum existere facultatum, ut duarum ex eis valeant congregationum stipendia ministrari. Unde magis congruum visum est, ut si fieri potest prior in eo sanctimonialium [Col. 0161D] status reformetur: si vero id omnino fieri non potest, ne monastica illic religio penitus pereat, monachorum congregatio admittatur.

Datum Laterani III Idus April.



CLIV. Privilegium pro monasterio Trenorciensi. (Anno 1005, April. 24.)
[JUENIN, Nouvelle Histoire de l'abbaye royale de Saint-Philibert et de la ville de Tournus. Dijon, 1733, 4o, Pr., p. 147.]

PASCHALIS episcopus, servus servorum Dei, dilecto in Christo PETRO Trenorciensi abbati, ejusque successoribus [Col. 0162A] regulariter promovendis in perpetuum.

Justis votis assensum praebere, justisque petitionibus aures accommodare nos convenit, qui licet indigni justitiae praecones, in excelsa apostolorum Petri et Pauli specula positi Domino disponente conspicimur. Idcirco petitionibus tuis clementius annuentes, Trenorciensi coenobio cui Deo auctore praesides, praesidium apostolicae protectionis impendimus; et loca illa quae vel antecessorum tuorum, vel tuae strenuitatis industria aut rationabiliter acquisivit, aut legitime recuperavit, vel antiquorum principum seu episcoporum liberalitate eidem coenobio concessa sunt, praesentis decreti pagina vobis vestrisque successoribus confirmamus. In episcopatu videlicet Claramontensi, monasterium S. [Col. 0162B] Porciani, cum ecclesiis de Besson, de Quintiniaco, de Polines, de Celsiaco, de Travallio, de Fellinia, Monte aureo, de Sustris, de Charel, de Liriniaco, de Martiliaco, de Monfanc, de Boiaco, de Barbariaco, de Vernei, de Villena, de Lupiaco, de Paredo, de Briasis, de Varinnas, de Voroz, de S. Lupo: ecclesias de Besiaco, de Nuilliaco, de Capelz, de Branciaco, de Floriaco cum capella de Cava roua; ecclesiam de Salviliis, de Libiaco; ecclesiam Sancti Nicolai, et ecclesiam de Vernolio. In Cabillonensi, Pristiacum, Aguliacum, ecclesiam de Baldreas, ecclesiam Sancti Andreae, Lambras, Manciacum; ecclesiam de villa Ginniaco, de Ver: ecclesiam Sancti Martini de Griviliaco, de Cusiriaco. In Lugdunensi, ecclesiam Sancti Andreae de Belgiaco, [Col. 0162C] Vesliacum, Briennam, Juvenciacum; ecclesiam Sancti Jacobi de Grassiaco, Sancti Benigni; ecclesiam de Cabrosio, ecclesiam de Cavannis, Bisiacum, ecclesiam Sanctae Mariae de Soliniaco, S. Martini de Butella: ecclesiam Sancti Andreae, quae vulgo vocatur Pannos: ecclesiam de Monte-Raculfo, ecclesiam de Sasixiaco, ecclesiam de Peroniaco: capellam de Castro Corgenon: ecclesiam S. Ledii, quae vulgo vocatur Olivae: Lovincum, Silviniacum. In Matisconensi, Ulchisiriacum, Villare, Plotas, Belniacum, ecclesiam de S. Donziacum, cellam Sancti Romani, S. Mauritii, S. Symphoriani, S. Mariae de capella Reverias, S. Petri de Romaniscas; ecclesiam de Aziaco, de Fisiaco, S. Juliani de Lonciaco, [Col. 0162D] S. Vitalis de Lenna. In Bituricensi, ecclesiam de Saciaco. In Augustodunensi, ecclesiam de Pariniaco cum capella, ecclesiam de Petraficta, cum capella S. Justi. In Namnetensi, monasterium S. Philiberti, ecclesiam S. Vitalis de Raas, ecclesiam de Machicol, S. Martini de Paciaco, S. Liminii, ecclesiam de Limoziveria, S. Columbani, ecclesias de Corcoiaco, ecclesias de Mores mansiones, de Legiaco, de Tolvei, ecclesias de Monasteriis. In Pictavensi, Herum insulam, ecclesias de Bellovidere, cum coemeterio: cellam Sanctae Mariae Lauduni, ecclesiam S. Nicolai, S. Petri, ecclesias de Basilicis, Sanctae Crucis, ecclesias de Berniziaco, de Aziaco, Maciacum, [Col. 0163A] Taziacum, ecclesiam de Madernas, ecclesias de Bernazai, de Monte S. Leodegarii, de Estivalibus. In Turonensi, Pontiacum, Verniacum, Corcoriacum. In Andegavensi, cellam Cunaldi cum appenditiis, ecclesias de Doadi castri, Sancti Dionysii, S. Petri, S. Joannis, S. Leodegarii, ecclesiam S. Laurentii, villam Landrum, Trenciacum, ecclesias de Varinas, S. Mariae de Tanoys cum capella. In Genevensi, ecclesiam de Perois. In Aniciensi, monasterium S. Philiberti, ecclesiam Sancti Petri de Solitas, S. Felicis de Laudons, S. Mariae Pratalias, S. Martini Cocornensis; capellam S. Philiberti, S. Cyrici, S. Mauricii Amblavensis, S. Vincentii, capellam in castro Syroi, Sanctae Mariae de Bozac, capellam de castro Rocos, S. Juliani Caspiniaci, [Col. 0163B] capellam de castro Mercolio, ecclesiam S. Quintini. In Diensi, ecclesiam de castro Grainan, S. Vincentii, S. Romani, ecclesiam de Torrites. In Tricastinensi, ecclesiam de Valle-Nymphis, S. Martini, S. Mariae, S. Petri, S. Romani, capellam S. Michaelis de Gaba, ecclesiam de Eleemosyna, Sanctae Mariae de Grainan. In Aurasicensi, ecclesiam de Dosera, Sanctae Mariae, S. Benedicti, S. Christophori, S. Saturnini. In Vasionensi, ecclesiam S. Germani, S. Petri de Falco, S. Mariae de Purpureas. In Viennensi, cellam Sanctae Agnetis de Mota, S. Martini de Aziaco cum coemeterio, S. Verani de Rivas, ecclesiam de Fai, S. Joannis de castro Miron, ecclesiam de Villanova, capellam S. [Col. 0163C] Michaelis de Albon, ecclesiam S. Saturnini cum parochia, cellam S. Philiberti de Minniaco, ecclesiam S. Romani, S. Andreae, ecclesiam S. Ferreoli. In episcopatu Bisuntino, S. Cornelii, S. Desiderii, ecclesiam de Arzon. Quaecunque praeterea in futurum largiente Deo, juste poteritis adipisci, firma vobis vestrisque successoribus, et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Ad haec adjicimus ut idem locus in quo beati Valeriani martyris, et sancti [Col. 0163D] Philiberti confessoris corpora requiescunt, ab omni jugo saecularis potestatis liber in perpetuum conservetur. Nec episcopo liceat cujuscunque dioecesis eumdem locum, excommunicationis, vel absolutionis, vel cujuslibet dispositionis occasionibus perturbare: aut cruces, seu quaslibet exactiones novas, burgo, et caeteris monasterii possessionibus irrogare. Missas quoque in eodem monasterio publicas celebrari, vel stationem ab episcopo praeter abbatis et fratrum voluntatem fieri prohibemus. Caetera etiam quae per reverendae memoriae Joannis pontificis privilegium concessa Trenorciensi monasterio confirmata sunt, confirmamus. Praeterea pro reverentia beatae Mariae semper virginis, cujus nomine locus vester insignis est, in Annuntiatione [Col. 0164A] Domini Salvatoris nostri hymnum angelicum inter missarum solemnia, abbati vel fratribus pronuntiare concedimus. Obeunte te nunc ejusdem loci abbate, et tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem et beati Benedicti regulam elegerint, ab apostolicae sedis episcopo, vel ejus legato propter difficultatem itineris consecrandum. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino [Col. 0164B] judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus, sit pax Domini nostri Jesu Christi, quatenus et hic fructum bonae actionis recipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

Datum Laterani per manum Joannis sanctae Romanae Ecclesiae diaconi cardinalis, VIII Kalendas Maii, indictione XIII, Incarnationis Dominicae anno 1105, pontificatus quoque domni Paschalis II papae sexto.



CLV. Privilegium pro parthenone Fontis Ebraldi. (Anno 1106, April. 25.)
[Gall. Christ. vet. edit., IV, 410.]
[Col. 0164C]

PASCHALIS episcopus, servus servorum Dei, universis per Aquitaniam fidelibus, salutem et apostolicam benedictionem.

Religiosis desideriis dignum est facilem praebere consensum, ut fidelis devotio celerem sortiatur effectum. Venerabilis siquidem frater noster Petrus Pictaviensis episcopus audientiae nostrae suggessit, Robertum presbyterum, magnae religionis virum, inter caetera religionis studia quibus indesinenter insistit, non parvam sanctimonialium concionem ad divinum servitium congregasse, in loco qui dicitur [Col. 0164D] Fons Evrardi. Rogavit etiam charitatem nostram, ut eamdem sanctimonialium congregationem, et locum ipsum apostolicae auctoritatis privilegio muniremus. Igitur per decreti praesentis paginam statuimus ut idem locus, et in eo permanens congregatio, semper sub apostolicae sedis protectione servetur. Itaque tam ipsis quam earum posteris in eadem religione viventibus, ea omnia confirmamus, quae a proceribus vestrarum partium ad earum gubernationem collata cognovimus: videlicet fundum Raireigium, Fontem Buldarium, Logias, Silvam S. Hermetis, Podiam. Praeterea quaecunque bona, quascunque possessiones, vel concessione pontificum, vel liberalitate principum, vel oblatione fidelium, aut in praesentiarum possident, aut eas in futurum possidere contigerit, [Col. 0165A] tam ipsis, quam ipsarum posteris firma semper et illibata permaneant. Nemini vero facultas sit Ecclesiam ipsam temere perturbare, aut quaecunque ipsius sint, vel fuerint quibuslibet occasionibus auferre, minuere, temerariis vexationibus fatigare, sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura, salva Pictaviensis episcopi reverentia. Vos etiam universos ad salutem animarum vestrarum commonefacimus, et rogamus ut locum ipsum beatae Mariae Dei genitricis jam insignem vocabulo, et efficaciter tueri, et rebus vestris ditare curetis. Quicunque vero domum ipsam, et in ea Domino servientes fovere, suisque rebus honorare curaverit, omnipotentis Dei Domini Jesu [Col. 0165B] Christi et ejus genitricis gratiam, et peccatorum veniam consequatur. Si quis autem, quod absit! huic nostro decreto contraire tentaverit, sancti Spiritus judicio, et sedis apostolicae animadversione multetur, nisi praesumptionem suam digna satisfactione correxerit.

Datum Laterani per manum Joannis sanctae Romanae Ecclesiae diaconi cardinalis, ac bibliothecarii, VII Kal. Maii, indict. XIII, Incarnat. Dominicae anno 1106, pontificatus quoque domni Paschalis II papae anno VI.



CLVI. Monasterii S. Michaelis (dioec. Virdunensis) protectionem suscipit possessionesque confirmat. (Anno 1105, April. 30.)
[DOM CALMET, Hist. de Lorraine, I, Pr., p. 521.]
[Col. 0165C]

PASCHALIS episcopus, servus servorum Dei, ODELRICO abbati venerabilis monasterii Sancti Michaelis, quod super fluvium Marsupii in Virdunensi parochia situm est, ejusque successoribus regulariter substituendis in perpetuum.

Passionum suarum consortes beatus Paulus apostolus, sicut socii passionum sunt, sic sperat futuros et consolationis. Quia igitur in Romanae Ecclesiae passionibus multa vos pro fide catholica passos agnovimus, ejus etiam consolationis optamus vos habere consortium. Per praesentis igitur privilegii paginam vobis, vestrisque successoribus apostolicae [Col. 0165D] tuitionis munimen impendimus, et universa vestro monasterio vel Wolfaudi ducis, vel aliorum principum sive regum donationibus, vel episcoporum concessionibus, vel aliorum fidelium oblationibus, vel aliis justis modis pertinentia confirmamus: videlicet ipsam villam Sancti Michaelis, Widinis villam, Vodonis villam, Marsupiam, Mononis villam, Calvonis curtem; portionem in villa quae vocatur Ervia; villam quae dicitur Cula; Rofridi curtem; portionem in villa quae dicitur Bannonis curtis cum ecclesia. Villam Fraxinum cum ecclesia. Villam quae dicitur Trunio, cum ecclesia et altari; villam quae dicitur Buxerias, cum ecclesia; villam quae dicitur Crux, cum ecclesia; domnum Remigium cum ecclesia. In suburbio Virdunensi ecclesiam, cum altari, et alodio [Col. 0166A] septem mansorum. Villam quae dicitur Lederna. In Eppone curte portionem unam.

Villam quae dicitur Ulmus, et in populo vocatur Coria. Villonis villam. Villam Cussiriacum. Villam Condatum, cum ecclesia et decimis. In Vico et Marsallo inionem ad sal faciendum, cum manso, et servo, et casa. Villam quae dicitur Bethelani mons. Quartam partem de ville . . . . . cum ecclesia et decimis, tam majorum quam minorum. Ansoldi villam; Thiegisili villam. Longum montem, Moricum curtem, cum ecclesia et decimis, tam majorum quam minorum. Villam Saponariam. Ecclesiam vetustae villae, cum decimis tam majorum quam minorum. Ecclesiam Acciacae villae, cum decimis tam majorum quam minorum. Duas ecclesias in Thyriaco, [Col. 0166B] cum decimis tam majorum quam minorum, et consuetudine libertatis suae. Ecclesiam Sancti Balsami, cum decimis tam majorum quam minorum. Vermari curtem, cum ecclesia et decimis tam majorum quam minorum. Villam Viletta; Baldrici montem, cum ecclesia et decimis. Lusani curtem; Frisci villam; Novam villam; villam Martionis, et Boveiam, cum ecclesiis et decimis. Villam Corridum. Sanctum Hylarium rivum, cum ecclesia et decimis. Robaldi curtem, cum ecclesia et decimis. Hermari curtem. Ecclesiam Dagonis villae, cum decimis. Ecclesiam villae, cum septem mansis. Medietatem Sechanis villae. Apud Nanceyacum portionem quamdam. Apud Salemanniam alodium. Apud Sarnacum portionem [Col. 0166C] quamdam. Apud Ruviene . . . . . portionem quamdam.

Apud Saponariam, ecclesiam cum molendino, terris cultis et incultis. Ecclesiam cum altari et decimis apud Barri villam, et culturam pro Hugone comite datam, et hospitale, cum ecclesia et appenditiis. Waheri curtem, cum ecclesia et decimis. Vedani villam, cum ecclesia et decimis. Mauri villam, cum ecclesia et appenditiis. Portionem Mariaci, cum ecclesia et decimis. Villam Toralias. Bodelini curtem. Longam aquam. Vodelinam villam. Villam Vallis, cum ecclesia. Ecclesiam Alieri. Ecclesiam in Mannes, cum appenditiis. Portionem in Gyronis villa. Portionem in Verthisiaco. Alodium in Framea villa, cum servis et ancillis, terris cultis et incultis. Portionem [Col. 0166D] in Mererinia. Portionem in Gereya. Portionem in Ponto; cellam quae vocatur Harei villa, cum possessionibus ad eam pertinentibus, quae sunt Periacus, Holtranni curtis. Portio Lifagi. Portio Vreheri curtis. Frisvilla. In Cussiaco alodium, cum servis et ancillis. In Parniaco alodium, cum appenditiis. Villa Braconis curtis. In Balneolo alodium, cum servis et ancillis.

Item confirmamus vobis cellam quae vocatur Rooldi curtis, cum appenditiis. Cellam quae vocatur Merodorum, cum appenditiis suis. Cellam quae dicitur Asmingia, cum appenditiis suis. Haec tam libera est, ut nec episcopo vel archidiacono aliquam habeat subjectionem. Item cellam quae dicitur Vetus monasterium. Hujus possessiones sunt hae: Bucconis [Col. 0167A] villa cum appenditiis. Curezele, eum ecclesia et appenditiis. Morlensis curtis cum ecclesia. Ecclesia Floriacensis. Apud Vertyhernei curtem ecclesia cum decimis tam majorum quam minorum. Brunonis Maslinus, cum appenditiis. Ecclesia Maslini. Ecclesia apud Ligmers, cum appenditiis. Tullo alodium in vineis, pratis et mansis. Alodium apud Palladii mansum. Tres partes in ecclesia apud Helesin. Medietas ecclesiae apud Roseriam. Lusanivilers cum appenditiis. Alodium cum fonte apud domnum Petrum. Warneri villa cum appenditiis. Alodium in Bannonis curte. Mononis curtis cum appenditiis. Quarta pars ecclesiae apud Berlei villam, cum appenditiis. Ecclesia apud Acuti curtem, cum mansis, servis et ancillis, et appenditiis. Ecclesia apud Juniolas, [Col. 0167B] cum appenditiis. Duo molendina apud Ramberti curtem, cum septem mansis. Ecclesia de Thail, cum appenditiis. Ecclesia apud Rambert. Masniolus cum decem mansis. Molendinum in Virdunensi vado, cum mansis et pratis. Unus mansus apud Tiliacum.

Apud Hunonis villam mansus unus. Apud Maferez servi et ancillae, cum terris cultis et incultis, et molendino. Apud Amarum vicinum mansus et dimidius. Apud sanctum Balsamum septem mansi, cum banno, et molendinum. Apud unum vicinum tres mansi. Sub Prisneio una vinea. Apud Asmantiam duo mansi cum vinea. Apud Pompanium duo mansi, cum vinea. Apud Pompanium duo mansi, cum vineis. Apud Venderiam vinea, cum terris. Apud S. Raguerindam vinea una. Apud Grossum [Col. 0167C] robur pratum et molendinum. Apud Theoldi curtem pratum unum. Apud Samboldi montem servi et ancillae, cum terris cultis et incultis. Apud Parvam coriam servi et ancillae, cum terris cultis et incultis. Apud Pischunmes servi et ancillae, cum appenditiis. Apud Haum quidquid pertinet illic.

Item confirmamus vobis cellam Salonam, cujus possessiones sunt hae: villa quae dicitur Letrau; Fezzonis curtis; Eligesindis villa; Abonis curtis; Romans; Almeri curtis; Vunzonis curtis; Vivi curtis; septem mansi Malodis curtis; Mori curtis cum ecclesia; Curcellae cum appenditiis, et ecclesia; mercatum Diosmis; triginta mansi inter Aliacy; Malesei villam; alodium in vico, cum patellis, sessionibus et inionibus, et reliquis appenditiis. Quam [Col. 0167D] nimirum Salonae cellam in solita concedimus libertate persistere, ut sit expers omnis exactionis, nec episcopus, nec episcopi ministri, vel synodum illic, vel judicium, aut aliquam districtionem praeter voluntatem abbatis exerceatur.

Si qua praeter haec praedia, si qua bona vel in praesentiarum ab eodem S. Michaelis coenobio legitime possidentur, vel in futurum largiente Domino juste atque canonice haberi possiderique contigerit; vobis vestrisque successoribus, in eadem religione viventibus, quieta semper et integra conserventur. Decernimus ergo ut nulli omnino hominum liceat idem coenobium temere perturbare aut ejus possessiones auferre, vel ablatas retinere, vel temerariis [Col. 0168A] vexationibus fatigare; sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo, vel de alieno, si oportuerit, collegio, secundum Dei timorem, et beati Benedicti regulam, elegerint.

Si qua igitur ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione emendaverit congrua, potestatis honorisque sui dignitate careat, reamque [Col. 0168B] se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manum Raynerii, scriniarii regionarii et notarii sacri palatii.

Ego Paschalis catholicae Ecclesiae episcopus subscripsi.

Datum Laterani per manum Joannis sacrae Romanae Ecclesiae diaconi cardinalis et bibliothecarii, [Col. 0168C] II Kal. Maii, indict. XIII, Incarnatione Dominicae anno 1106 [1105], pontificatus quoque domni Paschalis II papae VI.



CLVII. Confirmat antiquam sedis Ovetensis exemptionem. (Anno 1105, Sept. 30.)
[FLOREZ, España sagrada, XXXVIII, 340.]

PASCHALIS episcopus, servus servorum Dei, venerabili fratri PELAGIO Ovetensi episcopo, ejusque successoribus canonice substituendis in perpetuum.

Ad sedem apostolicam, quasi ad caput et matrem omnium in gravioribus negotiis recurrendum ecclesiastica sanxit auctoritas; ipsa enim maternae charitatis visceribus novit oppressis subvenire, et sic sua defendere, ut curet aliis etiam competentia jura [Col. 0168D] servare. Tuas igitur et Ecclesiae tuae preces, charissime frater Pelagi Ovetensis episcope, debita benignitate suscipimus, ut libertatis jus antiquorum jam temporum diuturnitate possessum eidem Ovetensi Ecclesiae conservamus, ipsa quippe cum inter caeteras Hispaniae civitates clara locuplexque polluerit, nulli unquam legitur subjacuisse metropoli. Hanc itaque ipsius ingenuitatem juxta petitiones vestras ratam, et integram, et ita stabilem permanere decreti praesentis assertione censemus, ut si quam forte huic libertati contrariam institutionem apud apostolicae sedis occupationes quaelibet potuit extorsisse subrectio [f. subreptio], nullum per hanc eidem libertati praejudicium ingeratur Libertatis [Col. 0169A] enim bonum omnimoda legum provisione munitum est, ut nullis pateat occasionibus pessumdandum. Constituimus igitur ut juxta praedecessorum tuorum, et tui ipsius instituta, tui quoque deinde successores, nulli unquam praeter Romanum metropolitano subjecti sint, et omnes qui tibi in eadem sede successuri sunt, per manum Romani pontificis tanquam specialis Romanae sedis suffraganei consecrentur. Praeterea mansuro in perpetuum decreto sancimus, ut quidquid juste hactenus suprafatae Ovetensi Ecclesiae testamentis regalibus oblatum est, quidquid parochiarum legitima possessione possidere cognoscitur, tibi tuisque legitimis successoribus firmum semper integrumque servetur. Si quae sane ecclesiastica saecularisve persona, hanc nostrae constitutionis [Col. 0169B] paginam scians, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio consistere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

Datum per manum Joannis, sanctae Romanae Ecclesiae diaconi cardinalis ac bibliothecarii, apud civitatem [Col. 0169C] Castellanam, II Kalend. Octobris, Incarnationis Dominicae anno 1102, pontificatus autem dominici [domni] Paschalis secundi VII [(43) 1Kb] .



CLVIII. Ad Belvacensem episcopum, de quadam terra Sancti Bertini, Hubertuisin dicta. (Anno 1105, Oct. 11.)
Collection des cartulaires de France, Paris 1840, 4o, t. III, p. 251.]

PASCHALIS episcopus, servus servorum Dei, venerabili WALONI, Belvacensi episcopo, salutem et apostolicam benedictionem.

Justitiam a te diligi multis jam experimentis didicimus, idcirco quod justitiae est strenuitati tuae confidenter [Col. 0169D] indicimus. In praesentia siquidem tua et aliorum coepiscoporum, filius noster Sancti Bertini abbas Lambertus possessionem quamdam, quae Hubertuisin dicitur, in villa Bury, monasterio suo rationabiliter vindicasse significavit, quam Hugo quidam de Buri, auxilio Fulconis, filii Ebali, violenter tenet; unde etiam a legato nostro Coelestino, Prinestino episcopo, in Remensi concilio excommunicatus asseritur. Tuam igitur experientiam monemus et praecipimus, ut, sicut tibi nota est, justitiam monasterio exsequaris. Nec solum excommunicationem, quae in Hugonem illum et fautores ejus dictata est, teneas, sed in tota villa Bury et in tota [Col. 0170A] terra Fulconis officia divina prohibeas donec monasterio satisfaciant.

Data Ferentini, quinto Idus Octobris.



CLIX. Ad Didacum episcopum Compostellanum.---De mitris habendis. (Anno 1105, Oct. 24.)
[FLOREZ, España sagr. XX, 93.]

P. episcopus, servus servorum Dei, venerabili fratri D. Compostellano episcopo, dilectis filiis Compostellanae Ecclesiae canonicis, salutem et apostolicam benedictionem.

Petitionem vestram quam nobis per filium nostrum G. vestrae Ecclesiae archidiaconum suggessistis, paterna benignitate suscepimus. Id enim tanquam [Col. 0170B] magis proprium Romana semper Ecclesia habuit, ut dignitatum suarum gratias aliis Ecclesiis tanquam mater filiis impertiret. Praesentium igitur litterarum vobis assertione concedimus, ut in solemnibus diebus majores Ecclesiae vestrae personae intra ecclesiam mitris gemmatis capita contegantur, in speciem videlicet presbyterorum seu diaconorum sedis apostolicae cardinalium. Vestra igitur intererit circa sanctam sedem apostolicam gratos semper existere, ut sive in capite, sive in membris Compostellanae Ecclesiae gratiam super gratiam contulisse, merito semper tanquam in bonis filiis mater Ecclesia Romana congaudeat.

Datum Laterani, nono Kal. Novembris.



CLX. Ad G[undisalvum] episcopum Minduniensem.---Significat se cognovisse archipresbyteratus Bisancos, Trasancos, Salagia, juris esse Ecclesiae Compostellanae. Quos ne amplius vindicet praecipit (Anno 1105, Oct. 25.)
[FLORES, España sagrada, XX, 78.]
[Col. 0170C]

P. episcopus, servus servorum Dei, venerabili fratri G. Minduniensi episcopo, salutem et apostolicam benedictionem.

Sicut ex confratris nostri Burgensis episcopi, cui negotium commiseramus, suggestione cognovimus, et sicut venerabilium episcoporum Petri Lucensis, Alfonsi Tudensis, significatione percepimus, qui in eodem negotio cum alio episcopalis officii viro, cujus litteras non accepimus, memoriae suae testimonium [Col. 0170D] perhibuerunt archipresbyteratus illos de quibus coram nobis quaestio acta fuerat, Bisancos, Trasancos, Salagia, in communi tractatu constitit ad jus Compostellanae Ecclesiae pertinere, quippe quae ab Iriensi seu Compostellano episcopo ad praesidium fuerant Minduniensis episcopi distributi: eapropter dilectioni tuae praecipimus ut eosdem archipresbyteratus, qui equidem ad Compostellanae Ecclesiae jus ita pertinere noscuntur, quietos et integros in ejusdem Ecclesiae jure deinceps permanere permittas, alioquin justitiae obsistentes justitiae frameam efficacius sentiatis.

Datum Laterani, VIII Kal. Novembris.



CLXI. Monasterii Tutelensis bona et privilegia confirmat. (Anno 1105, Oct. 31.)
[BALUZ., Historia Tutelensis, p. 449.]
[Col. 0171A]

PASCHALIS episcopus, servus servorum Dei, dilecto filio GUILLELMO Tutelensi abbati ejusque successoribus regulariter substituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat et utilitas postulata vires indubitanter assumat. Postulavit siquidem nos dilectio vestra praedecessoris nostri Urbani sanctae memoriae secundi statuta firmare et per ea Tutelensi coenobio, cui Deo auctore praesides, assertionis nostrae munimenta conferre. Per praesentis igitur privilegii paginam [Col. 0171B] apostolica auctoritate statuimus ut quaecunque bona, quaecunque possessiones ad idem monasterium legitimis fidelium collationibus pertinere videntur, et quaecunque in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant, in quibus haec visa sunt propriis nominibus exprimenda, videlicet in adjacenti burgo ecclesiam Sancti Petri et ecclesiam Sancti Juliani, ecclesiam de Altoire, ecclesiam de Monedeira, ecclesiam de Gransania, ecclesiam de la Mazeyra, ecclesiam d'Espinaciis, ecclesiam de Marceliaco, ecclesiam de Clergor, ecclesiam de Braguisa, ecclesiam de Spaniaco, ecclesiam de Acuto monte, capellam de Roca, capellam de Marco, capellam [Col. 0171C] de la Garda, ecclesiam sancti Boniti, ecclesiam de Aquina, ecclesiam de Madrangas, ecclesiam de Olonziaco. Capellam de la Valeta, ecclesiam de Reliaco, ecclesiam de Aureliaco, ecclesiam de Planis, ecclesiam de la Capella Genesta, ecclesiam de Auriolo, ecclesiam de Bellopodio, in pago Caturcino, ecclesiam Sancti Michaelis, ecclesiam de Banieyras, in burgo Vairaco ecclesias Sancti Martini, Sancti Stephani, et Sancti Germani, ecclesiam de Mairona, ecclesiam de Vogairo cum capella de Bellocastello, ecclesiam de Rocamador, ecclesiam Sancti Joannis de Furtin. Prohibemus ergo ne pro Tutelensium militum offensis eidem coenobio a quibuslibet personis injuriae inferantur. Sepulturam [Col. 0171D] quoque ejusdem loci omnino liberam esse decernimus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Obeunte te nunc ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consilio vel fratrum pars consilii sanioris secundum Dei timorem et beati Benedicti Regulam elegerint. Quin etiam omni modo interdicimus ne pro abbatis introitu a quolibet viventium munus quodlibet exigatur. Ad haec decernimus ut nulli omnino hominum liceat idem monasterium temere perturbare aut ejus possessiones auferre vel ablatas retinere, minuere, vel temerariis vexationibus fatigare, sed omnia integra [Col. 0172A] conserventur eorum, pro quorum sustentatione ac gubernatione concessa sunt, usibus omnimodis profutura. Vos igitur, filii in Christo dilectissimi, ut hac praesenti gratia digniores efficiamini, Dei semper timorem et amorem in vestris cordibus habere satagite, ut quanto a saecularibus tumultibus liberiores estis, tanto amplius placere Deo totis mentis et animae virtutibus anheletis. Si quis igitur in posterum archiepiscopus aut episcopus, imperator aut rex, princeps aut dux, comes, vicecomes, judex, aut quaelibet ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque [Col. 0172B] se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Joannis scriniarii regionarii sacri palatii. Bene valete.

Ego Paschalis catholicae Ecclesiae episcopus.

Datum Laterani, pridie Kal. Novembris, per manum Juliani S. R. E. diaconi cardinalis ac bibliothecarii, indictione XIII, Incarnationis Dominicae anno 1105, [Col. 0172C] pontificatus autem domni Paschalis secundi papae anno VII.



CLXII. Monasterium S. Georgii in Silva Nigra in specialem sedis apostolicae tutelam suscipit. (Anno 1105, Nov. 2.)
[SCHOEPFLIN, Alsatia diplomatica, Manhemii 1772, fol., p. 185.]

PASCHALIS episcopus, servus servorum Dei, dilecto filio DICKERO abbati monasterii Sancti Georgii quod est in Silva Nigra, juxta fluvium Briganum, ejusque successoribus regulariter substituendis in perpetuum.

Religiosis desideriis dignum est facilem praebere [Col. 0172D] consensum, ut fidelis devotio celerem sortiatur effectum. Proinde nos juxta vestri desiderii devotionem praedecessoris nostri sanctae memoriae Urbani II vestigiis insistentes, loci vestri coenobium sub apostolicae sedis tutela specialiter confovendum suscepimus per praesentisque privilegii paginam apostolica auctoritate statuimus, ut quaecunque praedia, possessiones illustres viri Hetzilo et Hesso, ejusdem loci fundatores, vel alii quilibet ex suo jure supradicto coenobio obtulerunt, quaecunque in futurum concessione pontificum, liberalitate principum, vel oblatione fidelium juste atque canonice poteritis adipisci, firma vobis vestrisque successoribus et illibata permaneant. Nulli praeterea sacerdotum, regum vel ducum aut comitum seu quarumlibet personarum [Col. 0173A] liceat in eo loco aliquas sibi proprietatis conditiones non haereditarii juris, non advocatiae, non cujuslibet potestatis usurpationem, quae libertati monasterii noceat, vindicare. Advocatum sibi constituendi quem voluerint abbas cum suis fratribus liberam habeant potestatem. Et si is postmodum monasterio inutilis fuerit, remoto eo alium constituant. Obeunte te nunc ejus loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem et beati Benedicti Regulam elegerint. Ut autem fratres in eodem loco collecti omnipotentis Dei servitiis liberius valeant insudare, decernimus ut nulli omnino hominum liceat [Col. 0173B] idem monasterium temere perturbare, aut subditatis possessiones auferre, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura.

Vos vero, filii in Christo redempti, oportet regularis disciplinae institutionibus diligenter insistere et totius animae ac mentis virtutibus anhelare, ut per arctam viam gradientes omnipotenti Domino placere et ad supernam latitudinem pervenire valeatis. Ad judicium autem perceptae hujus a Romana Ecclesia libertatis per annos singulos aureum byzantium Lateranensi palatio persolvetis. Si quae sane ecclesiastica saecularisve persona hanc nostrae constitutionis paginam sciens contra eam temere venire tentaverit, [Col. 0173C] secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Raynerii scriniarii regionarii et notarii sacri palatii.

Ego Paschalis catholicae Ecclesiae episcopus.

[Col. 0173D] Data Laterani, IV Non. Novembr., per manum Joannis sanctae Romanae Ecclesiae diaconi cardinalis ac bibliothecarii, indict. XIII, Incarnationis Dominicae 1105, pontificatus autem domini Paschalis secundi anno VII.



CLXIII. Ad Hugonem abbatem Cluniacensem. (Anno 1105, Nov. 7.)
[Gall. Christ., XIII, 13.]

PASCHALIS episcopus, servus servorum Dei, venerabili fratri HUGONI Cluniacensi abbati, salutem et apostolicam benedictionem.

Praedecessoris nostri sanctae memoriae Urbani II litteris novimus monasterio Sanctae Mariae, quod apud urbem Tolosae situm est, et sub jure vestri coenobii [Col. 0174A] Cluniacensis continetur, coemeterium fuisse concessum, quod etiam ejusdem civitatis episcopo consecrandum eisdem mandavit apicibus: et nos ergo juxta tuae religionis petitionem ipsius praedecessoris nostri constituta servantes, supradicto Beatae Mariae monasterio habendum perpetuo coemeterium confirmamus. Et ad aemulorum injurias propulsandas praesenti decreto statuimus ut, si qua saecularium personarum apud idem coenobium sepeliri desideraverit, nullius prohibeatur obstaculo, nisi forte excommunicationis vinculo fuerit innodatus. Possessiones autem eidem monasterio pertinentes, quae in praesentiarum a quibusdam saecularis conversationis clericis detinentur, jubemus, defunctis eis, in usus monachorum regulariter viventium redigendas. [Col. 0174B] Praeterea quidquid legitima possessione supradictum monasterium possidet, vel in futurum juste et canonice largiente Domino possidere contigerit, firmum semper illibatumque servetur, nec liceat alicui locum ipsum temere perturbare, aut ejus possessiones auferre, minuere, vel temerariis vexationibus fatigare, sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura. Si quis autem decreti hujusmodi tenore cognito contraire tentaverit, nisi Deo et Ecclesiae fratribus canonice monitus satisfecerit, se omnipotentis Dei et B. Petri apostolorum principis indignatione plectendum, et mucrone S. Spiritus feriendum sciat. Quicunque vero idem monasterium et in eo Domino servientes [Col. 0174C] favore, suisque rebus honorare curaverint, omnipotentis Dei et apostolorum ejus gratiam consequantur.

Datum Laterani, septimo Idus Novemb., per manum Joannis S. R. E. diaconi cardinalis et bibliothecarii, indictione tertia decima, Incarnationis Dominicae anno 1105, pontificatus autem domini Paschalis secundi papae VII.



CLXIV. Ad Rothardum Moguntinum archiepiscopum.---De episcopis qui investiuntur a regibus; item de iis qui schismatis tempore consecrati sunt. (Anno 1105, Nov. 11.)
[MANSI, Concil. XX, 1027.]

[Col. 0174D] PASCHALIS episcopus, servus servorum Dei, venerabili fratri ROTHARDO Moguntino episcopo, salutem et apostolicam benedictionem.

Sacerdotii ac regni grave jam diu scandalum fuit, quia, usurpantibus non sua regibus, Ecclesia quod suae est libertatis amisit. Hanc profecto viam, hanc januam nequitiae suae Simon Magus invenit. Dum enim non nisi per praestigiosam investituram ecclesiasticos honores adipisci mens ambitiosa credit, et se ipsam curialibus subdit obsequiis, et regium cor amplioribus parat inclinare muneribus, haec nimirum avaritia, sicut in libris Regum legitur, antiquorum quoque temporum religionem evertit. Sed erga hujusmodi praesumptores reges qualiter divina saevierit indignatio, in eisdem apicibus non siletur. Et [Col. 0175A] vero magnum est filio flagitium, matrem addicere servituti, ut invita thalamos ineat quos recusat. Super hoc negotio nova nos oportet sollicitudine concitari, cum novi regni opportunitatem divina dispositio providit. Nos enim regibus quae sui juris sunt integra servare optamus, nec in aliquo minuimus, dummodo ipsi sponsae sui Domini libertatem integram patiantur, quam sui meruit sanguine Redemptoris. Sic agentes, nostrum auxilium, nostrum consilium, concordiam nostram, nostram dulcedinem obtinebunt; alioquin tantam dominae ac matris nostrae indignitatem pati non possumus. Quid enim ad militem baculus episcopalis, quid annulus sacerdotalis? Habeant in Ecclesia primatum suum, ut sint Ecclesiae defensores, et Ecclesiae subsidiis perfruantur. [Col. 0175B] Habeant reges quod regum est; quod sacerdotum est, habeant sacerdotes: sic pacem invicem teneant, et se invicem in uno Christi corpore venerentur. De ordinationibus clericorum qui in nostri temporis schismate ordinati sunt, non aliud scribendum duximus quam in Placentina synodo per sanctae memoriae Urbanum praedecessorem nostrum deliberatum est. Porro episcopis qui sub excommunicatione in eodem schismate manus impositionem susceperunt ad concilii sententiam deferendos arbitramur. Tantum enim tantarum personarum malum generali deliberatione aut curandum est aut detruncandum. De concilii autem loco aut tempore, si vestris in partibus celebrandum sit, tua interest, communicato fratrum consilio, nobis citius indicare. [Col. 0175C] Optamus enim, et vehementer opportunum est, ut, vel apud vos per legatos nostros, vel in Italia per nos largiente Domino peragatur, in quo de sacerdotii ac regni scandalo propulsando, pace stabilienda, communi per Dei gratiam deliberatione tractemus. Sane de schismaticorum ecclesiis sanctae memoriae Joannis papae verba mandamus. Ait enim episcopis per Italiam constitutis: »Ecclesias Arianorum, ubicunque inveneritis, catholicas eas divinis precibus et operibus absque ulla mora consecrate.« In inferioribus et id ipsum in Constantinopolitanis partibus se fecisse commemorat, dicens: »Quacunque illis in partibus eorum ecclesias reperire potuimus, catholicas eas, Domino opem ferente, consecravimus.«

[Col. 0175D] Omnipotens Dominus, quem pacem nostram et salutem esse credimus, per industriam vestram, pacem ac salutem Ecclesiae suae miserationum suatum affluentia operetur.

Datum Laterani, III Idus Novembris.



CLXV. Ecclesiae S. Walburgis Furnensis possessiones quasdam, rogatu Gertrudis, Flandriae comitissae, confirmat. (Anno 1105.)
[MIRAEUS, Opp. diplom., III, 24.]

PASCHALIS episcopus, servus servorum Dei, dilecto filio HERIBERTO, praeposito sanctae Walburgis ecclesiae quae in Furnensi municipio sita est, ejusque successoribus in perpetuum.

[Col. 0176A] Cum a personis saecularibus ea petuntur, ad quae nostris sunt cohortationibus impellendae, benigniori debemus facilitate praestare.

Idcirco illustris feminae Gertrudis Flandrensis comitissae petitionem benigne suscepimus, et facilius Deo largiente concessimus. Vestram omnium ecclesiam per praesentis decreti paginam, sanctae sedis auctoritate munimus, et devotionis ejus munera, quae illustri filio Roberto comite concedente praestitit, eidem Ecclesiae in perpetuum confirmamus: videlicet ad praebendas dictorum fratrum octoginta mensuras terrae, ex quibus viginti librae annis singulis persolvuntur.

Ad ecclesiae vero restitutionem et ad beneficium scholarum berquarias duas. Praeterea quaecunque [Col. 0176B] bona sive in terrarum dominio, seu in decimarum reditu apud parochias tres, id est Binaburgh, Butanburgh et Wulpam, quas supra dicta S. Walburgis Ecclesia possessione legitima obtinere cognoscitur; et si in posterum ejusdem Ecclesiae parochias incremento terrae adaugeri contigerit, firmae vobis exinde decimae et illibatae permaneant.

Si quae sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi, aliena fiat, atque in extremo [Col. 0176C] examine districtae ultioni subjaceat.

Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Paschalis catholicae Ecclesiae episcopus.

Datum Laterani per manum Joannis, Sanctae Romanae Ecclesiae diaconi cardinalis ac bibliothecarii, anno Dominicae Incarnationis 1106, pontificatus autem domni Paschalis papae secundi anno sexto [(44) 1Kb] .



CLXVI. Privilegium pro episcopatu Pistoriensi. (Anno 1105, Nov. 14.)
[ZACHARIA, Anecdota medii aevi. Augustae Taurinorum 1755, fol., p. 225.]

PASCHALIS episcopus, servus servorum Dei, venerabili [Col. 0176D] fratri ILDIPRANDO Pistoriensi episcopo, ejusque successoribus canonice promovendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, frater in Christo Ildiprande, justis petitionibus annuentes, sanctam Pistoriensem Ecclesiam, cui auctore Deo praesides, apostolicae sedis auctoritate munimus. Statuimus igitur ut dioecesis Pistoriensis episcopatus sicut ejus termini praedecessoris nostri sanctae memoriae Urbani privilegio distincti sunt, sic in jure et conditione Pistoriensis episcopi sine alicujus molestia vel in [Col. 0177A] quietudine perseveret. Per quos nimirum terminos hae sunt capellae circum et ecclesiae constitutae, capella de Capraria, capella Hospitalis de Rosaria, plebs de Massa, cap. de Vincio, cap. de Bucuniano, cap. de Castello nuovo, cap. S. Martini in monte Culli, capella de Vacazano, capella in Verruca, cap. S. Mariae Magdalenae in Colle, cap. de Galciano, cap. de Venua, super quam praefati praedecessoris nostri Urbani post tertiam et quartam discussionem est prolata sententia; cap. Hospitalis de Fanano; capella Prati episcopi, cap. de Rotie, cap. de Certaria, cap. Montis acuti, cap. de Insula, cap. S. Salvatoris sita in Prato cum plebibus suis, curte etiam, quae vocatur Pavana infra Pistoriensem comitatum cum castello Sambuce infra curtis confinia aedificato [Col. 0177B] sanctae Pistoriensi Ecclesiae confirmamus sicut a venerabili comitissa Mathildi beati Petri filia post diu examinatam a compluribus judicibus, ac jurisperitis actionem per vicarii nostri Bernardi sedis apostolicae presbyteri judicium in tuas et confratrum tuorum manus restituta cognoscitur. Porro decimationes de Monte Murto, de Prato, de S. Paulo, de Cholonica, de Monte Magno, de casale de Lamporecchio, de Creti et de Spanarecchio, quas de laicorum manibus solertia vestrae religionis eripuit, nullus unquam ab Ecclesiae jure et clericorum usibus alienare praesumat. Idipsum de caeteris curtibus praediisve praecipimus quae hodie in Ecclesiae Pistoriensis possessione persistunt. Videlicet curte de Lizzano, de Mammiano, de Cavinana, de Batoni, [Col. 0177C] de Saturnana, de Brandellio, de Gropula, Piscia, Vinacciano, Tobiana, Publica, Silva Mortua, Vizule, Pezzanese, Celeri et de Terra sita infra episcopatum Bononiensem, quam tenuerunt homines de valle Biderla, curte de Spallioro. Praeterea quaecunque hodie Pistoriensis Ecclesia juste possidet, sive in futurum liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere vel temerariis vexationibus fatigare, sed omnia integra conserventur, tam tuis quam clericorum usibus [Col. 0177D] profutura. Interdicimus etiam ut te ad Dominum evocato, vel tuorum quolibet successorum, nullus omnino invitis vestrae ecclesiae clericis aut episcoporum, aut ecclesiae res auferre, diripere, aut distrahere audeat. Si quis igitur in posterum archiepiscopus, etc. Amen.

Scriptum per manum Raynerii scriniari regionarii, et notarii sacri palatii.

Ego Paschalis catholicae Ecclesiae episcopus SS.

Datum apud Beati Petri Porticum per manum Joannis, sanctae Romanae Ecclesiae diaconi cardinalis ac bibliothecarii, decimo octavo Kal. Decembris, indictione XIII, anno Incarnationis Dominicae 1105, pontificatus autem domni Paschalis II papae VII



CLXVII. Ad Eustachium abbatem S. Nicolai.---Privilegium illius abbatiae. (Anno 1105, Nov. 18.)
[MANSI, Concil. XX, 1051.]
[Col. 0178A]

PASCHALIS episcopus, servus servorum Dei, dilecto in Christo filio EUSTACHIO abbati ecclesiae S. Nicolai, salutem et apostolicam benedictionem.

Praedecessoris nostri sanctae memoriae Victoris III temporibus, B. Nicolai corpus ex Graecorum partibus transmarinis in Barisanam urbem advectum totus pene orbis agnoscit. Quod videlicet corpus praedecessor noster Urbanus II loco quo nunc reverentia digna servatur, in crypta inferiori summa cum veneratione recondidit, et altare desuper in honorem [Col. 0178B] Domini consecravit. Petitumque est, et concessum dicitur, ut B. Nicolai basilica in eodem loco aedificanda, specialiter sub tutela mox sedis apostolicae servaretur. Quia igitur, largiente Domino, basilica eadem congrua jam aedificatione perfecta est, in loco videlicet juris publici per ducis Rogerii chirographum dato, nos eamdem domum, auctore Deo, mox futuram ecclesiam, postulante filio nostro ejusdem ducis germano Boemundo, Barensis nunc civitatis domino, sub tutela apostolicae sedis accipimus. Praesentis igitur privilegii pagina, apostolica auctoritate sancimus ut quaecunque praedia, quaecunque bona, vel a praedicto filio nostro Rogerio per B. Petri et nostram gratiam. Apuliae, Calabriae et Siciliae duce, vel a praenominato fratre ejus nunc Antiocheno [Col. 0178C] principe Boemundo, seu a caeteris Christi fidelibus, supradictae Sancti Nicolai ecclesiae de suo jure jam donata sunt, aut in futurum donari offerrive contigerit, firma semper, quieta et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut ejus res auferre, vel ablatas retinere, minuere, vel temerariis vexationibus fatigare; sed omnia integra conserventur, clericorum et pauperum usibus profutura. Tibi itaque tuisque successoribus facultatem concedimus, clericorum culpas, absque episcopi contradictione, debita charitate ac severitate corrigere. Si quae vero in vos gravior querela emerserit, nostrae seu successorum nostrorum audientiae reservetur. Nulli autem vel archiepiscopo, vel episcopo [Col. 0178D] licere volumus ut ecclesiam ipsam, vel ipsius abbatem, sine Romani pontificis conscientia, vel excommunicatione, vel interdicto cohibeat, quatenus idem venerabilis locus tanti confessoris corpore insignis, sicut per Romanum pontificem prima consecrationis suscepit exordia, sic sub Romani semper pontificis tutela et protectione subsistat. Si quis sane in crastinum archiepiscopus aut episcopus, imperator aut rex, princeps aut dux, comes, vicecomes, capitanus, stratigo [], judex, castaldio, aut quaelibet ecclesiastica saecularisve persona, etc., ut in aliis nonnullis epistolis.

Scriptum per manum Raynerii, scriniarii regionarii et notarii sacri palatii.

[Col. 0179A] Ego Paschalis catholicae Ecclesiae episcopus.

Datum ad Porticum B. Petri, Rom. XIV Kal. Decemb, per manum Joannis sanctae Romanae Ecclesiae diaconi card. et biblioth., indict. XIV, Incarnat. Dominicae ann. 1106, pontificatus autem domini Paschalis II papae VI.



CLXVIII. Ad Gallicanum clerum universum.---Wernerii invasionem in apostolicam sedem narrat. (Anno 1105, Nov. 26.)
[MANSI, Concil., XX, 1085.]

PASCHALIS episcopus, servus servorum Dei, episcopis, abbatibus, principibus, militibus et omnibus [Col. 0179B] fidelibus per universas Gallias, salutem et apostolicam benedictionem.

Fraternitatem vestram latere nolumus quae his temporibus apud nos acciderunt. Venit quidam Wernerius regni Teutonici famulus in Romanae urbis vicina, evocantibus eum quibusdam perfidae mentis hominibus, quorum alii extra urbem per manum quondam regiam jus sive salarium sedis apostolicae invaserant, alii intra urbem, eo quod curiae nostrae munera sive familiaritatem habere non poterant, Deum et Dei fidem posthabere deliberaverunt. Talibus sociis presbyter quidam [(45) 1Kb] Romanae urbis advena se conjunxit, de quo vel ubi vel hactenus ordinatus sit ignoramus. Hanc personam egregiam nigromanticis, ut dicitur, praestigiis plenam, cum [Col. 0179C] fideles nostri occasione treugae Dei ab armis omnino desisterent, in Lateranensem Ecclesiam induxerunt, et congregatis Wibertinae faecis reliquiis ei episcopi nomen perniciosissime illeverunt. Nos vero tunc temporis propter apostolicae basilicae dedicationem, quam die proximo in conventu celeberrimo per Dei gratiam peregeramus, adhuc in beati Petri porticu morabamur. Cum vero intra urbem die altero [(46) 1Kb] rediissemus, monstrum illud turpiter ex urbe profugiens, quo transierit ignoramus. Nunc autem omnia fraternitati vestrae breviter indicamus, ne in auditu talium praestigiorum ullo modo decipiamini, aut a statu vestro moveamini. Nos vero per Dei gratiam intra urbem honeste tuteque persistimus, et in hac turba neminem nostrae [Col. 0179D] societatis amicimus. Neque vero Moysi populum suum Core et Datan et Abiron seditio abstulit, aut excellentis angeli superbia, qui Deo par esse voluit, majestatem Dei minuit; ipsius vos majestas in omnibus protegat, et leonem ac draconem feliciter conculcare concedat.

Datam Lateranis, VI Kal. Octobris [Dec.].



CLXIX. Rescriptum Paschalis ad epistolam Ottonis Bambergensis episcopi, qua significabat se ab imperatore accepisse episcopatum, sed in eo permanere nolle nisi a pontifice investiretur et consecraretur (Anno 1105.)
[MANSI, Concil., XX, 1044.]
[Col. 0180A]

PASCHALIS, servus servorum Dei, OTTONI dilecto fratri Bambergensis Ecclesiae electo, salutem et apostolicam benedictionem.

Filius sapiens laetificat matrem (Prov. X). Opera tua et consilium tuum virum praeferunt sensatum. Nos igitur honorare et profectus tuos juvare congruum duximus. Nihil ergo de nostra benevolentia dubitans, tuam nobis quantocius vales praesentiam exhibeto. Certi enim sumus quod divina sapientia etiam malis hominibus bene uti novit [(47) 1Kb] .



CLXX. Causam Odonis abbatis Sancti Quintini episcopis Carnotensi et Parisiensi committit. (Anno 1105.)
[Gall. Christ., X, Instrum. 249.]
[Col. 0180B]

PASCHALIS episcopus, servus servorum Dei, venerabili fratri Belvacensi episcopo, salutem et apostolicam benedictionem.

Sacerdotalis officii est viros religiosos diligere, fovere et a pravorum infestationibus pro data sibi facultate defendere. Tu autem Beati Quintini fratres Belvaci degentes non solum [f. add. non] diligis, sed quorumdam praesumptione illicita vexari et inquietari gratanter, ut audivi modo, pateris, quod profecto ad animae tuae periculum spectare ne ambigas, nisi celeri studeas emendatione corrigere, [Col. 0180C] et eorum quieti attentius providere. Praecipimus ergo ut ecclesiae Belvacensis clericos ab ipsorum fratrum infestatione, tam in spiritualibus quam in temporalibus omnino compescas, alioquin et in eorum audaciam et in tuam desidiam B. Petri gladius educetur. Praecipimus etiam ut eadem Beati Quintini ecclesia, salva debita tua reverentia, fratrum et coepiscoporum nostrorum Ivonis Carnotensis et G. Parisiensis consilio disponatur et ordinetur. Porro quaecunque ab eodem fratre G. per Belvacensem episcopatum, ubi canonice per Dei gratiam praesedit, seu in eadem, seu in caeteris ecclesiis gesta sunt, rata et inconvulsa manere sancimus. Sane de illo qui jam dictae ecclesiae S. Quintini praeesse dicitur, cum praedictorum fratrum volumus tractari consilio, et [Col. 0180D] causam ejus fine debito terminari



CLXXI. A[damo] abbati monachisque S. Dionysii interdicit »ne praeter Galonis, episcopi Parisiensis, licentiam pro sacramentis suscipiendis alios adeant antistites.« (Anno 1152.)
[DUCHESNE, Hist. Franc. Scrip., IV, 763.]

PASCHALIS episcopus, servus servorum Dei, venerabili fratri A. abbati et monachis S. Dionysii, salutem et apostolicam benedictionem.

[Col. 0181A] Ex confratris nostri Galonis Parisiensis episcopi relatione comperimus quia vos praeter ipsius licentiam pro sacri olei et chrismatis acceptione, ac pro monachorum seu clericorum vestrorum ordinationibus quoslibet episcopos adeatis, vel pro eorumdem sacramentorum celebratione ad vestrum monasterium convocetis, et quod laicis poenitentias criminum injungatis. Quae profecto sacris canonibus valde contraria sunt. Et quidem privilegia pro pravis et malis collata sunt, et ad aedificationem, non ad canonum destructionem alicui conferuntur. Cum itaque praedictus frater Galo episcopus vester gratia Dei bonus et catholicus habeatur, et praedicta sacramenta gratis ac sine pravitate indulgeat: et vos praeter ipsius licentiam pro eisdem sacramentis suscipiendis [Col. 0181B] alios adire antistites prohibemus, et archiepiscopis vel episcopis omnibus ne ea vobis exhibeant interdicimus.



CLXXII. Charta super confirmatione ecclesiarum, quas tenent canonici Lingonenses. (Anno circiter 1105.)
[Gall. Christ., IV, 153.]

PASCHALIS episcopus, servus servorum Dei, venerabili fratri ROBERTO Lingonensi episcopo suisque successoribus canonice promovendis in perpetuum.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa [Col. 0181C] apostolorum principum Petri ac Pauli specula positi Domino disponente conspicimur. Tuis igitur, frater in Christo charissime Roberte, justis petitionibus annuentes, sanctam Lingonensem Ecclesiam, cui Deo auctore praesides, apostolicae sedis auctoritate munimus, et tam tibi quam legitimis successoribus tuis perpetuo possidendam sancimus civitatem Lingonensem cum omnibus quae ad eam pertinent tam extra quam intra, sive in ecclesia sive in comitatu seu in omnibus appenditiis ejus. Confirmamus etiam juri ac subjectioni vestrae ecclesiae abbatias duas in castro Divionensi, alteram S. Benigni, quae est monachorum; alteram S. Stephani, quae est canonicorum. Item abbatias Besuensem, Molismensem, Melundensem, S. Michaelis, S. Sequani, [Col. 0181D] S. Joannis de Prato. Abbatias etiam canonicorum, alteram in castro Castellione, alteram quae dicitur sanctorum Geminorum. Item abbatias S. Petri in Polungio et Sanctae Mariae de Rubeo monte. Confirmamus praeterea in perpetua ejusdem ecclesiae possessione castrum Gurgeium cum omnibus appenditiis ejus, castrum Castellionense, Tylecastrum, castrum montis Salgionis, castrum Confluens, castrum Fons-Vennae, castrum Choscolum, castrum Graneyum, castrum Sala, castrum Barrum super Albam, item castrum Barrum super Sequanam, castrum Chacennaium, castrum Saxonis-Fontem, castrum Tornodorense, castrum Blaseium, in episcopatu Bisurtino castrum Acrimontis, et castrum [Col. 0182A] Burbonae; in episcopatu Aeduensi, castrum Duisme et castrum Grinon, juxta Grinonem castrum ducis Burgundiae. Quascunque praeterea villas, quascunque possessiones, quaecunque praedia vestra inpraesentiarum ecclesia possidet, quaecunque etiam in futuro legitimis fidelium donationibus poterit adipisci, firma vobis, vestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut ei possessiones auferre, vel ablata retinere, minuere, vel temerariis vexationibus fatigare, sed omnia integra conserventur clericorum et pauperum usibus profutura. Si quis sane in crastinum archiepiscopus vel episcopus, imperator aut rex, princeps aut dux, comes, vicecomes, judex, aut [Col. 0182B] ecclesiastica quaelibet saecularisve persona hanc nostrae constitutionis paginam sciens contra eam venire temere tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Redemptoris nostri Jesu Christi aliena fiat, atque in extremo examine districte subjaceat. Cunctis autem ecclesiae eidem justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.



CLXXIII. Gislae abbatissae Romaricensi sub excommunicationis poena praecipit ut de vexandis monachis Calmosiacensibus desistat. (Intra annum 1102-1106.)
[MARTENE, Thesaur. Anecd., III, 1178.]
[Col. 0182C]

PASCHALIS episcopus, servus servorum Dei, dilectae filiae GISLAE Romaricensi abbatissae et ejus sororibus, salutem et apostolicam benedictionem.

Pro Calmosiacensibus fratribus ecce jam secundo ad vos litteras misimus nunc, quandoquidem ipsi secundum judicii nostri sententiam parati fuerint jurejurando per competentes personas ostendere de loco, in quo novum ipsorum monasterium constructum est, fundationem quiete factam, sine legitima Romaricensium calumnia decennio permansisse, [Col. 0182D] datorem quoque loci vel ejus praedecessores fundum per annos triginta sine legali calumnia possedisse, dilectioni vestrae praesentium litterarum auctoritate praecipimus, ut nullam de caetero eisdem fratribus de praedicto fundo calumniam inferatis, id ipsum etiam de portione parochialis ecclesiae Sanctae Mariae praecipimus, quam nimirum portionem praesentibus nuntiis vestris eosdem fratres illic possedisse cognovimus; alioquin si clamor eorum super hac querela nos iterato pulsaverit, a liminibus Ecclesiae vos arcebimus.

Data pridie Idus Aprilis



CLXXIV. Bulla pro coenopio Sancti Petri Carnotensis. (Anno 1106, Jan. 6.)
[Gall. Christ., VIII, 311.]
[Col. 0183A]

PASCHALIS episcopus, servus servorum Dei, dilecto filio GUILLELMO abbati venerabilis monasterii sanctorum apostolorum Petri et Pauli, quod juxta Carnotum situm est, ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer [Col. 0183B] annuimus et beatorum apostolorum Petri et Pauli Carnotense coenobium, cui auctore Domino praesides, cum omnibus ad ipsum pertinentibus sub tutela apostolicae sedis excipimus. Per praesentis igitur privilegii paginam apostolica auctoritate statuimus, ut quaecunque praedia, quaecunque bona pontificum concessione, regum et principum liberalitate, vel aliorum fidelium legitimis oblationibus ad ipsum hodie monasterium pertinent, vel in futurum pertinere contigerit, firma tibi tuisque successoribus et illibata permaneant, in quibus haec propriis visa sunt nominibus adnotanda: Ecclesia Sancti Hilarii, Sancti Leobini, Campifauni, Manuvillaris, Mitanvillaris, Verni, Alonae, Boasvillae, Reclainvillaris, Imonisvillae, [Col. 0183C] Germenonisvillae, Ursivillae, Alpedani, capellae regiae, salvo juxta consuetudinem solius episcopi jure in eis tantum quae ad proprium ordinem pertinent; item altaria sex, videlicet altare de Bruerolis, et de Armentariis, et de Roheria, et de Buxeto, et de Cruciaco, et de Castellariis, sicut a venerabili fratre nostro Ivone episcopo institutum est, sine ulla redemptione ulterius habenda, libera et quieta a synodo et circada, et ab omni consuetudine, et ab omni inquietatione, sive ab exactione justitiae a presbyteris in praedictis locis servientibus, exceptis his quae ad proprium ordinem eorum pertinent, de quibus presbyteri illi episcopo seu archidiacono respondeant. Confirmamus etiam vobis ecclesiam de Giziaco et ecclesiam de Fontaneto in pago Vulcassini, [Col. 0183D] in parochia Rothomagensi, sicut hactenus a vestro monasterio libere possessae sunt. Et in Carnotensi ecclesia beatae Mariae praebendas sex ita libere et integre possidendas, sicut a bonae memoriae Rainfredo Carnotensi episcopo eidem vestro monasterio contributae sunt. Decernimus itaque ut nulli omnino hominum liceat idem monasterium temere perturbare, etc. Haec quoque de caetero subjungimus ut idem monasterium cum suis appenditiis, et ejus monachi ab omni saecularis servitii sint infestatione securi, omnique gravamine mundanae oppressionis remoti, quatenus in sanctae religionis observatione seduli, quieti Domino largiente permaneant. Si quae igitur ecclesiastica saecularisve persona hanc nostrae constitutionis paginam, etc.

[Col. 0184A] Hoc privilegium lectum est atque approbatum in capitulo beatae Mariae Carnotensis praesentibus Ivone episcopo, Ernaldo decano et aliis.

Scriptum per manum Raynerii secretarii regionarii et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, octavo Idus Januarii, indictione XIV, Incarnationis Dominicae anno 1106, pontificatus autem domini Paschalis secundi papae septimo.



CLXXV. Bulla pro monasterio S. Walarici. (Anno 1106, Mart. 12.)
[MABILL., Annal. Bened. V, app. 679.]

[Col. 0184B] PASCHALIS episcopus, servus servorum Dei, dilecto filio in Christo LAMBERTO abbati venerabilis monasterii S. Gualerici, quod in comitatu Vitmacensi situm est, ejusque successoribus regulariter promovendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, fili in Christo charissime Lamberte, justis petitionibus annuentes, beati Gualerici monasterium, cui Deo auctore praesides, et omnia ad ipsum pertinentia sub tutelam apostolicae sedis excipimus. Quod videlicet monasterium ab Hugone quondam comite in loco qui Leugonaus dicebatur, aedificatum agnoscitur. Per praesentis igitur privilegii paginam apostolica auctoritate statuimus ut quaecunque [Col. 0184C] praedia, quaecunque bona idem comes Hugo vel alii fideles eidem monasterio contulisse de jure proprio cognoscuntur, quaecunque etiam in futurum concessione pontificum, liberalitate principum, vel oblatione fidelium juste dari offerrive contigerit, firma vobis vestrisque successoribus et illibata permaneant: ipsum etiam monasterium, juxta praedecessorum nostrorum statuta, semper sub jurisdictione sanctae Romanae Ecclesiae conservetur. Nulli etiam sacerdotum in eodem monasterio potestatem exercere liceat, aut ejus bona quibuslibet occasionibus infestare: missas quoque publicas in eodem monasterio celebrari, vel stationes fieri praeter abbatis ac fratrum voluntatem omnimodis prohibemus, ne [Col. 0184D] in servorum Dei recessibus popularibus occasio praebeatur ulla conventibus. Decernimus ergo ut nulli omnino hominum liceat idem coenobium temere perturbare, aut ejus possessiones auferre, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium sive basilicarum, ordinationes monachorum qui ad sacros ordines fuerunt promovendi, ab episcopo in cujus dioecesi estis accipietis, si quidem gratiam atque communionem apostolicae sedis habuerit, et si ea gratis ac sine pravitate voluerit exhibere. Alioquin liceat vobis catholicum quem volueritis adire antistitem, et ab eo [Col. 0185A] consecrationum sacramenta suscipere, qui apostolicae sedis fultus auctoritate, quae postulantur indulgeat. Sane adjacens parochia, cum Beati Martini ecclesia et presbytero ejus, in ea quam hactenus possedit libertate permaneat. Si quae igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu [Col. 0185B] Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus SS. Bene valete.

Datum Beneventi per manum Joannis, sanctae Romanae Ecclesiae diaconi cardinalis ac bibliothecarii, IV Idus Martii, indictione XIV, Incarnationis Dominicae anno 1106, pontificatus autem domini Paschalis secundi papae VII.



CLXXVI. Ad Bertramnum priorem S. Fidis in Scelestadt.--- Bona ac ejusdem monasterii privilegia confirmat. (Anno 1106, Martii 12.)
[WURTWEIN, Nova Subsidia diplom. Heidelbergae 1781, 8o, t. VII, p. 5.]
[Col. 0185C]

PASCHALIS episcopus, servus servorum Dei, dilectis filiis, BERTRAMNO priori cellae Sanctae Fidis, quae in Alsatia sita est in villa Scelestadt, et suis fratribus, salutem et apostolicam benedictionem.

Religiosis desideriis dignum est facilem praebere consensum, ut fidelis devotio celerem sortiatur effectum. Nos igitur juxta petitionem vestram, egregii ducis Friderici, et fratrum ejus religiosum desiderium attendentes, eorum devotione effectum impendimus. Oblationem enim, quam Domino inspirante beatae martyri Fidi et ejus Conchensi monasterio obtulerunt, ratam semper et inconvulsam manere [Col. 0185D] sancimus. Ipsa ergo cella de Scelestadt villa, quae sancti Sepulcri vocabulo insignis est, ubi etiam beatae martyris Fidis memoria celebriter habetur, sub jure semper et dispositione Conchensis coenobii conservetur; sicuti a praedicto bonae memoriae duce Friderico et ejus fratribus est cum certorum limitum designatione, tanquam possessionum, sive possessorum collatione concredita. Sane advocatus eidem cellae, ut a fundatoribus institutum est, non alius proponatur, nisi quem Conchensis abbas liberi arbitrii dispositione, ne fratrum provisione praefecerit. Porro ejusdem loci Ecclesia cum atrio suo ab omni hostium incursione sit libera, et episcoporum seu episcopalium ministrorum oppressionibus aliena. Sepulturam [Col. 0186A] quoque ejus omnino liberam esse decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat.

Praeterea quaecunque praedia, quaecunque bona pet supradictum principem, vel ejus fratres, de suo jure jam oblata vel concessa sunt, aut in futurum, Domino largiente, offerri concedive contigerit, quieta semper et libera perseverent, ita ab omni saecularium dominorum jugo immunita, sicut in eorumdem principum vita permansisse noscuntur. Decernimus ergo ut nulli hominum liceat eamdem Ecclesiam temere perturbare aut ejus possessiones auferre, minuere, vel temerariis vexationibus fatigare, sed omnia integra conserventur eorum, pro quorum [Col. 0186B] sustentatione ac gubernatione concessa sunt, usibus omnimodis profutura. Si quae sane ecclesiastica secularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis suscipiant, et apud districtum judicem praemia aeternae pacis inveniant. Amen, amen, amen

[Col. 0186C] Datum Viterbii [(48) 1Kb] per manum Joannis, sanctae Romanae Ecclesiae diaconi cardinalis ac bibliothecarii, IV Idus Martii, indictione XIV, anno Incarnationis Dominicae 1106, pontificatus autem domni Paschalis secundi papae septimo.



CLXXVII. Ad Anselmum Cantuariensem archiepiscopum.---De concordia cum rege inita ei gratulatur. (Anno 1106, Mart. 23.)
[MANSI, Concil., XX, 1003.]

PASCHALIS episcopus, servus servorum Dei, venerabili fratri ANSELMO Cantuariensi archiepiscopo, salutem et benedictionem.

Quod Anglici regis ad apostolicae sedis obedientiam [Col. 0186D] omnipotentis Dei dignatio inclinavit, eidem miserationum Domino gratias agimus, in cujus manu regum corda versantur. Hoc nimirum tuae charitatis gratia, tuarumque orationum instantia, factum credimus, ut in hac parte populum illum, cui tua sollicitudo praesidet, miseratio superna respiceret. Quod autem et regi et iis qui videntur obnoxii adeo condescendimus, eo affectu et compassione factum noveris, ut eos qui jacebant erigere valeamus. Qui enim stans jacenti ad sublevandum manum non porrigit, nunquam jacentem eriget, nisi et ipse curvetur. Caeterum, quamvis casui propinquare inclinatio videatur, statum tamen rectitudinis non amittit. Tu autem, in Christo venerabilis et charissime [Col. 0187A] frater, ab illa prohibitione, sive, ut tu credis, excommunicatione absolvimus, quam ab antecessore nostro sanctae memoriae Urbano papa adversus investituras aut hominia factam [(49) 1Kb] intelligis. Tu vero eos qui aut investituras accepere, aut investitos benedixere, aut hominia facere, cum ea satisfactione, quam tibi per communes legatos Wilielmum ac Balduinum [(50) 1Kb] viros fideles et veridicos significamus, Domino cooperante, suscipito, et eos vice nostrae auctoritatis absolvito: quos vel ipse benedicas, vel a quibus volueris benedici praecipias, nisi in iis aliud forte reperias, propter quod a sacratis honoribus sint repellendi. Caeterum Eliensi abbati tuae commissionis consortium subtrahes, quandiu abbatiam retinere praesumpserit, quam [Col. 0187B] contempto nostri oris quod praesens audierat, interdicto per [f. ter. H.] repetitam investituram praesumpsit invadere. Si qui vero deinceps praeter investituras ecclesiarum praelationes assumpserint, etiamsi regi hominia fecerint, nequaquam ob hoc a benedictionis munere arceantur: donec per omnipotentis Dei gratiam ad hoc omittendum cor regium tuae praedicationis imbribus molliatur. Praeterea super episcopis, qui falsum, ut nosti, a nobis rumorem attulerunt, cor nostrum commotum est vehementius [al. vehementius aggravatur]: quia non solum nos laeserunt, sed multorum simplicium animas deceperunt, et regem adversus charitatem sedis apostolicae impulerunt. Unde et inultum eorum [Col. 0187C] flagitium, Domino cooperante, non patimur: sed quia filii nostri regis instantia pro iis nos pulsat attentius, etiam ipsis communionis tuae participium non negabis. Sane regem et ejus conjugem, et proceres illos qui pro hoc negotio cum rege [al. circa regem] ex praecepto nostro laboraverunt, et laborare nitentur, quorum nomina ex supradicti Wilielmi suggestione cognosces, juxta sponsionem nostram a peccatis et poenitentiis absolves. Igitur quandoquidem omnipotens Deus vos in Angliae regno, ad suum et Ecclesiae suae honorem, in hac praestitit correctione proficere: ea deinceps mansuetudine, dispensatione sapientiae, provisione circa regem ac principes, tua fraternitas satagat, ut quae minus adhuc correcta sunt, auxiliante Domino Deo nostro, per tuae [Col. 0187D] sollicitudinis studium corrigantur. Qua in re ita dilectioni tuae nostrum sentias adesse praesidium, ut quae solveris, absolvamus; quae ligaveris, alligemus. Rothomagensis episcopi [Guilelmi] causam et interdictum justitia dictante prolatum tuae deliberationi commisimus. Quod enim indulseris, indulgemus. Fraternitatem tuam superna dignatio per tempora longa conservet incolumem.

Datum decimo Kal. April.



CLXXVIII. Ad Willelmum Rothomagensem episcopum.---Suspensus erat Willelmus: ad eum scribit pontifex, se Anselmi deprecatoris gratia, quidquid Anselmus indulserit, indulgere. (Anno 1106, Mart. 28.)
[MANSI, Concil., XX, 1062.]
[Col. 0188A]

PASCHALIS episcopus, servus servorum Dei, venerabili fratri WILLELMO Rothomagensi episcopo, salutem et apostolicam benedictionem.

Licet causae tuae qualitas patientiam nostram plurimum gravet, pro reverentia tamen fratris nostri Cantuariensis episcopi, et dilectione latoris praesentium filii nostri Willelmi, qui pro te apud nos vehementius intercesserunt, paterna penes te benignitate movemur. Causam itaque tuam eidem fratri Cantuariensi episcopo commisimus, ad quod ipse indulserit, indulgeamus. Eo [Col. 0188B] nimirum intuitu, ea conditione ut malos consiliarios, quorum instinctu multas pravitates incurristi, a tua familiaritate repellas.

Datae Beneventi V Kal. Aprilis.



CLXXIX. Ad Willelmum archiepiscopum Rothomagensem. (Anno 1106, Mart. 30.)
[MANSI, Concil., XX, 1070.]

PASCHALIS episcopus, servus servorum Dei, venerabili fratri WILLELMO Rothomagensi archiepiscopo, salutem et apostolicam benedictionem.

Turoldum Bajocensem episcopum in proximis Kalendis Octobris pro causae suae definitione ante confratrem nostrum Lugdunensem episcopum venire [Col. 0188C] praecepimus. Caeterum, quia eum necdum revestitum audivimus, inducias ei usque in Pascha proximum prorogavimus. Tunc autem ante confratrem nostrum Anselmum Cantuariensem archiepiscopum vice nostra causa eadem penitus finiatur, nobis plenius intimanda, aut ante praesentiam nostram una cum adversariis suis episcopus ipse conveniat.

Data Salerni, III Kal. Aprilis.



CLXXX. Ad R[uthardum] episcopum Moguntinum. (Anno 1106, Mart. 31.)
[MANSI, Concil. XX, 1091.]

PASCHALIS episcopus, servus servorum Dei, venerabili [Col. 0188D] R. Moguntino episcopo, salutem et apostolicam benedictionem.

Pro Ecclesiae ac regni pace, pro ecclesiarum ordinibus, pro partium nostrarum causis, et quem generalem oporteat habere tractatum, fraternitatis vestrae novit solertia providere. Ea propter dignum duximus et magna consultatione deliberavimus, ut in proximis Octobribus Idibus synodalem vobiscum debeamus celebrare conventum; idcirco tam te, charissime frater, quam omnes Moguntinae Ecclesiae suffraganeos litteris praesentibus praemonemus ut, convocatis dioecesium vestrarum, qui digniores videntur, abbatibus, convocatis et clericorum personis, [Col. 0189A] quibus concilii tractatus necessarius est, praenominato in tempore citra Alpes nobiscum convenire omni occasione vel seposita procuretis, quatenus vergente Domino, albatis de medio schismatum causis Ecclesiae ac regno pacis reformetur integritas.

Dat. XI Kal. April.



CLXXXI. Ad Guidonem episcopum Ticinensem et clericos Papienses. (Anno 1106, April. 29.)
[ROBOLINI, Notizie appartenenti alla storia della sua patria, Pavia, 1823, 8o, t. III, p. 225.]

PASCHALIS episcopus, servus servorum Dei, venerabili fratri GUIDONI episcopo et clericis Ticinensis [Col. 0189B] ecclesiae, salutem et apostolicam benedictionem.

Et episcopalem sollicitudinem et clericorum condecet charitatem incidentia Ecclesiae scandala cum tranquillitate tractare et simultates totis nisibus removere. Vos autem de scintilla minima tantos ignis globos per invidiam diaboli succendistis, vel succendi per incuriam permisistis ut pro benedictae aquae oblatione trium hominum caedes facta et sanguis effusus sit, pro baptismi etiam sacramento duorum baptizatorum sint prostrata cadavera. Porro de rapinis plura narrare taediosum ducimus, sed eas ad plenum emendare iterata praeceptione mandamus. Quae omnia quantum Ecclesiae contraria, quantum vobis indigna sint, vestra nobiscum prudentia recognoscit, nec facile ducitur indiscussa haec et inulta [Col. 0189C] transire. Nihil enim novum a beati Petri monachis est praesumptum; habent enim antiqua traditione et vetustioribus S. sedis apostolicae privilegiis facultatem a quolibet catholico episcopo consecrationes ecclesiarum et ordinationes monachorum seu clericorum, oleum et chrisma suscipere, et in Paschali solemnitate baptismum per subjectos monasterio clericos celebrare, clericorum qui monasterio subjacent obedientiam praeter impugnationem episcopi retinere. Monasterio libertatem cum caeteris immunitatibus suis conservari volumus quae propter episcoporum improbitates Romanae Ecclesiae provisione collata est, nec de caetero super hujusmodi enim praesumentes tanquam sedis apostolicae contemptores [Col. 0189D] ejus profecto indignatione plectentur.

Dat. apud Cassinum, III Kalend. Maii.



CLXXXII. Privilegium pro monasterio S. Salvatoris et S. Juliae Brixiensis. (Anno 1107, Maii 11.)
[MARGARINI, Bullar. Casin., II, 124.]

PASCHALIS episcopus, servus servorum Dei, charissimae in Domino filiae ERMINGARDAE abbatissae monasterii Domini Salvatoris et S. Juliae virginis et martyris, quod Novum dicitur, fundatum a piissima Ansa regina intra civitatem Brixiam, tibi tuisque successoribus in perpetuum.

Ad hoc in apostolicae sedis regimen, Domino disponente, promoti conspicimur, ut, ipso praestante, [Col. 0190A] religionem augere, et ejus servis tuitionem debeamus impendere. Tuis igitur, dilecta in Domino filia abbatissa Ermengarda, petitionibus annuentes, beati Salvatoris monasterium, cui Deo auctore praesides, sicut a praedecessoribus nostris in tutelam, et protectionem apostolicae sedis novimus susceptum, ita nos quoque suscipiamus. Statuimus enim ut nulli ecclesiasticae saecularive personae liceat districtum ullum in locis quibuscunque ipsius monasterii, seu placitum, absque licentia abbatissae facere, seu fodrum, vel mansionaticum, seu ripaticum, aut paratas, seu aliquas publicas functiones exigere. Abbatissa autem, ubicunque per eadem loca voluerit mercatum, nemine contradicente constituat, vel aedificet, districtumque servorum, seu liberorum [Col. 0190B] teneat. Nec episcoporum quisquam in praedicto monasterio ditionem aliquam habere permittimus, et missas publicas, praeter abbatissae voluntatem, illic agere prohibemus. Confirmamus igitur eidem venerabili monasterio possessiones priorum temporum, id est Sermionem, cum ecclesiis Domini Salvatoris, et Sancti Martini, ac Sancti Viti martyris; et Cessianicum, cum ecclesia Sanctae Juliae martyris; Nuvelariam, cum ecclesia Sancti Laurentii; Berciagum, cum ecclesia Sancti Zenonis et Sancti Stephani; Barbadam, cum ecclesia Sanctae Mariae et Sancti Blasii; Calvatonem, cum ecclesia Sanctae Mariae et Sanctae Juliae; Liconiam, cum ecclesia Sanctae Mariae; Maionem vicum, cum ecclesia Sancti Alexandri; Gaseliagum, cum ecclesia Sancti [Col. 0190C] Martini confessoris; Miliarinam, cum ecclesia Sanctae Juliae; Sermidam. Praeterea quaecunque praedia, quaecunque possessiones, vel catholicorum regum, vel aliorum fidelium legitimis oblationibus, in praesentiarum pertinent, sive in futurum, largiente Domino, pertinere contigerit, firma tibi tuisque successatricibus et illibata permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Decimas atque primitias, praedecessorum nostrorum auctoritate, monasterio vestro concessas, nullatenus [Col. 0190D] deinceps ab episcopis vel episcoporum ministris permittimus usurpari. Chrisma, oleum sanctum, consecrationes altarium, sive basilicarum, ordinationes abbatissae, monachorum, sive clericorum, qui ad sacros fuerint ordines promovendi, a quo malueritis catholico suscipietis antistite. Obeunte te, nunc ejus loci abbatissa, vel tuarum qualibet successatricum, nulla ibi qualibet subreptionis astutia seu violentia praeponatur, nisi quam sorores, communi consensu, vel sororum pars consilii sanioris, secundum Dei timorem, et beati Benedicti Regulam elegerint. Quae profecto potestatem habeat capellas et ecclesias faciendi ubicunque voluerit in terris ad praefatum monasterium pertinentibus. [Col. 0191A] Porro piscarias ad ipsum monasterium pertinentes, in sororum usibus omnimodis confirmamus, ut nulli facultas sit eas invadere, aut quibuslibet occasionibus alienare. Vos igitur, filiae in Christo dilectae, ut hac semper gratia digniores censeamini, Dei semper timorem in vestris cordibus habere satagite, ut quanto a saecularibus liberiores estis, tanto amplius placere Deo, totius mentis et animae virtutibus, anheletis. Si quis igitur in posterum archiepiscopus aut episcopus, imperator aut rex, princeps aut dux, comes, vicecomes, judex, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque [Col. 0191B] sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei ac Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis suscipiant, et apud districtum judicem praemia aeternae pacis inveniant. Amen, amen, amen.

Scriptum per manum Raynerii scriniarii regionarii et notarii sacri palatii.

Ego Paschalis catholicae Ecclesiae episcopus SS.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, quinto Idus Maii, indictione XIV, anno Dominicae Incarnationis [Col. 0191C] 1107 [1106], pontificatus autem domni Paschalis secundi papae VII.



CLXXXIII. Ad R[uthardum] archiepiscopum Moguntinum.---Commendat Ottonem episcopum Bambergensem a sese consecratum. (Anno 1006.)
[MANSI, Concil., XX, 1091.]

PASCHALIS episcopus, servus servorum Dei R. Moguntino archiepiscopo, salutem et apostolicam benedictionem.

Quantum a suae constitutionis exordio Bambergensis Ecclesia sedi apostolicae familiaris exstiterit, prudentiae tuae notius existimamus. Congruum igitur [Col. 0191D] duximus ut venientem ad nos fratrem nostrum venerabilem O. ejusdem ecclesiae electum, cum praeteritae familiaritatis gratia susciperemus. Praeterea quoniam Ecclesia eadem per diuturna jam tempora episcopalis officii sollicitudinis caruit, et propter praeteriti schismatis ultionem in Tentonicis partibus perpauci episcopali funguntur officio juxta ipsius Ecclesiae postulationem eidem fratri, cum per multa ad nos venisset pericula, consentientibus et unanimi sententia decernentibus omnibus qui nobiscum aderant, fratribus, episcopalis benedictionis manum, Domino largiente, contulimus, salva nimirum debita tuae metropolis reverentia. Eum igitur ad vos cum nostrae gratiae dulcedine remittentes, fraternitati vestrae litteris praesentibus commendamus, [Col. 0192A] ut quanto sedi apostolicae familiarior creditur, tanto apud vos charior habeatur.

Dat. Laterani, XII Kal. Junii.



CLXXXIV. Ad clerum populumque Bambergensem.---Illis Ottonem episcopum commendat. (Anno 1106, Mai.)
[MANSI, Concil., XX, 999.]

PASCHALIS episcopus, servus servorum Dei, clero et populo Bambergensi, salutem et apostolicam benedictionem.

Quanto affectionis debito Bambergensis ecclesia ab ipso suae institutionis primordio sedi apostolicae constringatur, etsi nos lateret, litterarum vestrarum significatio manifestat. Quod affectionis debitum [Col. 0192B] venerabilis frater Otto, vestrae ecclesiae electus, constanter tenuisse ac tenere cognoscitur, cum per tot et tanta pericula ad apostolicae sedis visitationem percurrat. Nos igitur eum debitae benignitatis affectione suscepimus, et juxta vestrae dilectionis desiderium, nostris tanquam beati Petri manibus, salvo metropolitani jure, vobis per Dei gratiam praesulem ordinavimus. Hunc igitur sub praesentium litterarum prosecutione ad ecclesiae vestrae regimen remittentes, plena hortamur affectione diligi, plena humilitate venerari. Confidimus enim eum disciplinae ecclesiasticae futurum esse custodem, et salutis vestrae sollicitum provisorem. Huic ergo sedulis officiis obedite, et gratiam vobis in eo conciliate coelestem. Integritatem catholicae fidei firmam semper in omnibus [Col. 0192C] conservate: sedi apostolicae semper devotius adhaerete, ut per ejus consortium a contagiis omnibus liberi, ad aeternae salutis portum feliciter pervenire, Domino largiente, mereamur.



CLXXXV. Ecclesiae S. Frigdiani Lucensis parochianos laudat quod canonicis obtemperent. (Anno 1106, Maii 23.)
[BALUZ., Miscell. edit. Luc. I, t. IV, p. 584.]

PASCHALIS episcopus, servus servorum Dei, parochianis Sancti Frigdiani, salutem et apostolicam benedictionem.

Devotioni vestrae plurimum congaudemus quia sicut venerabilis filii Rothonis relatione cognovimus, [Col. 0192D] Beati Frigdiani ecclesiam et in ea Deo servientes fratres attentius diligitis, et locum ipsum rerum vestrarum collatione ditatis, et eorum monitis ad animarum vestrarum salutem libentius obeditis. Similiter hac Domini gratia vobis miseratione donata, et ipsi et vobis gratias agimus, rogantes ut hanc in vobis gratiam ipse perficiat, et pro hac aeternae retributionis praemia reddat. Vos itaque, filii in Domino charissimi, exhortamur ut in hujus devotionis proposito semper constantius maneatis, illud Dominicum vestri cordis meditatione versantes, quod ad discipulos suos loquens: Qui vos honorat, me honorat; et qui vos tangit, tangit pupillam oculi mei: bonum enim votum bonumque propositum vestrum sua in finem misericordia comitabitur. Ipse quae [Col. 0193A] loquimur sua unctione vos doceat, ipse benedicat; et tam vos quam alios, qui eisdem fratribus opem suam gratia divinae charitatis impendunt, a peccatis propitius absolvat beati Frigdiani meritis, et ad vitam perducat aeternam.

Dat. Laterani, X Kal. Junii.



CLXXXVI. Ecclesiae S. Frigdiani Lucensis privilegia confirmat. (Anno 1106, Maii 24.)
[BALUZ. Miscell. t. IV, p. 584.]

PASCHALIS episcopus, servus servorum Dei, dilectis in Christo filiis Rotonis praeposito et ejus fratribus in Beati Frigdiani ecclesia regularem vitam professis ejusque successoribus in eadem religione permansuris in perpetuum.

[Col. 0193B] Desiderium quod, etc., uti in privilegio anni 1104, n. 119, usque ad apostolicae sedis habuerint. Dein sequitur: A quo nimirum chrisma, oleum sanctum, consecrationes altarium sive basilicarum, ordinationes clericorum accipietis, si ea gratis et sine pravitate voluerit exhibere; alioquin liceat vobis a quocunque malueritis catholico episcopo ea sacramenta suscipere, qui apostolicae sedis fultus auctoritate quae postulatur indulgeat. Nec eidem episcopo ullo modo liceat locum ipsum aut fratres illic habitantes pro nostrorum conceptionum aemulatione excommunicare vel interdicere, nisi pro certis culpis quas iidem fratres canonice admoniti emendare contempserint. Baptismi usum in Sabbato sancto Pentecostes [Col. 0193C] a praeteritis temporibus habitum in perpetuum confirmamus, ut nullis possit aemulationibus vel insidiis prohiberi. Nulli autem saecularium potestatum infra vestri coenobii claustrum liceat hospitari, ne fratrum regularium quis ejusmodi praesumptionibus perturbetur. Decernimus etiam, etc., ut in dicto privilegio.

Scriptum per manus Raynerii scriniarii, etc.

Ego Paschalis, etc.

Datum Laterani per manum Joannis S. R. E. diac. card. ac bibliothecarii, IX Kal. Junii, indict. XIV, Incarn. Domin. an. 1106, pontificatus autem D. Paschalis papae VII.



CLXXXVII. Ad B[ernardum] archiepiscopum Toletanum. (Anno 1106.)
[FLOREZ, Espana sagrada, XX, 79.]
[Col. 0193D]

P. episcopus II, B. Toletano archiepiscopo, salutem et apostolicam benedictionem.

Litteras dilectionis tuae breves omnino recepimus, in quibus praeter causam quae inter ecclesiam S. Jacobi et Minduniensis agitur, nil aliud de statu nobis Hispaniarum dicere voluisti. Cumque te in eisdem concilium celebrasse dixeris, nihil de rebus in eodem concilio gestis praeter praefatam causam intimare curasti, de quibus satis nos mirari noveris, quia et te videre, et statum terrae vestrae libenter vellemus agnoscere. Causam autem illam, quam inter Mindunienses clericos et S. Jacobi clericos agi praediximus, si Mindunienses, sicut mandasti, a probatione [Col. 0194A] possessionis defecerunt, fraternitas tua partibus utrisque competenti loco et tempore convocatis tranquille et legaliter sine dilatione diffinire procuret: in eos autem qui constituto a te loco et tempore defuerint, canonicam sententiam dare non differas.



CLXXXVIII. Ad Petrum Acheruntinum archiepiscopum.---Ejus electionem confirmat, et jura metropoleos Acheruntinae; mittit pallium. (Anno 1106, Jun. 16.)
[MANSI, Concil., XX, 1055.]

PASCHALIS episcopus, servus servorum Dei, venerabili fratri nostro PETRO Acheruntino archiepiscopo, ejusque successoribus canonice promovendis in perpetuum.

Potestatem ligandi atque solvendi in coelis et in [Col. 0194B] terra B. Petro ejusque successoribus auctore Deo principaliter traditam illis Ecclesia verbis agnoscit, quibus Petrum est Dominus allocutus: Quaecunque ligaveris super terram, erunt ligata et in coelis: et quaecunque solveris super terram, erunt soluta et in coelis (Matth. XLVI). Ipsi quoque firmitas propriae et alienae fidei confirmatio, eodem Deo auctore praedicatur, cum ad eum dicitur: Rogavi pro te, Petre, ut non deficiat fides tua, et tu aliquando conversus, confirma fratres tuos (Luc. XXIII). Oportet ergo nos, qui, licet indigni, Petri videmur residere in loco, prava corrigere, recta firmare, et in omni Ecclesia ad interni arbitrium judicis sic disponenda disponere, ut de vultu ejus judicium nostrum prodeat, et oculi nostri videant aequitatem. Fraternitatis igitur [Col. 0194C] tuae justis petitionibus annuentes, sanctam Acheruntinam Ecclesiam praesentis decreti auctoritate munimus, tibi tuisque successoribus confirmantes quaecunque metropolitano jure praeteritis temporibus pertinuisse noscuntur, videlicet Venusinum, Gravinam, Tricaricum, Tarsum, Potentiam; ut tu tuique legitimi successores potestatem habeatis canonice et decretabiliter in eis episcopos ordinandi ac consecrandi, salva in omnibus sanctae Romanae Ecclesiae auctoritate. Ad haec statuentes decernimus ut quaecunque oppida, villae vel ecclesiae parochiales, jure ab eadem ecclesia Acheruntina possidentur, quaecunque bona in praesentiarum juste possidet, sive in futurum juste ac canonice poterit adipisci, firma [Col. 0194D] tibi tuisque successoribus ac illibata permaneant: iis nimirum exceptis quae sedis apostolicae privilegiis specialibus muniuntur. Pallium praeterea fraternitati tuae, plenitudinem videlicet pontificalis officii, ex apostolicae sedis liberalitate concedimus: quod te in ecclesia, tantum ad missarum solemnia subscriptis diebus noveris induendum, id est, Nativitatis Domini, Epiphaniae, Hypapantes, in tribus solemnitatibus beatae Mariae, Coenae Domini, Sabbati sancti, Resurrectionis, Ascensionis, Pentecostes, Nativitatis S. Joannis Baptistae, festivitatis apostolorum omnium [vox omnium forte redundat. H.], Michaelis archangeli, commemorationis omnium sanctorum, et eorum martyrum vel confessorum qui in Acheruntina ecclesia requiescunt; in consecratione [Col. 0195A] ecclesiarum, episcoporum, presbyterorum et diaconorum: cujusmodi nimirum volumus te per omnia genium vindicare. Hujus siquidem indumenti honor, humilitas atque justitia est. Tota ergo mente fraternitas tua se exhibere festinet, in prosperis humilem; et in adversis, si quando eveniunt, cum justitia erectum: amicum bonis, perversis contrarium; nullius unquam faciem contra veritatem respicias, nullius unquam faciem premas: misericordiae operibus juxta virtutem insistas, et tamen insistere etiam supra virtutem cupias: infirmis compatiaris, benevolentibus congaudeas; aliena damna, propria reputes; de alienis guadeas, tanquam de propriis exsultes: in corrigendis vitiis pie saevias: in fovendis virtutibus auditorum animas [Col. 0195B] demulceas: in ira, judicium sine ira teneas; in tranquillitate autem, securitatis justae censuram non deseras. Haec est, frater charissime, pallii accepti dignitas; quam si sollicite servaveris, quod foris accepisse ostenderis, intus habebis. Fraternitatem tuam superna miseratio per tempora multa incolumem conservare dignetur. Amen, amen, amen.

Ego Paschalis catholicae Ecclesiae episcopus.

Datum Albani per manum Joannis S. R. E. diaconi card., XVI Kal. Julii, indict. XIV, Incarnat. Dominicae 1106, pontificatus autem domni Paschalis II papae VIII.



CLXXXIX. Bulia pro Benedicto abbate monasterii S. Salvatoris in Moxi. (Anno 1106, Sept. 19.)
[MURATORI, Antiq. Ital. III, 1105.]
[Col. 0195C]

PASCHALIS episcopus, servus servorum Dei, dilecto filio BENEDICTO abbati monasterii Sancti Salvatoris, quod situm est in loco qui Moxi dicitur, ejusque successoribus regulariter promovendis in perpetuum.

Piae postulatio voluntatis effectu debet persequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et beati Salvatoris monasterium, cui Deo auctore praesides, sub tutela apostolicae sedis [Col. 0195D] excipimus. Per praesentis igitur privilegii paginam apostolica auctoritate statuimus ut quaecunque praedia, quaecunque bona possessione legitima ad idem monasterium in praesentiarum pertinere videntur, sive in futurum, largiente Domino, concessione pontificum, liberalitate principum, vel oblatione fidelium, juste et canonice poterit adipisci, firma tibi tuisque successoribus illibata permaneant. In quibus haec propriis visa sunt nominibus exprimenda; videlicet ecclesiam Sanctae Mariae cum portione curtis Dolie; ecclesiam Sancti Laurentii cum portione curtis Rasinianae; ecclesiam Sancti Fridiani et Sancti Nicolai cum portione casalis Instuli: in Bodio ecclesiam Sanctae Mariae: in Paterno ecclesiam [Col. 0196A] Sancti Michaelis. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Obeunte te nunc ejus loci abbate, vel tuorum quorumlibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo vel de alieno, si oportuerit, collegio providerint eligendum. Sane sepulturam ejusdem loci omnino liberam esse decernimus, ut eorum qui illic sepeliri deliberaverint, devotioni et extremae voluntati, nisi [Col. 0196B] forte excommunicati sint, nullus obsistat. Nec episcopo facultas sit aut monasterium ipsum vel ecclesias praeter culpam interdicere, aut novis exactionibus praegravare. Porro laborum ipsorum decimas praeter quarumlibet personarum contradictionem vobis concedimus possidendas. Si quae enim ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis [Col. 0196C] autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus subscripsi.

Datum Florentiae per manum Joannis, sanctae Romanae Ecclesiae diaconi cardinalis ac bibliothecarii, tertio decimo Kalendas Octobris, indictione decima quinta, Incarnationis Dominicae anno millesimo centesimo sexto.



CXC. Ad episcopos Galliarum.---Adversus interfectores abbatis Vizeliacensis. (Anno 1106, Oct. 25.)
[MANSI, Concil., XX, 1031.]
[Col. 0196D]

PASCHALIS episcopus, servus servorum Dei, venerabilibus fratribus episcopis Galliarum, salutem et apostolicam benedictionem.

Sacerdotalis ordinis charitate vehementer indignum videtur quod facinorosas personas, quas pro criminibus suis persequi deberetis, fovere dicimini. Interfectores enim Vizeliacensis abbatis in quorumdam vestrum parochiis licenter habitare dicuntur. Unde fraternitatem vestram digna redargutione corripientes, praesentium litterarum auctoritate praecipimus, ut eos qui dominum suum presbyterum et abbatem tam nequiter occiderunt, secundum dignum [Col. 0197A] poenitentiae modum in exsilium detrudatis: et, si noluerint obedire, excommunicationi subjicite, nec unquam vel Vizeliacensi abbati, vel praeposito alicui, facultas sit eisdem homicidis vel eorum haeredibus de his quae ad Ecclesiam pertinent aliquid dimittere. Eos vero quos hujus homicidii fuisse constat auctores, nisi dignam egerint poenitentiam, ab Ecclesia alienos efficite.

Datum apud Guardastallum, VIII Kal. Novembris.



CXCI. Gislae abbatissae Romaricensi, si suum de monachis Calmosiacensibus praeceptum »usque ad proximae Quadragesimae initium adimplere contempserit, ex tunc aditum ecclesiae interdicit.« (Anno 1106, Oct. 27.)
[MARTENE, Thesaur. Anecd. III, 1180.]

[Col. 0197B] PASCHALIS episcopus, servus servorum Dei, dilectae filiae GISLAE Romaricensi abbatissae, salutem et apostolicam benedictionem.

Pro injuria religiosorum Calmosiacensium fratrum tertio ad te litteras misimus, rogantes et praecipientes, quatenus aut de fundo vobis competenti concambium acciperetis pro portione vestra parochialis ecclesiae Beatae Mariae, quae vobis illisque communis est; aut eorum portionem, quae sunt decimae alodii eorum, quod infra eorum parochiam continetur, quietam illis dimitteres: et adhuc nos audire dedignata es. Licet igitur iterum iterumque contempti, iteratas tamen litteras ad te mittimus, praecipientes ut horum alterum, sicut praeceptum est, quod malueris exsequaris: quod si usque ad [Col. 0197C] proximae Quadragesimae initium adimplere contempseris, ex tunc tibi aditum ecclesiae interdicimus.

Datum apud Wardastallum, VI Kal. Novembris.



CXCII. Ad Gebehardum Constantiensem et Odericum Pataviensem episcopos.---Non quoslibet excommunicatos esse vitandos. (Anno. 1106.)
[MANSI, Concil., XX, 1002.]

PASCHALIS episcopus, servus servorum Dei, venerabilibus fratribus GEBEHARDO Constantiensi, ODERICO Pataviensi, episcopis, et caeteris Teutonicarum partium tam clericis quam laicis catholicis, salutem et apostolicam benedictionem.

Pro religionis vestrae fervore gaudemus, et omnipotenti [Col. 0197D] Deo gratias agimus, qui vos in sui nominis amore confirmat. Quosdam autem vestrum minus secundum scientiam zelum Dei habere audivimus: ut, dum pravorum commistionem vitant, etiam a regionibus vestris discedere meditentur. Qui profecto nequaquam laude apostolica digni sunt, dum in medio nationis pravae et perversae perseverare non possunt, inter quos luceant velut luminaria in mundo, verbum vitae continentes. Uno enim pondere peccata hominum metiuntur, dum et excommunicatos propriae voluntatis merito et excommunicatis communicantes reos aequaliter arbitrantur; verumenimvero diversarum voluntatum diversus reatus agnoscitur. Si quis enim criminosus, juxta apostolum, [Col. 0198A] vocatur, hujusmodi omnino cavendus est: eadem etiam cautela vitandi sunt qui nominatis aut actione cum possint, vel cum nequeunt voluntate se copulant. Qui vero hujusmodi excommunicatis omnino inviti, vel servitio vel cohabitatione junguntur, si hujusmodi perfectionis dolore tanguntur, non omnino vitandi sunt, nec tamen ad communionem sine correctionis remedio admittendi. Hinc est quod praedecessor noster sanctae memoriae Gregorius VII papa excommunicatorum uxores, filios, servos, rusticos, quorum consilio vel voluntate, excommunicationis meritum non perpetratur, viatores quoque ob itineris necessitatem invitos excommunicatis communicantes, excommunicationis vinculo non teneri constituit: sicut beatus Augustinus [Col. 0198B] ad Auxilium scribens evidenter ostendit. Discant tenere fratres, inquit, in omnibus viam, et in medio nationis pravae et perversae tanquam luminaria lucere studeant: ut non suae tantum, sed ut alienae salutis mercedem a Deo mereantur accipere, qui singulorum examinat voluntates, causas discutit, quia nuda omnia et aperta sunt oculis ejus de cujus miseratione confidimus, quia simplicis oculi corpus tenebrarum caligo non opprimet, quoniam charitas operit multitudinem peccatorum. Obedientes monitis nostris miseratio vos divina custodiat et ab omnibus peccatis absolvat.



CXCIII. Hugoni abbati S. Aegidii abbatiam Seumichensem a Ladislao Ungarorum rege fundatam confirmat. (Anno 1106, Nov. 2.)
[Gall. Christ., VI, 189.]
[Col. 0198C]

PASCHALIS episcopus, servus servorum Dei, dilecto in Christo filio HUGONI abbati monasterii S. Aegidii, quod in valle Flaviana situm est, ejusque successoribus regulariter promovendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Latisclavus siquidem bonae memoriae Ungarorum rex ad honorem Dei et SS. apostolorum Petri et Pauli in memoriam S. Confessoris Aegidii Seumichensem fundavit ecclesiam, et eam per manum Odilonis felicis memoriae praedecessoris vestri monasterio Beati Aegidii, cui auctore Deo praesides, obtulit, ubi et ejus corpus venerabile requiescit. [Col. 0198D] Hanc nimirum oblationem pro animarum salute perpetratam nos largiente Deo apostolicae sedis auctoritate firmamus, cui vestrum Flavianae vallis coenobium ab eodem S. Aegidio in salarium datum agnoscitur. Igitur supradicti regis deliberationem praesenti decreto sancimus, ut quicunque Seumichensis abbas fuerit, abbati monasterii vestri, quod in valle Flaviana a S. Aegidio constructum diximus, obedientiam profiteatur, et perseveranter observet. Negotia quae monasterio acciderint, regis consilio terminentur, et nullus praeter regem super res ecclesiae judicare praesumat. Porro monasterii ecclesia cum atrio suo ea semper libertate potiatur, ut illic refugientes nullum personarum sive rerum praejudicium [Col. 0199A] patiantur. Decernimus ergo ut nulli omnino hominum liceat idem monasterium temere perturbare, aut possessiones auferre, minuere, vel temerariis vexationibus fatigare, sed omnia quae ab eodem Latisclavo rege vel aliis fidelibus de jure proprio data sunt, aut in futurum Domino largiente illic dari contigerit, firma semper et integra conserventur, salva canonica reverentia dioecesani episcopi, eorum pro quorum sustentatione et gubernatione concessa sunt usibus omnimodis profutura. Si quis igitur decreti hujus tenore cognito, vel Seumichensem cellam a vestri monasterii subjectione subtrahere, vel eamdem cellam bonis suis temere privare tentaverit, secundo tertiove commonitus, si non satisfactione congrua praesumptionem illicitam emendare [Col. 0199B] curaverit, a sacratissimo corpore ac sanguine Dei et Domini Redemptoris nostri Jesu Christi alienus existat, atque in extremo examine districtae ultioni subjaceat. Cunctis autem haec statuta servantibus sit pax Domini Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episc. Sig.

Ego Bruno . . . . . episc. Sig.

Ego Landulfus cardinal. presbyt. Sig.

Datum Parmae per manum Joannis S. R. E. diaconi cardin. ac bibliothecarii, IV Non. Nov., ind. XV, anno Dom. Incarn. 1106, pontificatus autem domni [Col. 0199C] Paschalis secundi papae VIII.



CXCIV. Ad Guidonem abbatem S. Stephani Laudensis.--- Privilegiam monasterii S. Stephani. (Anno 1106, Nov. 15.)
[MANSI, Concil., XX, 1054.]

PASCHALIS episcopus, servus servorum Dei, dilecto filio GUIDONI abbati venerabilis monasterii S. Stephani, quod in Laudensi comitatu secus Padum situm est, ejusque successoribus regulariter promovendis in perpetuum.

Divinis praeceptis et apostolicis informamur monitis, ut pro ecclesiarum statu impigro vigilemus affectu. Postulavit siquidem nos dilectio tua praedecessorum nostrorum quaedam statuta firmare, et [Col. 0199D] per ea vestri monasterii statum, auctore Deo, munire. Quod . . . . . monasterium venerabilis comitissa Anselda cum filiis suis Lanfranco, Arduino et Magnifredo, construxisse, et suis facultatibus ditasse cognoscitur. Per praesentis igitur privilegii paginam apostolica auctoritate statuimus ut quaecunque praedia, quaecunque bona a praedicta comitissa, vel ejus filiis, seu ab aliis fidelibus de jure proprio data sunt, quaecunque etiam in futurum eidem monasterio concessione pontificum, liberalitate principum, vel oblatione fidelium dari contigerit, firma vobis vestrisque successoribus et illibata permaneant. Confirmamus itaque supradicto S. Stephani monasterio adjacentem villam, et castrum infra quod idem monasterium constructum est, et caetera quae [Col. 0200A] in episcopi Nokeni chirographo continentur. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres vel fratrum pars consilii sanioris, vel de suo, vel de alieno, si oportuerit, collegio, secundum Dei timorem et B. Benedicti Regulam providerint eligendum. Electus autem ad Romanum pontificem consecrandus accedat. Ad haec decernimus ut nulli omnino hominum liceat idem monasterium temere perturbare, aut ejus possessiones temerariis vexationibus fatigare; sed omnia integra conserventur, eorum pro quorum sustentatione et gubernatione concessa sunt, usibus profutura. Si qua ergo ecclesiastica saecularisve persona, etc., ut in aliis nonnullis epistolis.

[Col. 0200B] Ego Paschalis catholicae Ecclesiae episcopus.

Datum apud Placentiam, per manum Joannis S. R. E. diaconi card. ac bibliothecarii, XVII Kalend. Decembris, indict. XV, Incarnat. Dominicae anno 1106, pontificatus autem domni Paschalis II papae VIII.



CXCV. Ad monachos S. Petri et S. Salvatoris Papienses. (Anno 1106, Nov. 19.)
[ROBOLINI, Notizie, III, p. 226.]

Cum venerabiles Ticinensis episcopus G. [Guido] et abbates vestri A. et . . . . . . . ante nostram praesentiam convenissent post multas querelas expositas . . . Placuit itaque fratribus nostris ad finem illum recurrere, [Col. 0200C] qui aestate praeterita in eis litteris deliberatum est quas a Casino monte pro eisdem querelis supra dicto episcopo miseramus . . . . .

Dat. XIII Kal. Decemb.



CXCVI. Ad canonicos Augustensens. (Anno 1106, Nov. 22.)
[MANSI, Concil., XX, 1214.]

PASCHALIS episcopus, servus servorum Dei, Augustensis ecclesiae canonisis, et caeteris parochianis, salutem et apostolicam benedictionem.

Venit ad nos non vocatus frater noster Herimarnus, vestrae civitatis episcopus, causam suam postulans certiori fine concludi. Nos autem querelarum vestrarum memores, quod fratres, qui adversus [Col. 0200D] eum in concilio coram nobis capitula protulerant, cum eo inpraesentiarum coram nobis minime adfuerunt, ne qua pars adversum nos possit praejudicium conqueri, causae ipsius protectionem in proximas Kalendas Novembris fratrum nostrorum deliberatione distulimus: ad quem videlicet terminum omnes, qui adversus eum causam agunt, litteris praesentibus ad nostram audientiam invitavimus. Interim eidem fratri nostro potestatem concedimus, ut eos, qui ecclesiae bona rapiunt et invadunt, juxta sanctiones canonicas excommunicare praevaleat. Volumus enim ut tam ipse quam ecclesia quae sub eo est, usque ad praefinitum tempus, pacem et tranquillitatem, Domino largiente, obtineat.

Datum decimo Kalendas Decembris.



CXCVII. *Didaco episcopo Compostellano mandat ut una »cum provincialium sedium episcopis, Petro Legionensi, Pelagio Asturicensi et aliis inter Oxomensis et Burgensis Ecclesiae clericos ambiguitatem de finibus communis parochiae certissima indagine determinet.«
[Col. 0201A]

(Vide Historiam Compostellanam, apud FLOREZ, España sagrada, XX, 63.)



CXCVIII. Privilegium pro Ecclesia Colimbriensi. (Intra annum 1099-1107.)
[BRANDAO, Monarchia Lusitana, III, p. 283.]

PASCHALIS episcopus, servus servorum Dei, venerabili fratri [MAURITIO] Colimbriensi episcopo, salutem et apostolicam benedictionem.

[Col. 0201B] Apostolicae sedis, cui auctore Deo deservimus, auctoritas nos debitumque compellit, et desolatis Ecclesiis providere, et non desolatas prona sollicitudine confovere, eas maxime quae barbarorum ferocitati vicinae sunt, et habitationibus circumseptae convenimus; statuimus enim et quaecunque bona, quamque dioecesim in praesentiarum eadem Ecclesia juste possidet vel in futurum juste et canonice poterit adipisci, firma tibi tuisque successoribus et illibata permaneant, ut si quis de antiquis parochiae terminis, quos hodie Mauri et Moabitae possident, auxiliante Deo, in futurum reparare potuerit, eidem se integrentur Ecclesiae. Interim a Colimbria usque ad castrum antiquum, sicut Theodomiri regis ab episcopis divisio facta est Ecclesiae Colimbriensi perseveret. [Col. 0201C] Secundo praeterea episcopalium quondam cathedralium Ecclesias Lamecum et Viseum tuae tuorumque successorum provisioni curaeque committimus, donec disponente Domino, aut Colimbriae dioecesis restituatur, aut illae parochiis propriis restitutae, cardinales episcopos habere nequiverint. Tertio Vaccaricam cum ecclesiis, et coloniis, ac praediis suis sub episcoporum Colimbriensium confirmavimus, sicut ab egregio comite in scriptorum testimoniis oblata est, etc.



CXCIX. Ad Hugonem Cluniacensem abbatem.---Vetat ne pedaticum quis vel aliud quidquam exigere possit ab his qui Cluniacum eunt, vel inde exeunt, infra terminos designatos. (Anno 1107, Feb. 2.)
[BOUQUET, Recueil, XV, 34.]
[Col. 0201D]

PASCHALIS episcopus, servus servorum Dei, venerabili fratri HUGONI Cluniacensi abbati, et universis ejusdem congregationis fratribus, salutem et apostolicam benedictionem.

Sicut praedecessores nostri apostolicae sedis pontifices, vestrae paci ac libertati tam praeceptis quam etiam scriptis providere curaverunt, sic et nos per Dei gratiam volumus ac debemus. Ea propter, inter caetera vestrae pacis atque immunitatis decreta, hoc decernimus ac mandamus, et praecipiendo determinamus, ut a Matiscone usque Cluniacum, a S. Maria de Bosco usque Cluniacum, a Corella usque Cluniacum, a Monte S. Vincenti usque Cluniacum, a [Col. 0202A] Juliaco usque Cluniacum, a Bellojoco usque Cluniacum, a Branceduno sive Trinorchio usque Cluniacum, scilicet neque a mediis horum terminorum per paria spatia viis usque Cluniacum, nullus hominum praesumat pedaticum levare aut novam aliquam exactionem facere super Cluniacum euntes aut inde redeuntes, nec eorum personas pervadere, vel res eorum auferre vel ipsos capere. Eum autem qui hanc legem scienter infringerit, ab introitu ecclesiae arcendum censemus, donec de commisso Cluniacensi abbati vel ipsi conventui satisfaciat.

Datum Cabilone, IV Nonas Februarii, indictione XV, anno Dominicae Incarnationis 1106.



CC. Monasterii Casae Dei jura et bona confirmat. (Anno 1107, Febr. 4.)
[MABILL., Annal. Bened., V, 499.]
[Col. 0202B]

Postquam Paschalis natale Domini Cluniaci celebraverat, ibidem persistit usque ad mensem Februarium anni sequentis, quo tempore Aymerico Casae-Dei abbati diploma concessit, quo, Gregorii VII et Urbani II exemplo, omnia monasterii jura et bona confirmat, necnon monasteria et cellas eidem subjectas, scilicet monasterium Sancti Andreae Viennae, a Guidone archiepiscopo concessum; ecclesiam Sancti Treverii, quam venerabilis memoriae Hugo Lugdunensis archiepiscopus recens contulerat; et cellam de Veriano, a Bernardo episcopo Agathensi collatam.

Datum apud Cluniacum per manum Joannis, S. R. [Col. 0202C] E. diaconi ac bibliothecarii, secundo Nonas Februarii, indictione XV, Incarnationis Dominicae anno 1106 secundum veterem calculum, pontificatus autem domni Paschalis II anno VIII.



CCI. Ad Willelmum de Sabrano et alios Bertranni comitis Tolosani socios.---Ad satisfactionem eos invitat sub poena excommunicationis, ob damna monasterio S. Aegidii illata. (Anno 1107, Febr. 4.)
[BOUQUET, Recueil, XV, 34.]

PASCHALIS episcopus, servus servorum Dei, militaribus viris WILLELMO DE SABRANO, EMENONI fratri ejus, RAINARDO DE MEDENAS, ARBERTO DE MONTE-CLARO, RICHARDO DE CLARETO, DALMATIO DE ROCCA [Col. 0202D] MARA, et RAIMUNDO PETRO DE GORRA.

Raimundi egregiae memoriae comitis et conscios vos et consiliarios fuisse non ambigimus, cum villana B. Aegidii per manum sanctae memoriae praedecessoris nostri Urbani papae penitus abdicavit, seque ipsum et haeredes suos excommunicari fecit si ullo unquam tempore in eadem villa quidquam praeter abbatis voluntatem usurpare praesumeret. Quoties etiam idipsum Bertrannus comes vester juraverit, vobis notissimum scimus. Nuper autem non solum villam, sed etiam ipsum monasterium violenter invadens, quosdam capiens, quosdam vulnerans, sic monachos exturbavit; monasterii res et altaris oblationes arripuit, aedificia dissipavit, et in servorum Dei habitacula meretrices induxit; ad haec super [Col. 0203A] ipsam B. Aegidii ecclesiam turres novas instruxit et instruit. Horum scelerum vos et conscios et actores fratres B. Aegidii conqueruntur. Pro his igitur omnibus vos ad satisfactionem debitam litteris praesentibus invitamus, usque ad proximae Quadragesimae initium coram fratre nostro Narbonensi archiepiscopo, ipsius et caeterorum fratrum judicio justitiam faciatis. Alioquin ex tunc et terram vestram a divinis officiis, praeter infantium baptisma et morientium poenitentiam interdicimus, et vos excommunicationis illius, cui sponte admisti estis, vinculis astrictos denuntiamus, quoniam et sacrilegii rei estis, et Bertrannus, cui vos socios exhibuistis, non solum propter monasterii et supradictae villae invasionem, verum etiam propter uxoris repulsam et multiplicata [Col. 0203B] adulteria, excommunicationis vinculo tenetur astrictus.

Datum II Nonas Februarii.



CCII. Ad Ricardum Narbonensem archiepiscopum et comprovinciales episcopos.---Narrat Bertranni Tolosani comitis adulteria et illata monasterio S. Aegidii damna, et hortatur ut caeteros ab auxilio et communione ipsius et sociorum ejus compescant. (Anno 1107, Febr. 4.)
[D. BOUQUET, Recueil, XV, 35.]

PASCHALIS episcopus, servus servorum Dei, venerabilibus fratribus et coepiscopis, RICARDO Narbonensi, RAIMUNDO Meticensi, RAIMUNDO Nemausensi, et caeteris comprovincialibus, salutem et apostolicam benedictionem.

[Col. 0203C] Non solum vobis qui prope estis, sed etiam his qui longe sunt, notissimum est qualiter Bertrannus comes propter uxorem objectam et multiplicia adulteria jam diu excommunicationi subjectus est. Illius etiam anathematis vinculis compeditur, quo Raimundus egregiae memoriae comes in Nemausensi concilio a sanctae memoriae Urbano II papa seipsum et haeredes suos excommunicari fecit, si ullo unquam tempore in B. Aegidii villa et ejus monasterio quidquam praeter abbatis voluntatem usurpare praesumeret. Quoties etiam idipsum Bertrannus comes juraverit, vos scire credimus. Nuper autem, non solum villam, sed etiam ipsum monasterium violenter, quosdam capiens, quosdam vulnerans, sic monachos [Col. 0203D] exturbavit, monasterii res et oblationes arripuit, aedificia dissipavit, et in servorum Dei habitacula meretrices induxit: ad haec super ipsam B. Aegidii ecclesiam turres novas instruxit et instruit. Cujus instructionis aedificium Jherichontino anathemate condemnamus, ut et qui ulterius aedificare, et qui aedificatum retinere tentaverint, perpetua maledictione multentur. Sane vestram prudentiam litteris praesentibus per apostolicae sedis obedientiam excitamus, ut ad corrigenda et cohibenda haec sollicitius insistatis. Nos siquidem pro his sceleribus Willelmum de Sabrano, Hemenonem fratrem ejus, Rainardum de Medenas, Harbertum de Monte Claro, Ricardum de Clareto, Dalmatium de Rocca Maura, tanquam Bertranni consiliarios et sacrilegi hujus [Col. 0204A] auctores, ad satisfaciendum coram fraternitate vestra nostris litteris evocavimus; quod nisi ad proximae Quadragesimae initium peregerint, extunc et eorum terram a divinis officiis interdicimus, et tam sacrilegii vos quam excommunicationis supradictae, cui sponte admisti sunt, vinculis astrictos denuntiamus. Caeteros etiam ab ejusdem Bertranni auxilio et communione compescite, nisi se a malis tantis et novae illius aedificationis vindicatione compescat. Interea dominatus ejus terram a divinis officiis, praeter infantium baptisma et morientium poenitentias, interdicimus; et quocunque in loco ipse manserit, nullatenus, quandiu illuc moratus fuerit, divina celebrentur officia.

Datum II Nonas Februarii.



CCIII. ad clericos Augustenses.---Illos in gratiam rediisse cum Herimanno episcopo gaudet. (Anno 1107, Febr. 6.)
[MANSI, Concil., XX, 1215.]
[Col. 0204B]

PASCHALIS episcopus, servus servorum Dei, dilectis filiis Augustensis Ecclesiae clericis, salutem et apostolicam benedictionem.

Post impetitionem quam super episcopo vestro fecistis, dilectionis vestrae litteras suscepimus, in quibus, quia pacem et concordiam cum eodem episcopo vos habere nobis significastis, laetati sumus, si eamdem concordiam gratis factam fuisse consisterit. Nos tamen constitutum terminum exspectamus, [Col. 0204C] ut quidquid aequitas dictaverit, auxiliante Domino, exsequamur.

Datum octavo Idus Februarii.



CCIV. Ad Hugonem abbatem Cluniacensem.---Confirmat Cluniacensium jura et possessiones. (Anno 1107, Febr. 8.)
[MANSI, Concil., XX, 1039.]

PASCHALIS episcopus, servus servorum Dei, reverendissimo fratri HUGONI Cluniacensi abbati, salutem et apostolicam benedictionem.

Religioni vestrae per omnipotentis Dei gratiam sedis apostolicae benignitas gratulatur. Quoniam plerisque in locis, largiente Domino, per vestrae sollicitudinis studium, ubi nulla fuerat instituta, [Col. 0204D] ubi defecerat per Galliarum partes, est restituta religio. Eapropter, sicut ab ipsis coenobii vestri primordiis, ita largiente Domino usque in finem, vos tanquam charissimos filios apostolicae sedis tuetur auctoritas. Omnia igitur ad vestrum coenobium pertinentia, sicut a praedecessoribus nostris munita sunt, ita et nos auctoritate apostolicae sedis minimus. In quibus ea propriis exprimenda duximus vocabulis, quae temporibus nostris per Dei granam acquisita, et vestri regiminis dispositioni subjecta noscuntur.

(Enumerantur. Tum:) Haec nimirum omnia vestro coenobio, tanquam membra capiti adhaerentia, nos in perpetuum sub jure ac regimine tam tuo quam successorum tuorum [Col. 0205A] persistere, praesentis paginae assertione sancimus. Nec ulli omnino hominum liceat haec vestrae subjectioni subtrahere, et a Cluniacensis monasterii jure quibuslibet occasionibus alienare. Si qua igitur in futurum ecclesiastica saecularisve persona, hanc constitutionis nostrae paginam sciens, etc., ut in aliis quibusdam epistolis.

Ego Paschalis, catholicae Ecclesiae episcopus, subscripsi.

Datum apud villam Sancti Hippolyti, per manum Joannis sanctae Romanae Ecclesiae diaconi cardinalis ac bibliothecarii, VI Idus Februarii, indict. XV, Incarnationis Dominicae anno 1106, pontificatus autem domni Paschalis II anno VIII.



CCV. Confirmatio ecclesiarum et possessionum monasterii Athanacensis facta abbati Gauceranno. (Anno 1107, Febr. 12.)
[Gall. Christ., IV, 13.]
[Col. 0205B]

PASCHALIS episcopus, servus servorum Dei, dilecto filio GAUCERANNO Athanacensis monasterii abbati ejusque successoribus regulariter substituendis in perpetuum.

Ad hoc in apostolicae sedis regimen, Domino disponente, promoti conspicimur, ut ipso praestante, religionem augere et ejus servis tuitionem debeamus impendere. Tuis igitur, dilecte in Domino fili abbas Gauceranne, justis petitionibus annuentes, beati Martini Athanacense monasterium cui, Deo auctore, praesides, contra pravorum hominum [Col. 0205C] nequitiam apostolicae sedis auctoritate munimus: statuimus enim ut Sancti Joannis ecclesia, quam Guido Gehennensis episcopus in sua vobis parochia tradidit, ecclesia etiam S. Romani de Agenta in parochia Sedunensi, item ecclesia de Isiniacho in Aniciensi parochia per Ademarum et Pontium episcopos vobis tradita cum pertinentiis suis, caetera etiam quaecunque in praesenti quinta decima indictione, seu concessione pontificum, sive liberalitate principum, vel oblatione fidelium, legitime ac quiete vestrum monasterium possidet, quo videlicet tempore vestram ecclesiam, disponente Domino, consecravimus; quaecunque etiam in futurum largiente Domino juste atque canonice poterit adipisci, [Col. 0205D] firma vobis vestrisque successoribus et illibata permaneant. Decernimus ergo, ut nulli hominum liceat ejusdem coenobii possessiones auferre, vel ablatas retinere, vel injuste, datas, suis usibus vindicare, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, salva Lugdunensis archiepiscopi canonica reverentia. Si qua igitur in futurum ecclesiastica saecularisve persona, hanc nostrae constitutionis paginam scions, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate [Col. 0206A] cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque extremo in examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum apud Belnam in manu Joannis, S. R. E. diaconi cardinalis ac bibliothec., II Id. Febr., ind. XV, Incarnat. Dominicae an. 1107, pontificatus autem domni Paschalis II papae VIII.



CCVI. Parthenonis Romaricensis et canonicae Calmosiacensis controversiam dijudicat. (Anno 1107, Febr. 24.)
[MARTENE, Thesaur. Anecd., III, 1182.]
[Col. 0206B]

PASCHALIS episcopus, servus servorum Dei.

Inter Romaricense monasterium et Calmosiacensem canonicam quaestio diutius agitata de parte fundi in qua eadem canonica sita est, de parte etiam parochialis ecclesiae Sanctae Mariae, quae communis catenus videbatur, ad aures nostras saepe pervenerat, unde nobis opportunum visum est ut utraque pars in nostram praesentiam convenirent. Partem igitur fundi in qua canonica sita est, unde quaestio fuerat, Gisla Romaricensis abbatissa nostris in manibus abdicavit. Cum fundum ipsum integrum ex antiqua datorum possessione ad eosdem [Col. 0206C] canonicos pertinere cognoverat, seque ac sorores suas pro monasterii jure nunquam ulterius de ipsa fundi parte, querelam contra eos controversiamque facturas in conspectu tam nostro quam in fratrum nostrorum et plurimorum circumstantium pollicita est, sic nos eamdem fundi partem integram et quietam per baculum ex abbatissae et sororum manu susceptum, Calmosiacensibus fratribus confirmavimus. Porro de portione decimarum nobis et fratribus nostris visum est, et decretorum pontificalium sententia judicatum, cum saecularis miles Ecclesiae res injuste possessas jure dare non potuit, maxime cum iidem fratres donum ipsum post apostolicae memoriae Gregorii septimi papae concilium acceperint, in quo nimirum concilio [Col. 0206D] idem pontifex priorum statuta renovans, decimas aut alias res ecclesiasticas a laicis suscipi vetuit, condonatis his quae ante id temporis suscepta fuerunt: sic Calmosiacenses fratres partem istam ecclesiae judicio reliquerunt eidem sane judicio additum est, et ex beati Gregorii sententia definitum, ne de carrucis aut laboribus sive jumentis suis, vel illi parochiali ecclesiae, vel aliis quibuslibet reddere decimas seu primitias exigantur.

Actum Lingonis, VI Kal. Martii, indictione XVI, Incarnationis Dominicae anno millesimo centesimo sexto, praesentibus venerabilibus episcopis Ricardo Albano, Aldone Placentino, Odardo Cameracensi, et R. E. presbyteris cardinalibus, Risone tituli Damasi, [Col. 0207A] Lundulpho tituli S. Laurentii, Divisone tituli S. Martini, et diaconibus Joanne de titulo Cosmidis, Berardo de titulo S. Angeli, praesentibus etiam venerabilibus personis de clericis Radulpho praeposito Remensi, Richino primicerio Tullensi, Rembaldo archidiacono Tullensi: de laicis, Lotharingorum duce Theoderico, Alberto de Brienne, Garino de Monsone, Olderico de Acromonte, Henrico de Sancto Vedasto.



CCVII. Ad monachos et burgenses S. Aegidii.---Denuntiat eis excommunicatum a se Bertrannum comitem Tolosanum, et mandat ut ab eodem sub excommunicationis poena abstineant. (Anno 1107, Martii 14.)
[D. BOUQUET, Recueit, XV, 37.]

[Col. 0207B] PASCHALIS episcopus, servus servorum Dei, dilectis filiis monachis et burgensibus S. Aegidii, salutem et apostolicam benedictionem.

Altaris B. Aegidii invasorem Bertrannum, nostris jussionibus pertinaciter resistentem, sancti Spiritus judicio sciatis excommunicatum. Quicunque ergo amodo in causa hujus invasionis adjutor ei et consiliator exstiterit, ejusdem excommunicationis eum participem denuntiamus, donec satisfactionem debitam solvat. Proinde omnibus vobis mandamus, ut ab eodem Bertranno omnino abstineatis, quousque in hac pertinacia perseverare voluerit.

Datum II Idus Martii.



CCVIII. Privilegium pro monasterio S. Germani a Pratis. (Anno 1107, April. 4.)
[BOUILLARD, Hist. de Saint-Germain des Prés Preuves, p. 39.]
[Col. 0207C]

PASCHALIS episcopus, servus servorum Dei, dilecto filio RAINALDO abbati monasterii Sancti Germani Parisiacae urbis episcopi ejusque successoribus regulariter substituendis in perpetuum.

Religiosis desideriis dignum est facilem praebere consensum ut fidelis devotio celerem sortiatur effectum. Quia igitur dilectio tua ad sedis apostolicae portum confugiens tuitionem ejus devotione debita requisivit, nos supplicationi tuae clementer annuimus, et Beati Germani monasterium, cui auctore Deo praesides, cum omnibus ad ipsum pertinentibus [Col. 0207D] sub beati Petri tutelam protectionemque suscipimus. Per praesentis itaque privilegii paginam tibi tuisque successoribus in perpetuum confirmamus, ut quaecunque libertas, quaecunque dignitas privilegio beati Germani, scriptis Childeberti, Clotarii atque aliorum regum Francorum vestro monasterio collata est, quaecunque bona, quaecunque possessiones concessione pontificum, liberalitate principum, vel oblatione fidelium ad idem coenobium pertinere noscuntur, quaecunque etiam in futurum juste atque canonice potuerit acquiri vel adipisci, firma tibi tuisque successoribus et illibata permaneant. Decernimus ergo ut nulli omnino hominum liceat vestram ecclesiam temere perturbare, aut ejus possessiones auferre vel ablatas retinere minuere, [Col. 0208A] vel temerariis vexationibus infestare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Omnis vero abbas post te qui a congregatione ejusdem coenobii secundum Regulam beati Benedicti electus fuerit a Romano pontifice, vel a quo maluerint catholico episcopo consecretur. Praecipimus quoque auctoritate apostolica, ne quis episcoporum oleum, chrisma, benedictiones, consecrationes, ordines, vel quaeque ex pontificali ministerio sunt necessaria eis vel successoribus eorum deneget. Missas itaque, ordinationes, stationes ab omni episcopo vel clero Parisiensis Ecclesiae in eodem monasterio praeter voluntatem abbatis vel congregationis fieri prohibemus. Nec habeant ibi aliquam [Col. 0208B] potestatem imperandi, sed nec ipsis interdicere, nec excommunicare, nec ad synodum vocare abbatem aut monachos, presbyteros aut clericos ecclesiarum ipsius loci facultatem damus. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, [Col. 0208C] quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus sig., etc.

Data Laterani per manum Joannis, sanctae Romanae Ecclesiae diaconi cardinalis ac bibliothecarii, Kal. Aprilis, indictione XV, Incarnationis Dominicae anno millesimo centesimo septimo; pontificatus autem domni Paschalis secundi papae anno septimo.



CCIX. Monasterii S. Launomari Blesensis privilegia confirmat. (Anno 1107, April. 2.)
[MABILL., Annal., V, 500.]

[Col. 0208D] Turonis pontifex apud Sanctum Martinum, phrygium, ut mos est Romanus, id est tiaram, ferens, Dominicam Laetare, Jerusalem, Quadragesimae scilicet quartam, quae illo anno in nonum Kalendas Aprilis incidebat, celebravit. Paulo post divertit ad Majus Monasterium, ubi diploma indulsit Mauritio abbati Sancti Launomari, quo ipsius monasterium, »penes oppidum Blesense situm, tam a Rodulfo quondam rege, quam a Carolo et Ludovico Francorum regibus, multis possessionibus et bonis ditatum« confirmat.

Datum apud Majus Monasterium, IV Nonas Aprilis, per manum Equitii, agentis vicem cancellarii, indictione XV Paschalis anno VIII.



CCX. *Monasterii S. Joannis Carnotensis privilegia confirmat. (Anno 1107, April. 19.)
[Col. 0209A]

[Hujusce privilegii mentio tantum exstat, Gall. Christ. nov., t. VIII, Instrum., 308.]



CCXI. Privilegium pro abbaria S. Martini de Campis. (Anno 1107, April. 30.)
[Dom MARRIER, Historia S. Martini de Campis, p. 153.]

PASCHALIS episcopus, servus servorum Dei, dilecto in Christo filio THEOBALDO priori S. Martini quod de Campis dicitur, salutem et apostolicam benedictionem.

[Col. 0209B] Religiosis desideriis dignum est facilem praebere consensum, ut fidelis devotio celerem sortiatur effectum. Tui ergo desiderii, fili charissime, postulationibus annuentes B. Martini monasterium, cui ex venerabilis fratris nostri Hugonis Cluniacensis abbatis institutione praesides, praesentis decreti auctoritate munimus, ut quemadmodum caetera Cluniacensis coenobii membra, semper sub apostolicae sedis tutela permaneat. Cuncta etiam quae in praesenti decima quinta indictione pertinere videntur, quieta vobis semper et integra permanere sancimus. Ecclesiam scilicet S. Pantaleonis intra Belvacum cum possessione duorum fratrum, Hugonis et Garnerii, et domo eorum propria, et aliis aedificiis juxta positis, et cum terra vacua extra murum, juxta praefatam Ecclesiam [Col. 0209C] sita, et vineam in Rubero monte et prato in Guhincurte, et cum hospitibus ante portam civitatis sicut a supradictis fratribus pro sua et parentum salute oblata, et Gaufridi episcopi Belvacensis favore concessa, et in nostra sunt praesentia confirmata. Item in pago Parisiensi ecclesias de Duniaco, de Ermenonvilla, de Eriniaco, a venerabili fratre nostro Gaulone episcopo vobis concessas. In pago Silvanectensi, ecclesiam S. Nicolai cum appenditiis suis. In Ambianensi pago ecclesiam de Liniaco cum pertinentiis suis. In pago Noviomensi altare de Curcellis, et altare de Ruveron. In pago Suessionensi altare de Gozencurte, et caetera quae de praedecessoris nostri sanctae memoriae Urbani secundi privilegio continentur. [Col. 0209D] Quaecunque praeterea a quibuslibet de suo jure eidem loco collata sunt, vel in futurum conferri contigerit, firma semper et illibata permaneant, tam a te quam ab aliis qui per Cluniacenses abbates eidem loco praepositi fuerint, perpetuo possidenda, regenda ac disponenda. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur in crastinum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non [Col. 0210A] satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum apud monasterium S. Dionysii per manum Joannis, S. Romanae Ecclesiae diaconi cardinalis ac bibliothecarii, II Kalend. Maii, indictione XV, Incarnationis Dominicae anno millesimo centesimo octavo, pontificatus autem domni Paschalis secundi papae [Col. 0210B] anno octavo.



CCXII. Privilegium pro monasterio S. Arnulphi. (Anno 1107, Maii 3.)
[CARLIER, Histoire du duché de Valois, tom. III, p. X.]

PASCHALIS episcopus, servus servorum Dei, dilecto filio STEPHANO Crespeii monasterii priori ejusque fratribus, salutem et apostolicam benedictionem.

Religiosis desideriis dignum est facilem praebere consensum, ut fidelis devotio celerem sortiatur effectum. Tui ergo desiderii, charissime Stephane, postulationibus annuentes beati Arnulphi martyris monasterium, cui ex venerabilis fratris nostri Hugonis Cluniacensis abbatis institutione praesides, praesentis [Col. 0210C] decreti auctoritate munimus. Omnia enim quae a fundatoribus loci vestri Gualterio bonae memoriae Ambianensi comite et ejus conjuge Adela, sancto quondam Arnulpho et vestrae congregationi tradita cognoscentur, vobis vestrisque successoribus confirmamus in eadem, qua tradita sunt, libertate mansura. Cuncta ea, quae in praesenti quinta decima indictione ad vestrum locum pertinere videntur, quieta vobis semper et integra permanere sancimus; ecclesiam scilicet Sancti Germani, sitam penes castellum Pontisarense cum appenditiis . . . . . quae vocatur Morannum monasterium, possessionem de villa Bileti, prope Montem Desiderii. Altare villaris, altare de Garminaco, quod per Fulconis episcopi chirographum [Col. 0210D] possidetis. Ecclesiam apud Lacellos; ecclesiam apud Bonoculum; ecclesiam de Restolio cum omnibus pertinentiis earum. Alodium Guidonis militis apud Mairomontem. Alodium Leocaldi apud Dilucium ab ipsis oblata, villam vallis, villam novam, et vineam Gualieri militis. Alodium de Frasneta, quaecunque praeterea a quibuslibet de suo jure eidem loco collata sunt, vel in futurum conferri contigerit, firma semper et illibata permaneant, tam a te quam ab aliis qui Cluniacenses abbates eidem loco praepositi fuerint perpetuo possidenda, regenda et disponenda. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare sed omnia integra [Col. 0211A] conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur in crastinum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae [Col. 0211B] pacis inveniant. Amen, amen.

Est subsignatum:

Ego Paschalis catholicae Ecclesiae episcopus.

Datum apud Latiniacum per manus Joannis, sanctae Romanae Ecclesiae diaconi capellani ac bibliothecarii, V Nonas Maii, indictione decima quinta, Incarnationis Dominicae anno millesimo centesimo octavo [1107]; pontificatus autem domni Paschalis II papae VIII.



CCXIII. Possessiones abbatiae Elnonensis, seu S. Amandi, ordinis S. Benedicti, confirmat easque apostolicis munit privilegiis. (Anno 1107, Maii 24.)
[MIRAEI, Opp. diplom. tom. II, pag. 1151.]

[Col. 0211C] PASCHALIS episcopus, servus servorum Dei, dilecto in Christo filio HUGONI abbati venerabilis monasterii S. Amandi, quod Elnonense dicitur, ejusque successoribus in Christo substituendis in perpetuum.

Ad hoc nos, disponente Domino, in apostolicae sedis servitium promotos agnoscimus, ut ejus filiis auxilium implorantibus efficaciter subvenire, obedientes tueri ac protegere debeamus. Unde oportet nos venerabilibus locis manum protectionis extendere, et servorum Dei quieti attentius providere. Igitur ob reverentiam pretiosissimi protomartyris Stephani Helnonense monasterium, cui auctore Deo praesides, ubi etiam sacratissimum B. Amandi corpus requiescit, [Col. 0211D] secundum quod eidem B. Amando petenti sanctae memoriae praedecessor noster Martinus papa privilegium libertatis contulit, nos sub tutela apostolicae sedis omnino liberum in gremio sanctae Romanae Ecclesiae excipimus.

Universa ergo ad ipsum monasterium legitime pertinentia nos, largiente Domino, vobis vestrisque successoribus decreti praesentis assertione firmamus. Villam scilicet Helnonem monasterio adjacentem cum omnibus appenditiis suis ab omni saecularium dominio liberam, sicut a religiosis imperatoribus Dagoberto, Pipino, Carolo, Ludovico, Lothario, Carolo Calvo constituta est, confirmamus.

In pago Laudunensi cellam Barisiacum cum familiis et appenditiis suis.

[Col. 0212A] In pago Cameracensi Braceolum, novam villam, Halciacum cum appenditiis suis.

In pago Hannocensi Guariniacum, Scalpus, cum appenditiis suis.

In pago Ostrebatensi, Diptiacum, Ferinum, Scaldinium, Lurcium, Ruoth cum familia et appenditiis suis.

In pago Tornacensi Guillelme, Frigidum montem, Hertinium, Bovinas, Rumam, Spiare, Holten, cum appenditiis suis.

In pago Brogbatensi, Herinias, Sein, Alenium, Warcinium, Arminium, Securiacum, Vilare, Novas-Donnes, Herlegona, terras de Germino, Millam, Rodam, cum appenditiis suis.

In pago Menpisco terras de Bonarda, de Roslare, [Col. 0212B] de Ledda, de Hardoia, de Guniguiniis, de Marchegen, de Lapiscura, de Berneham cum familia et appenditiis suis.

Super fluvium Mosam, villam Haryngas cum familia, ecclesia et appenditiis suis.

Super fluvium Rhenum terras de Sula et de Bobarga.

In Frisia terras censuales apud Dechenchas et Stouras. Porro altaria quae in diversis parochiis possessione legitima possidetis, ab omni personatu libera vobis vestrisque successoribus in perpetuum servanda censemus, salvis nimirum consuetis episcoporum vel episcopalium ministrorum obsoniis.

In episcopatu Noviomensi, altare videlicet de Sancto Martino, altare de Cella, altare de Ruma, altare [Col. 0212C] de Guillelme, de Frigido monte, de Hertinio, de Macnengen, de Guniguiniis, de Berneham, de Sedelengen, de Bichengen, de Ledda.

In episcopatu Laudunensi cellam Borisiaci cum altari sancti Remigii.

In episcopatu Cameracensi, altare de Novavilla, cum appenditiis suis, altare de Guariniaco, de Scalpus, de Guariniaco cum appenditiis, de Vilari, de Anurnio, d'Herlengona.

In episcopatu Atrebatensi, altare de Lurcio, de Scaldinio cum appenditiis suis Drueth, de Bulciniolo, de Ditiaco cum appenditiis suis.

Quaecunque praeterea praedia, quaecunque bona vestrum hodie monasterium possidet, quaecunque etiam [Col. 0212D] in futurum concessione pontificum, liberalitate principum, vel oblatione fidelium pro spe salutis aeternae poterit adipisci, vobis vestrisque successoribus firma semper et illibata permaneant.

Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integre conserventur eorum, pro quorum sustentatione et gubernatione concessa sunt, usibus omnimodis profutura.

Obeunte te ejus loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris, [Col. 0213A] vel de suo vel de alieno si voluerint collegio, secundum Dei timorem et beati Benedicti Regulam elegerint.

Ad hoc adjicimus ut nulli personae facultas sit idem monasterium invadere, nec aliquam potestatem imperandi ibi exercere, neque convivia vel obsonia aliquo modo ab ipsa Ecclesia exigere, nullam etiam ordinationem quamvis levissimam facere, praeter abbatis et fratrum voluntatem; quatenus monachi semper quiete maneant in abbatis sui possessione.

Si qua in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, [Col. 0213B] potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

+ Ego Paschalis catholicae Ecclesiae episcopus.

Datum Trecis per manum Joannis, sanctae Romanae Ecclesiae diaconi cardinalis ac bibliothecarii, IX Kalendas Junii, indictione XV, anno Dominicae [Col. 0213C] Incarnationis 1107, pontificatus autem domni Paschalis II PP. VIII.



CCXIV. Ad Gebhardum Constantiensem episcopum.---Reprehendit quod investiti (Heinrici archiepiscopi Magdeburgensis) consecrationi interfuerit nec venerit ad concilium vocatus. (Anno 1107.)
[NEUGART, Cod. diplom. Alem., II, 42.]

PASCHALIS episcopus, servus servorum Dei, venerabili fratri G. Constantiensi episcopo, salutem et apostolicam benedictionem.

Pro multis laboribus tuis pepercimus quod deliqueras. Iterum etiam litteris nostris prohibitus consecrationi ejus, qui investitus erat, interfuisti [(48) 1Kb] . [Col. 0213D] Vocatus ad concilium non venisti [(49) 1Kb] . Propter haec cum usque ad interdictionem tui officii justitiae gladius desaevisset, praeteritorum bene gestorum memoria, et fratrum nostrorum nos supplicatio revocavit. Igitur etiam nunc ea tibi intentione parcimus, ut et de caetero prorsus ab hujusmodi praesumptione desistas, nec te talibus commissis admisceas. Nolumus enim ut juventutis certamina tempore quod absit senectutis omittas. Noveris praeterea fratrem nostrum [Col. 0214A] Moguntinum [(50) 1Kb] cum omnibus suffraganeis suis praeter Bambergensem [(51) 1Kb] et Curiensem [(52) 1Kb] qui synodo Longobardico interfuit, pro concilii absentia a suis officiis interdictos. Neque illud concilii statutum te lateat ut quisquis clericus deinceps investituram alicujus ecclesiae et dignitates de manu laici susceperit et ipse qui ei manum imposuerit gradus sui periculum subeat, et communione privetur [(53) 1Kb] .

Dat . . .



CCXV. Reinahardi episcopi Halberstadensis petitioni non satisfacit quod »Ecclesiae regimen per investituram manus laicae susceperit.« In concilio Trecensi quid statutum sit nuntiat. (Anno 1107.)
[MANSI, Concil., XX, 1091.]
[Col. 0214B]

PASCHALIS episcopus, servus servorum Dei, R. Halberstadensi episcopo, salutem et apostolicam benedictionem.

Ad hoc in Ecclesia Dei constituti sumus, ut Ecclesiae ordinem et Patrum debeamus praecepta servare. Tu ergo ordinem Ecclesiae adeo excessisti, ut Ecclesiae regimen per investituram manus laicae contra Patrum decreta susceperis. Quae causa est cur nos petitioni tuae satisfacere nequiverimus. Unum nos charitatem tuam monemus ut tam grave delictum emendare festines. Statutum est vero in Trecensi concilio, ut si quis ex manu laica Ecclesiae investituram acceperit, tam ipse quam ordinator ejus deponatur, et a communione Ecclesiae removeatur. [Col. 0214C] Nos siquidem te, ut fratrem ac familiarem habere volumus et desideramus. Vale.



CCXVI. Ad Rothardum archiepiscopum Moguntinum.---Arguit eum de quibusdam excessibus ab eo commissis, utque in posterum ex ignorantia non erret, mittit ei quaedam ex sacris canonibus excerpta, atque ad preces quorumdam praelatorum ipsi benigne indulget. (Anno 1107.)
[MANSI, Concil., XX, 1220.]

PASCHALIS episcopus, servus servorum Dei, venerabili fratri ROTHARDO Moguntino archiepiscopo, salutem et apostolicam benedictionem.

Quanto magis erga Romanam Ecclesiam te hactenus [Col. 0214D] obedientem fuisse, et pro ea multa asseris sustinuisse, tanto in eam nunc gravius deliquisse comprobaris. Postquam enim sancta Romana Ecclesia materna super te viscera laxavit, et in suo te gremio misericorditer suscepit, vocatus ad concilium nec venisti, nec canonicas excusationes praetendisti. Hildinisheimensem publice criminosum post synodicam prohibitionem officio restituisti, in quibus magis homines, quam Deum offendere metuisti, cum [Col. 0215A] et apostolorum canones et plurimorum SS. praecepta contemnens ad inobedientiam te transtulisti, quae primum hominem de paradiso expulit, et Sautem irrecuperabiliter regno privavit. Ne igitur in impositione manuum ulterius locum excusandi per ignorantiam habere possis, . . . et illum Apostoli dicentis: »Nemini cito manus imposueris, ne communices peccatis alienis;« ex multis SS. Patrum constitutionibus quaedam tibi scribere necessarium duximus.

Ex canonibus apostolorum. »Si quis episcopus saecularibus potestatibus usus, ecclesiam per ipsas obtineat, deponatur et segregetur, omnesque qui illi communicant.«

Item ex concilio Antiocheno. »Si quis presbyter vel diaconus per saecularem dignitatem ecclesiam [Col. 0215B] Domini obtinuerit, et ipse et ordinator ejus a communione modis omnibus segregentur, et sub anathemate sint, sicut Simon Magus de Petro apostolo.«

Item Stephanus martyr pontifex. »Laicis quamvis religiosis nulla de ecclesiasticis facultatibus aliquid disponendi legitur usquam attributa facultas.«

Item Symmachus. »Provida sententia enervari convenit et in irritum deduci, ne in exemplum remaneat praesumendi, ne quibuslibet laicis quamvis religiosis vel potentibus, in quacunque civitate quolibet modo liceat aliquid decernere de ecclesiasticis facultatibus, quas solis sacerdotibus disponendi a Deo cura commissa docetur.«

Nos quoque sanctorum canonum constitutiones sequentes cum fratribus nostris in Trecensi concilio [Col. 0215C] statuimus ut quicunque clericorum de hac hora investituram ecclesiae, vel ecclesiasticae dignitatis de manu laici acceperit, et qui ei manum imposuerit, gradus sui periculo subjaceat et communione privetur. Tu vero, frater venerande, licet nunc usque horum praeceptorum transgressor exstiteris, tamen venerabilium fratrum nostrorum Trevirensis, Constantiensis, Bambergensis episcoporum, Hirsaugiensis abbatis precibus inclinati, misericorditer personae meae officia agenda indulgemus, si praeterita corrigens horum praeceptorum custos et observator exstiteris. Alioquin nec in officiis tibi participabimus, nec precibus pro te fusis aurem accommodamus.



CCXVII. Ad Nicolaum abbatem et monachos Corbeienses.--- In gratiam scholarum Corbeiensium confirmat donum a rege Philippo factum, ut negotiatoribus ad forum Corbeiae liber pateat commeatus. (Anno 1107, Maii 29.)
[Dom BOUQUET, Recueil, XV, 37.]
[Col. 0215D]

PASCHALIS episcopus, servus servorum Dei, dilectis filiis NICOLAO abbati et Corbeiensis monasterii [Col. 0216A] monachis, salutem et apostolicam benedictionem.

Bonis scholarum studiis non tantum favere, sed ad hoc eorum animos etiam incitare debemus, qui pro nostro officio eorum salute prospicimus. Illud igitur donum quod filius noster Philippus Francorum rex pro peccatorum suorum remissione vestro monasterio Corbeiensi restituit, nos largiente Domino litteris praesentibus confirmamus, ut videlicet, quicunque negotiatores ad forum Corbeieae venire voluerint, libere et nullo inhibente, sive per aquam sive per terram, valeant commeare. Praesentis ergo decreti litteris interdicimus ut nulli deinceps personae facultas sit super hac causa Corbeiensi ecclesiae aliquas injurias irrogare, ne quod possessione diutina tenuit, temeritate cujuslibet praesumptionis [Col. 0216B] amittat. Si quis autem praesentis decreti tenorem agnoscens, contra id venire tentaverit, canonicae districtionis animadversione multetur

Datum Antissiodori, IV Kal. Julii [(54) 1Kb] .



CCXVIII. Monasterii S. Remigii Remensis privilegia quaedam confirmat. (Anno 1107.)
[VARIN, Archiv. admin. de la ville de Reims, tom I, Ie part., p. 255.]

[(55) 1Kb] PASCHALIS episcopus, servus servorum Dei, dilecto in Christo filio AZENARIO abbati venerabilis monasterii Sancti Remigii quod secus urbem Remensem situm est, ejusque successoribus regulariter [Col. 0216C] promovendis in perpetuam rei memoriam.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, fili charissime Azenari, justis petitionibus annuentes, B. Remigii monasterium cui Deo auctore praesides, decreti praesentis auctoritate munimus [(56) 1Kb] . Statuimus enim ut Guidonis bonae memoriae Remensis episcopi concessio, quam beato Leone nono intercedente vestro monasterio contulit, firma semper et inviolata permaneat: ut videlicet in mercato quod XII Kalend. Novembris penes burgum B. Remigii fieri consuevit, praeter abbatem aut abbatis ministros, nullus quisquam violenter accipiat, nullus et convenientes laedere aut bonis suis exspoliare praesumat. Coenam etiam quam in duabus B. [Col. 0216D] Remigii solemnitatibus apud coenobium vestrum, Remenses episcopi immodeste accipere consueverunt [(57) 1Kb] , nos juxta praedictorum praesulum deliberationem ab eodem coenobio removemus. Alios quoque sumptus ab eo vel ejus ministris exigi prohibemus, sicut a praenominato Guidone per manum B. Leonis remissi sunt. Porro tam tibi quam successoribus tuis facultatem concedimus in causis gravioribus Romanam [Col. 0217A] Ecclesiam appellare, nec Remensibus episcopis liceat vos a visitatione sedis apostolicae prohibere. Praeterea quaecunque praedia, quaecunque bona, B. Remigii monasterium juste hodie possidet, quaecunque etiam in futurum concessione pontificum, liberalitate principum, vel oblatione fidelium legitime poterit adipisci, firma vobis vestrisque successoribus et illibata permaneant. Decernimus itaque ut nulli omnino hominum liceat idem coenobium temere perturbare aut ejus possessiones auferre, vel ablatas retinere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Si qua igitur ecclesiastica saecularisve persona, hanc nostrae constitutionis [Col. 0217B] paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem monasterio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemium aeternae pacis inveniant. Amen, amen.

Ego Paschalis catholicae Ecclesiae episcopus, signavi [(58) 1Kb] .

[Col. 0217C] Data Antissiodori per manum Joannis, diacon. cardin. ac bibliothecarii, indict. XV, anno 1107; pontificatus autem domni Paschalis secundi papae VIII.



CCXIX. Ecclesiae Antissiodorensis bona, petente Humbaldo episcopo, confirmat. (Anno 1107.)
[Gesta episcop. Antissiod. ap. LABBE nov. Biblioth. mss. t. I, p. 458.]

PASCHALIS episcopus, servus servorum Dei, venerabili fratri HUMBALDO, Antissiodorensi episcopo ejusque successoribus canonice substituendis in perpetuum.

[Col. 0217D] Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi Domino disponente, conspicimur. Tuis igitur, frater in Christo, charissime Humbalde, justis petitionibus annuentes, sanctam Antissiodorensem ecclesiam, cui auctore Deo praesides, apostolicae sedis auctoritate munimus; statuimus enim ut universa, quae ab antiquis praedecessorum nostrorum possessa temporibus, vestra Antissiodorensis ecclesia in praesenti [Col. 0218A] XV indictione obtinere cognoscitur, tibi tuisque successoribus libera semper et illibata serventur; nullus omnino cujuscunque dignitatis aut ordinis invitis vobis aut ecclesiae vestrae subjectionis aut res vestrae possessionis invadere, auferre, aut aliquo modo subtrahere audeat, sed omnia in tua tuorumque successorum canonica honestate viventium, obedientia et dispositione persistant: sic enim a praedecessoribus nostris sanctae Romanae Ecclesiae pontificibus per beati Germani petitionem, cujus patrimonium Antissiodorensis parochia fuerat, creditur institutum. Si qua igitur ecclesiastica saecularisve persona, hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua [Col. 0218B] emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen.



CCXX. Privilegium pro monasterio insulae Agensis. (Anno 1107, Maii 30.)
[ARCERE, Hist. de la Rochelle, Preuv., tom. II, p. 637.]
[Col. 0218C]

PASCHALIS episcopus, servus servorum Dei, dilecto filio GULIELMO, priori monasterii Beati Martini in Aya insula parachiae Santonensis, ejusque successoribus regulariter substituendis in pacem perpetuam.

Religiosis desideriis dignum est facilem praebere consensum, ut fidelis devotio celerem sequatur effectum. Vestri igitur, fili in Christo charissime, desiderii votum rationabile perpendentes, petitiones tuas clementer admisimus, et beati Martini cellam, cui per fratris nostri Hugonis Cluniacensis abbatis constitutionem praesides, cum tota ipsa insula Cluniacensi semper coenobio tanquam membrum capiti adhaerere statuimus, sicut a Guillelmo bonae memoriae Pictavorum comite et Isemberto milite oblata cognoscitur. [Col. 0218D] Universa etiam vel supra virorum et aliorum fidelium oblatione seu pontificum concessione, sive principum liberalitate, sive aliis justis modis ad cellam ipsam hodie pertinentia, vel quae in futurum ibidem conferri Domino largiente contigerit firma semper et illibata permanere sancimus. Sepulturam quoque ejusdem loci omnino liberam esse decernimus, et eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Decernimus itaque [Col. 0219A] ut nulli omnino hominum liceat idem monasterium temere perturbare, aut ejus possessiones auferre vel ablatas retinere, vel injuste, datas, suis usibus vindicare, minuere, vel temerariis vexationibus fatigare, sed omnia integra conserventur eorum, pro quorum sustentatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine [Col. 0219B] districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Paschalis catholicae Ecclesiae episcopus.

Datum apud Clamitiacum per manum Joannis, secretarii Romanae Ecclesiae diaconi cardinalis ac bibliothecarii, tertio Kal. Junii, indictione decima quarta, anno Dominicae Incarnationis 1107.



CCXXI. Ad Anselmum Cantuariensem episcopum.---Presbyterorum filios ad sacros ordines promovere Anselmo permittit, Richardum abbatem in communionem suam admittere; caetera, ut pro tempore visum erit, dispensare. (Anno 1107, Maii 30.)
[MANSI, Concil., XX, 1063.]
[Col. 0219C]

PASCHALIS episcopus, servus servorum Dei, venerabili fratri ANSELMO Cantuariensi episcopo, salutem et apostolicam benedictionem.

De presbyterorum filiis quid in Romana Ecclesia constitutum sit, fraternitatem tuam nescire non credimus. Caeterum quia in Anglorum regno tanta hujusmodi plenitudo est ut major pene et melior clericorum pars in hac specie censeatur: nos dispensationem hanc sollicitudini tuae committimus. Eos enim, quos scientia et [Col. 0219D] vita commendat, apud vos ad sacra officia promoveri, pro necessitate temporis et utilitate Ecclesiae concedimus: ut in posterum constitutionis ecclesiasticae praejudicium caveatur. De persona quoque Richardi Heliensis abbatis, petentibus filiis nostris, Henrico rege et Willelmo de Warelwast, permittimus ut eam in communionem tuam, praemissa satisfactione, suscipias, et si ad monasterii regimen utilis ejus persona conspicitur, tuae dispensationi committimus. Caetera etiam quae in regno illo pro necessitate temporis dispensanda sunt, juxta gentis barbariem, juxta ecclesiae opportunitates, sapientiae ac religionis tuae sollicitudo dispenset.

Data III Kal. Junii.



CCXXII. Bulla qua jam concessam bulla Nicolai papae II exemptionem Corbiniacensis coenobii a subjectione Flaviniacensis confirmat. (Anno 1107, Mai. 31.)
[Gall. Christ., IV, Instrum. 85.]
[Col. 0220A]

PASCHALIS episcopus, servus servorum Dei, dilecto filio HUGONI abbati et fratribus Corbiniacensis monasterii, salutem et apostolicam benedictionem.

Officii nos hortatur auctoritas pro ecclesiarum statu sollicitos esse, et quae recte statuta sunt stabilire; idcirco dilectionis vestrae petitionem clementer admisimus ut coenobium vestrum a Flaviniacensium monachorum incursibus liberum redderemus. Vidimus [Col. 0220B] siquidem venerabilium fratrum Hugonis et Amati episcoporum definitionem, qui tunc temporis apostolicae sedis legatione in Galliarum partibus fungebantur, quam super hoc negotio in Exoldunensi concilio peregerunt. Auditis enim utriusque partis allegationibus, visis etiam litteris et munimentis quae utrinque proferebantur in medium, ex concilii sententia statuerunt ut Flaviniacenses monachi, qui vestrum monasterium in cellam redigere conabantur, omnino deinceps ab hac infestatione desisterent; abbatis etiam Flaviniacensis in manus suas refutatione suscepta, definitionem ipsam subscriptione sua et multorum, qui adfuerant, episcoporum nominibus munierunt. Et nos ergo, sicut et praedecessorem nostrum sanctae memoriae Nicolaum papam [Col. 0220C] statuisse litterarum indicia manifestant, praesentis decreti assertione hanc Flaviniacensium monachorum querelam prorsus a vestro coenobio removemus et sopitam in perpetuum cessare praecipimus. Porro si Augustodunensis episcopus, ad cujus ordinationem pro parochiali jure locus vester pertinet, aliqua vobis gravamina inferre perstiterit, ad sedem apostolicam recurrendi liberam vobis concedimus facultatem. Si quis autem pertinaciter adversus ista praesumpserit, apostolicae indignationis ultione plectatur. Vos igitur, filii in Christo dilecti, Dei semper timorem et amorem in vestris cordibus habere satagite, ut quanto a saecularibus tumultibus liberiores estis, tanto amplius placere Deo totius mentis et animae virtutibus anbeletis.

[Col. 0220D] Ego Paschalis catholicae Ecclesiae episcopus SS.

Datum apud Lupertiacum per manum Joannis S. Romanae Ecclesiae diac. cardin. ac biblioth. II Kal. Jun., ind. XV, Incarnat. Dom. anno 1107, pontificatus autem dom. Paschal. secundi papae VIII.



CCXXIII. Ad Hugonem abbatem Cluniacensem.---Cluniacensibus adjudicat cellam Sancti Dionysii de Nongento, adversus Guillelmum abbatem Sancti Petri Carnotensis. (Anno 1107, Jun. 6.)
[MANSI, Concil., XX, 1040.]

PASCHALIS episcopus, servus servorum Dei, venerabili fratri HUGONI Cluniacensi abbati, salutem et apostolicam benedictionem.

[Col. 0221A] Quae semel juste rationabiliterque decisa sunt, propter oblivionis incuriam redivivis saepe litibus replicantur. Idcirco litteris praesentibus adnotamus qualiter inter vestri coenobii monachos et S. Petri Carnotensem abbatem Guillelmum, de Sancto Dionysio de Nongento querela cum sua sit replicatione decisa. Idem enim Carnotensis abbas, post domni Urbani papae decretum, super eadem cella vestros fratres, nobis in Trecensi concilio praesidentibus, calumniis impetebat. Ne qua ergo scintilla jurgii remaneret, perspiciendum duximus quidquid a parte alterutra proferretur. Ostensae igitur sunt litterae quaedam a Carnotensi abbate, per quas idem locus Carnotensibus monachis a Retrocco [cor. Joffrido] comite sub quadam fuerat conditione commissus: [Col. 0221B] in quibus nulla temporum adnotatio, nullus vel episcopi vel clericorum continebatur assensus. Ad haec easdem litteras falsas habendas Retroccus comes, ipsius Joffridi filius, qui locum illum una cum Beatrice uxore sua vestro coenobio obtulerat, asserebat: quia et unus testium qui subscripti fuerant, supradicti Joffridi frater adhuc superstes, se omnino interfuisse penitus inficiaretur, et easdem litteras alio tempore in capitulo Carnotensi falsatas fuisse narrabat, falsationis illius testem cum jurejurando in medium proferens. Caeterum Joffridi comitis oblatio vestro coenobio data, et locum, et tempus, et episcopi et metropolitani consensum, et Theobaldi comitis, ejusque filii Stephani favorem, de cujus feudo idem locus fuerat, manifestius continebat. [Col. 0221C] Constitit itaque apud omnes quia domni Urbani papae sanctio apostolicae gravitatis pondere nitebatur plena. Quapropter ratione judicii Carnotensis abbatis querela sopita est, et monasterio vestro supradictae cellae in perpetuum statuta possessio. Sane huic nobiscum judicio adfuerunt venerabiles episcopi, Leodegarus Bituricensis, Aldo Placentinus, Girardus Engolismensis, Ildebertus Cenomanensis, et nostrae sanctae Romanae Ecclesiae cardinalis Landulfus, de titulo S. Laurentii, qui dicitur in Lucina. Igitur et nos sanctioni praedecessoris nostri, nostrae quoque sanctionis robur adjicimus, praecipientes, et penitus interdicentes, ne quis ulterius super hoc negotio vestrum Cluniacense coenobium [Col. 0221D] inquietare praesumat. Qui vero praesumpserit, canonicae districtionis animadversione multetur.

Ego Paschalis, catholicae Ecclesiae episcopus, subscripsi.

Datum Silviniaci per manum Joannis, sanctae Romanae Ecclesiae diaconi, VIII Kal. Junii, indict. XV, incarnat. Dominicae anno 1107, pontificatus autem domni Paschalis II papae VIII.



CCXXIV. Hugoni abbati S. Germani Antissiodorensis bullam tribuit. (Anno 1107, Jun. 9.)

[Mentio tantum exstat apud MABILL. Annal. Bened., V, 501.]



CCXXV. Ad Ricardum Narbonensem archiepiscopum.---Narbonensis Ecclesiae possessiones et jura confirmat. (Anno. 1107, Jul. 13.)
[MANSI, Concil., XX, 1025.]
[Col. 0222A]

PASCHALIS episcopus, servus servorum Dei, venerabili fratri RICARDO, primae sedis Narbonensis antistiti, ejusque successoribus canonice substituendis in perpetuum.

Charitatis est donum proprium, providere profectibus aliorum. Charitas enim non quaerit quae sua sunt (I Cor. XIII). Unde et Apostolus: Nunc autem vivimus, si vos statis in Domino (I Thess. III); et iterum: Quae est enim spes nostra, aut gaudium, aut corona gloriae? Nonne vos ante Dominum nostrum [Col. 0222B] Jesum Christum? (I Thess. II.) Hoc igitur charitatis debito provocamur, et apostolicae sedis auctoritate compellimur, honorem debitum fratribus exhibere, et sanctae Romanae Ecclesiae dignitatem pro suo cuique modo caeteris Ecclesiis impertiri. Idcirco, venerabilis frater Ricarde Narbonensis archiepiscope, praesentis decreti pagina tibi tuisque successoribus quidquid parochiarum ad primae sedis Narbonensis Ecclesiam antiquo jure noscitur pertinere, confirmamus. Porro infra parochias ipsas jure proprietario tam tibi quam tuis successoribus possidenda, regenda et disponenda sancimus, ecclesiam Sancti Pauli cum omnibus pertinentiis suis, oppidum Caput stagni, Salas, Aruscadas, Argens, Fontem jocosum, Auriag, Villam rubeam, Segionum, [Col. 0222C] et caetera praedia, cellas seu possessiones, quae vel a regibus, vel ab aliis fidelibus viris, ecclesiae sanctorum martyrum Justi et Pastoris oblatae sunt. tam in Narbonensi comitatu quam in Biterrensi, Redensi, Sustantionensi et Nemausensi. Infra vero urbem Narbonensem, medietatem ipsius comitatus, medietatem telonei, portatici, rasicae, salinarum et caeterorum reddituum qui a civitatis comite tam de marinis quam de terrenis institoribus exiguntur. In monasteriis vero seu caeteris per Narbonensem Ecclesiam ecclesiis, salva sedis apostolicae auctoritate, canonicum vobis jus obtinere concedimus. Sane ad vestram metropolim pertinentes episcopales cathedras, videlicet Biterris, Carcassonae, Tolosae, [Col. 0222D] Elnae, Agathes, Lutevae, Magalonae, Nemausi, Uzeticae, tibi tuisque successoribus in perpetuum subjectas, obedientiam debitam servare censemus. Primatum etiam vobis super secundam Narbonensem, id est Aquensis metropolis, sicut a nostris praedecessoribus statutum est, confirmamus: et quidquid ex antiquo jure saepe dictae ecclesiae Narbonensi competit, ratum perpetuo et inconvulsum manere decernimus. Statuimus ergo ut nulli hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare: sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica [Col. 0223A] saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus subscripsi.

[Col. 0223B] Datum apud Privatum, per manum Joannis S. R. E. diaconi cardinalis ac bibliothecarii, tertio Idus Julii in anno Dominicae Incarnationis 1107, pontificatus autem domini Paschalis II papae VIII.



CCXXVI. Ad abbatem S. Pontii et Electensem.---Ne excommunicatos a Narbonensi episcopo suscipiant. (Anno 1107.)
[MANSI, Concil., XX, 1026.]

PASCHALIS episcopus, servus servorum Dei, P . . . . . . abbati Sancti Pontii, et R. Electensi abbati, et caeteris monachis, salutem et apostolicam benedictionem.

Frater noster Ricardus, Narbonensis metropolitanus, [Col. 0223C] adversus dilectionem vestram conqueritur quod excommunicatos et interdictos ab eo in communionem et participationem ante absolutionem suscipiatis, cum non solum vos, verum etiam laici non ignorent quoniam iniquum et contra canones sit cum interdictis et excommunicatis communicare, et eorum peccatis involvi. Nos vero in concilio quod apud Trecas celebravimus, sanctorum Patrum decreta sequentes, tam episcopis quam abbatibus et caeteris clericis interdiximus, ne ulterius excommunicatos vel interdictos ab alio in sua parochia reciperent. Igitur ne nostrae praeceptionis contemptores videamini, mandamus vobis ut ab hujusmodi omnino cessetis, ne excommunicationis vinculo detineamini.



CCXXVII. Ad monachos S. Aegidii.---Bertrannum comitem nuntiat se absolvisse, cum is illata monasterio S. Aegidii damna reparaverit. (Anno 1107, 25 Julii.)
[D. BOUQUET, Recueil, XV, 38.]
[Col. 0223D]

PASCHALIS episcopus, servus servorum Dei, dilectis filiis monachis S. Aegidii salutem et apostolicam ben edictionem.

Propter oppressiones monasterii seu villae vestrae Bertrannum comitem diu anathematis districtione coercuimus. Denique cum venisset ad nos, praesente abbate vestro Ugone et fratribus sive burgensibus qui cum eo venerant, Raimundi comitis chartam [Col. 0224A] in ejus audientia perlegi fecimus: in qua nimirum charta pater ejus Raimundus comes omnes honores S. Aegidii, tam in villa vestra quae dicitur Flaviana, quam in extrinsecis, quidquid juste sive injuste videbatur obtinere, scilicet omnes rectas sive pravas consuetudines, quas ipse vel antecessores ejus ibidem habuerunt, reliquisse, et plenariam jurisdictionem Odiloni bonae memoriae abbati, et fratribus qui cum eo aderant, fecisse asseritur per manum praedecessoris nostri Urbani papae apud concilium Nemausense. Eodem igitur tenore, et ipse in manu nostra omnes honores B. Aegidii et burgi vestri consuetudines abdicavit, et quaecunque damna sive alia malefacta sibi contigerant in guerra quam vobiscum et cum vestris burgensibus [Col. 0224B] habuit, et abbati vestro, et burgensibus, et omnibus eorum adjutoribus per quos eadem damna illata sunt, omnino dimisit: sic eum a vinculo excommunicationis absolvimus.

Actum apud cellam S. Marcelli [(59) 1Kb] VIII Kalend. Augusti, indictione XV, praesentibus episcopis Eustachio Valentino, Berengario Biterrensi, Leodegario Vivariensi; cardinalibus Romanae Ecclesiae Landulpho presbytero, Joanne et Berardo diaconibus; et proceribus ipsius Bertranni, Guillelmo Ugonis de Montilio, Guillelmo de Sabrano, Bermundo Peleto, Poncio de Medenas, Rostagno de portu, et burgensibus Pagano, et Causito, et Bertranno comite milite de Poscheriis.



CCXXVIII. Decretum pro pago Salmoriacensi. (Anno 1107, Aug. 2.)
[D. BOUQUET, Recueil, tom. XIV pag. 957.]
[Col. 0224C]

PASCHALIS episcopus, servus servorum Dei, etc

Inter venerabiles fratres Guidonem Viennensem et Hugonem Gratianopolitanum episcopos de pago Salmoriacensi per multos annos et multis in conciliis quaestio ventilata est. Novissime ante praesentiam nostram Lugduni in hanc concordiam ex nostri provisione judicii convenerunt, ut ejusdem pagi aequam divisionem facerent, et tam Viennensi quam Gratianopolitanae Ecclesiae pars ejusdem divisionis vicinior redderetur. Quidquid autem in territorio infra Bornam et Isaram versus Gratianopolim constituto [Col. 0224D] Viennensis archiepiscopus calumniabatur, ab omni deinceps infestatione liberum Gratianopolitanae Ecclesiae cederet; porro Ecclesia B. Donati, quae infra Viennensem parochiam continetur cum omnibus mobilibus sive immobilibus ad eam pertinentibus, Gratianopolitanus episcopus jure proprietario possideret, et tam canonicas ipsius Ecclesiae quam universa ad eam pertinentia ipse disponeret: Viennensis autem parochiali tantum jure in clericorum et altarium consecrationibus uteretur. Pari ergo communique consensu, Salmoriacensis pagi talis facta est divisio, ut undecim castella cum ecclesiis et parochiis et totis mandamentis suis, Viennensi Ecclesiae: et undecim castella cum [Col. 0225A] ecclesiis et parochiis, et totis mandamentis suis Gratianopolitanae Ecclesiae dederentur. Haec autem sunt castella quae in portionem Viennensis Ecclesiae segregata sunt, castrum Sancti Georgii, Brissiacum, castrum Veteris Villae, castrum Orniciacum, castrum Bonocellum, castrum Leemps, castrum Planilla, castrum Clarimontis, castrum Sancti Lorii, castrum Paladrudi, castrum Vireu. Item haec sunt quae in portionem Gratianopolitanae Ecclesiae obvenerunt; castrum Vinniacum, castrum Nerpoicum, castrum novum, castrum Tullinum, castrum de Ruens, castrum Moirencum, castrum Vorione, castrum Tuluwis, castrum Miribellum, castrum Minuetum, de Scalis, castrum Vorapium et super haec Ecclesiae cancellario, cum tota parochia sua. [Col. 0225B] Sic largiente Domino, supradictae quaestionis diuturnitas terminata est, et pacis atque concordiae inter Viennensem et Gratianopolitanam Ecclesiam, eorumque praesules utroque in idipsum consentiente stabilitas instituta est. Quam stabilitatem nos in perpetuum permansuram largiente Domino confirmamus, praecipientes et omnimodis sancientes, ut pars quae Viennensi seu Gratianopolitanae quemadmodum suprascriptum est, cessit Ecclesiae, semper ejus parochia sit, nec ulli omnino personae liceat, aut Viennensi suam, aut Gratianopolitanae suam, quae superius distincta est, ullo unquam tempore subtrahere portionem. Si vero alter adversus alterum indeliberata parte quaestionem aut violentiam fecerit, juxta conditionem quare [Col. 0225C] in judicio uterque constrinxit, accepta portionis possessione careat, et omne deinceps agendi jus in eodem negotio prorsus amittat. Ad haec praeceptum est et repetita praeceptione firmamus, ne Viennensis episcopus ulterius in illa parte Gratianopolitanae Ecclesiae, aut pacem, aut communiam aut aliquam exactionem requirat, aliter quam in Riensi, seu Vivariensi parochia ad Viennensem metropolim pertinente; adfuerunt hic judicio sive concordiae, quae Lugdunum IV Kal. Februarii facta est, venerabiles episcopi Richardus Albanus, Aldo Placentinus, Potius Aniciensis, Leodegarius Vivariensis, Guido Gehennensis, Eustachius Valentinus, Cono Maurianensis, et Guigo comes Albianensis.

[Col. 0225D] Datum per manum Joannis, sanctae Romanae Ecclesiae diaconi cardinalis ac bibliothecarii, apud ecclesiam Sancti Petri de Alaverdo, IV Nonas Aug., indict. XV, Incarnationis Dominicae anno 1107, pontificatus autem domni Paschalis II papae VIII.



CCXXIX. Ad Hugonem abbatem Cluniacensem.---Sancti Wlmari abbatiam illi subjicit corrigendam. Ejus abbates in perpetuum ab abbatibus Cluniacensibus constituantur. Cuivis monacho liceat ad Cluniacense coenobium transire. (Anno 1107, Aug. 4.)
[MANSI, Concil., XX, 1040.]

PASCHALIS episcopus, servus servorum Dei, venerabili [Col. 0226A] fratri HUGONI Cluniacensi abbati, salutem et apostolicam benedictionem.

Desiderium quod ad religiosum propositum et animarum salutem pertinere monstratur, sine aliqua est, auctore Deo, dilatione complendum. Venerabilis siquidem frater noster Joannes Morinorum episcopus, petente Eustachio Bononiensi comite, Sancti Wlmari abbatiam sollicitudini tuae, charissime frater Hugo, corrigendam commisit. Et nos ergo juxta ejus desiderium ac deliberationem, praesentis decreti assertione sancimus, ut idem Beati Wlmari monasterium, semper in tua tuorumque successorum ordinatione permaneat; nec alius illic abbas substituatur nisi qui vestra fuerat deliberatione provisus. Idem etiam de Menatensi monasterio constituimus, quod jam [Col. 0226B] diu in vestra ordinatione permansit. Praeterea quoniam omnipotens Deus, et ante nostra tempora, et in diebus nostris, praecipuam religionis monasticae disciplinam in vestro dignatus est monasterio conservare, hanc vobis praerogativam concedimus ut quisquis ad vos alieni monasterii monachus pro vitae melioratione transierit, licenter recipiatur, remotis prioris loci querimoniis, ut, largiente Domino, salutis quam quaerere videtur apud vos potiatur effectu. Si quis vero temerario ausu his salutiferis constitutionibus obviam ire praesumpserit, apostolicae indignationis ultione plectatur, et communionis ecclesiasticae periculum patiatur.

Ego Paschalis, catholicae Ecclesiae episcopus, subscripsi.

[Col. 0226C] Datum apud Aquambellam per manum Joannis, sanctae Romanae Ecclesiae diaconi cardinalis ac bibliothecarii, II Nonas Augusti, indictione XV, Incarnationis Dominicae anno 1107, pontificatus autem domni Paschalis papae II anno IX.



CCXXX. *Monasterio S. Benedicti Padilironensi privilegia quaedam concedit. (Anno 1107, Sept. 1.)

[Vide BACCHINI, Dell'istoria del monasterio di S. Benedetto di Polirone. Modona, 1696, 4o, Racc. p. 68.]



CCXXXI. Ecclesiae Lucensis privilegia, petente Rangerio episcopo, confirmat. (Anno 1107, Sept. 18.)
[BALUZ, Miscell. edit. Luc. IV, 187.]
[Col. 0226D]

PASCHALIS episcopus, servus servorum Dei, venerabili fratri RANGERIO Lucano episcopo, ejusque successoribus canonice promovendis in perpetuum.

Justis votis assensum praebere justisque petitionibus aures accommodare nos convenit, qui, licet indigni, justitiae custodes atque praecones in excelsa apostolica beatorum, Petri et Pauli specula positi, Domino disponente, conspicimur. Tuis igitur, venerabilis frater et coepiscope Rangeri in Christo charissime, justis petitionibus annuentes S. Lucanam Ecclesiam cui Deo auctore praesides, apostolicae sedis [Col. 0227A] auctoritate munimus. Statuimus enim ut universae per Lucanam parochiam plebes in tua tuorumque successorum apostolicae sedis communionem obtinentium obedientia semper ac dispositione persistant. Nec personae cuique facultas sit ecclesias intra Lucanam urbem seu extra sitas a consueto vobis servitio sequestrare, aut capellas plebium ab ipsarum unitate ac subjectione subtrahere. Illud autem omnimodis interdicimus, ne cuique in posterum clerico aut monacho liceat capellam vel ecclesiam de laici manu suscipere, quoniam ecclesiae vel ecclesiarum res juxta canonicas sanctiones sub episcopali provisione sunt servandae. Praeterea quia juxta Apostoli dictum laborantem agricolam primitus de fructibus percipere tam tibi quam successoribus [Col. 0227B] tuis in pastorali sollicitudine laborantibus partes altaris et sacrarii confirmamus, ut videlicet citra personarum quarumlibet contradictionem sive molestiam ad vestrae seu hospitum sustentationem usus in perpetuum habeatis, oblationum partes, quae vel ad altaria matricis Ecclesiae vel ad Vultus Sacrarium, vel in parochialibus ecclesiis offeruntur, sicut easdem partes praedecessores tui multorum temporum episcopi quiete ac pacifice possedisse noscuntur. Si quis igitur in crastinum episcopus aut abbas, imperator aut rex, princeps aut dux, comes, vicomes, castaldio, aut ecclesiastica quaelibet saecularisve persona, hanc nostrae concessionis paginam sciens, contra eam temere venire tentaverit, secundo tertiove commonita, si non satisfactione congrua [Col. 0227C] emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem supradictae Lucanae Ecclesiae jura servantibus sit pax Domini nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

Datum Fesulis per manum Joannis, S. R. E. diaconi cardinalis ac bibliothecarii, XIV Kal. Octobris, indict. I, Incarnat. Dominicae an. 1107, pontificatus [Col. 0227D] autem domni Paschalis II papae anno IX.



CCXXXII. *Gregorii archidiaconi, Huberti archipresbyteri, Raynerii primicerii, Guidonis cantoris, fratrum ecclesiae Lucanae privilegia quaedam confirmat. (Anno 1107, Sept. 18.)

[Vide Memorie edocumenti per servire all'istoria del principato Luccesse, Lucca, 1813, 4o, V, I, 378.]



CCXXXIII. Ad Joannem abbatem Florentinum.---Privilegium Florentini coenobii. (Anno 1107, Sept. 24.)
[MANSI, Concil., XX, 1052.]

PASCHALIS episcopus, servus servorum Dei, dilecto filio JOANNI abbati Florentini monasterii quod Sanctae [Col. 0228A] Mariae dicitur, ejusque successoribus regulariter promovendis in perpetuum.

Piae postulatio voluntatis effectu, etc. Praeterea quaecunque hodie pontificum concessione, principum liberalitate, vel oblatione fidelium, vel aliis justis modis id coenobium possidet, sive in futurum juste ac canonice poterit adipisci, firma vobis vestrisque successoribus et illibata permaneant. Laborum quoque vestrorum decimas, praeter quorumlibet contradictionem, tam volus quam successoribus vestris in monastica religione permanentibus, habendas concedimus: consecrationes altarium, sive basilicarum, ordinationes monachorum, seu clericorum monasterio pertinentium, a Florentino accipietis episcopo: siquidem gratiam apostolicae sedis habuerit, [Col. 0228B] et si ea gratis et sine pravitatis molestia voluerit exhibere. Alioquin liceat vobis catholicum, quem malueritis, adire antistitem, et ab eo consecrationum sacramenta suscipere, qui apostolicae sedis fultus auctoritate quae postulatis indulgeat. Porro episcoporum seu episcopalium ministrorum actiones omnes ab ecclesiis sive clericis ejusdem monasterii removemus. Sepulturam quoque ejusdem loci omnino liberam esse decernimus, ut eorum qui illic sepeliri desideraverint, devotioni et extremae voluntati, nisi forte excommunicati sint, nullus obsistat. Si qua ergo ecclesiastica saecularisve persona, etc.

Ego Paschalis catholicae Ecclesiae episcopus.

Datum Florentiae per manum Joannis, S. R. E. diac. card. ac biblioth., anno Dominicae Incarn. [Col. 0228C] 1108, VIII Kal. Octobr. indict. I, pontificatus ver. domni Paschalis II papae an. IX.



CCXXXIV. Bulla Paschalis papae II.---Privilegium pro parthenone S. Petri de Luco. (Anno 1107, Octobr. 3.)
[MITTABELLI, Annal. Camaldul., III, App. 204.]

PASCHALIS episcopus, servus servorum Dei, dilectae filiae BEATRICI abbatissae monasterii Sancti Petri, quod juxta oppidum Luci situm est in dioecesi Florentina, ejusque posteris regulariter substituendis in perpetuum.

Austri terram inhabitantibus per prophetam Dominus praecipit cum panibus occurrere fugienti. [Col. 0228D] Idcirco vos, filiae charissimae, de saeculo fugientes gratanter excipimus, et per sancti Spiritus gratiam sedis apostolicae munimine confovemus; statuimus itaque ut quaecunque praedia, quaecunque bona, quae idem coenobium ex oblatione Gothidii bonae memoriae viri et concessione Rodulphi Camaldulensis prioris in praesentiarum possidet, vel in posterum concessione pontificum, liberalitate principum, vel oblatione fidelium Domino largiente, juste atque canonice poterit adipisci, firma vobis et eis, qui post vos successuri sunt, illibata permaneant. In quibus haec visa sunt propriis vocabulis exprimenda, scilicet pars de oppido Luci cum pertinentiis, Larciane villae pars cum pertinentiis suis; pars de Contanceruto, de Rivo Frigido cum pertinentiis suis, [Col. 0229A] et de Rivo cornoclaria cum pertinentiis suis; pars de villa Castri, et de villa Sylvae et Frenae cum pertinentiis suis. Infra urbem Florentinam una domus juxta ecclesiam sancti P . . . . . alia juxta ecclesiam Sancti Donati, et caetera quae in ejusdem urbis territorio monasterii vestri sumptibus acquisistis. Laborum vestrorum quoque decimas praeter episcopi seu episcopalium ministrorum contradictionem, perpetuo vobis habendas concedimus. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura. Porro [Col. 0229B] locus ipse semper sub Camaldulensis prioris provisione permaneat, nec episcopo, nec episcopi ministris liceat ejusdem loci congregationem, aut ejus presbyteros excommunicare, vel interdicere, vel super ullo negotio molestare, nisi prius Camaldulensem priorem charitatis studio perquisierint. Si qua igitur in futurum ecclesiastica saecularisve persona, hanc nostram paginam sciens, contra eam temere venire tentaverit, et semel, bis, ter commonita, si non satisfactione congrua emendaverit, in excommunicationem incidat, et potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni [Col. 0229C] subjaceat. Cunctis autem eidem congregationi justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum apud Bibienam per manus Joannis sanctae Romanae Ecclesiae diaconi cardinalis ac bibliothecarii, V Nonas Octob. indictione I, Dominicae Incarnationis anno 1107, pontificatus autem domni Paschalis secundi papae IX.



CCXXXV. Ad Daimbertum archiepiscopum Senonensem.--- Dijudicandam committit causam abbatum duorum. (Anno 1107, Oct. 23.)
[MANSI, Concil., XX, 1016.]
[Col. 0229D]

PASCHALIS episcopus, servus servorum Dei, venerabili fratri DAIMBERTO Ecclesiae Senonensis archiepiscopo, salutem et apostolicam benedictionem.

Quanto major tibi animarum cura commissa est, tanto sollicitiorem esse in omnibus te oportet. Invigila igitur, frater charissime, sicut bonus pastor super gregem Domini: ut eum talem possis Domino assignare, qui et sibi placeat, et se dignum bona retributione ostendat. Finis tuus quotidie appropinquat, et licet hoc certum sit omnibus, extremus tamen dies incertus est. Esto itaque semper sollicitus, et si forte negligenter te aliquando habuisti, [Col. 0230A] nunc totum studeas per Dei gratiam emendare: ut cum Dominus venerit, te vigilantem inveniat et sic paratum, quatenus in aeternae vitae suscipi gloria merearis. De querimonia, quam Virziliensis abbas adversus Floriacensem pro quadam gerit ecclesia, justitiam debitam facias. Non enim volumus, privilegiorum [f., ut privilegiorum II.] obtentu Ecclesia quaelibet praejudicium patiatur.

Datum apud Tiphernum X Kal. Novembris.



CCXXXVI. Ad Hierosolymitanae Ecclesiae clericos, regem [Balduinum] et populum. (Anno 1107, Dec. 4.)
[Eugène DE ROZIÈRE, Cartulaire du Saint-Sépulcre, Paris, Imprimerie nationale, 1849, p. 8.]

[Col. 0230B] PASCHALIS episcopus, servus servorum Dei, Jerosolymitanae Ecclesiae clericis, regi B[ALDUINO] et populo, salutem et apostolicam benedictionem.

Ecclesiae vestrae scandalis tanto vehementius urimur, quanto minus pro locorum longioribus interstitiis eorum curationibus possumus imminere, ob hoc praesertim quia Jerosolymitana civitas et Sepulcri Dominici reverentia illustris est et in medio multarum posita nationum, quarum aliae Christianam fidem, aliae Latinae puritatis consuetudinem irridere conantur. Et prius enim [pro] Daiberto et post modum pro Evremaro vestra scandalizatur Ecclesia. Si quidem in Daibertum bonae memoriae, fratrem nostrum et coepiscopum, acerrime conspiratum esse [noscitur]; ad quod negotium decidendum [Col. 0230C] nostrae sedis [legatum], presbyterum cardinalem Robertum, misimus. Tunc profecto in eumdem episcopum, quia defecisse judicio videbatur, depositionis sententia data est. Caeterum frater ille, ad sedem apostolicam veniens, non defecisse, sed regio se fatebatur timore propulsum; apud nos itaque judicium exsecutus est. Interim apud vos Evremarum novimus legati nostri favore ad regimen episcopatus electum. Nos autem, in Lateranensi Ecclesia Daiberti satisfactione suscepta, suo eum officio et Jerosolymitanae sedi restituimus synodali judicio; Evremarum vero a Jerosolymitana sede removimus, episcopi nimirum officio reservato, quia in locum vacuum successisse legati nostri videtur assensu. Evremaro tamen id indulgentiae reservatum est ut, [Col. 0230D] si ab aliqua vacante vocaretur Ecclesia, vel post Daiberti obitum a Jerosolymitana requireretur Ecclesia, episcopale illuc officium exerceret. Caeterum antequam vobis sententia haec auctoritatis nostrae litteris insinuaretur, confrater noster Daibertus, evocante Domino, ab hac luce subtractus est. Nuper autem supradictus frater noster Evremarus et Arnulfus, ecclesiae vestrae archidiaconus, cum nonnullis aliis ad nostram praesentiam pervenerunt, multas ac diversas ac valde dissonas litteras afferentes: Evremarus quippe tam capituli quam episcoporum et regis litteras attulit, rogantes et postulantes ut, ipsum pallio privilegioque donantes, in Jerosolymitanae sedis praesulem apostolicae sedis [Col. 0231A] auctoritate roboraremus; porro Arnulfi archidiaconi litterae, quas a capitulo, ab episcopis et a rege missas praesentavit, id penitus postulabant ut Ev[re]marum, tanquam inutilem et synodalis sententiae contemptorem, a Jerosolymitana omnino removeremus Ecclesia. Nec minor in utraque partium verbis dissensio et concertatio agebatur: Evremarus quippe adversus archidiaconum et eos qui cum eo erant, querimoniam disponebat quod sibi inobedientes existerent, cum se post Daiberti obitum, post concilii sententiam cognitam, in patrem et episcopum tenuisse[nt]. De litterarum quoque tempore magna inter eos dissensio est facta. Evremarus vero ad suae allegationis robur litteras, quas attulerat, post Daiberti obitum, post cognitam concilii sententiam, [Col. 0231B] datas sibi a rege, a capitulo, et a caeteris, quorum erant inscripta nomina, asserebat; illi econtra ante certam synodalis sententiae notitiam litteras illas datas contestabantur, se vero et caeteros capituli fratres post illius sententiae certam notitiam nullam ei, tanquam suo episcopo, subjectionem aut obedientiam exhibuisse, imo tam se quam regem illi, ut a Jerosolymitana cathedra discederet, institisse, sicut in regis et aliorum, quas attulerant, litteris videbatur. Post hujusmodi concertationem diutinam, aspirante Domino, data est fratrum, qui nobiscum aderant, deliberatione sententia: ut Evremarus testes afferret, qui super sancta jurarent quod Jerosolymitana Ecclesia post certam synodalis sententiae cognitionem ipsum in episcopum elegisset, et litteras [Col. 0231C] ei, quas attulerat, dedissent, cum videlicet secundum sententiae tenorem eis licuit ipsum et habere, si vellent, et non habere, si nollent. Caeterum, quia nec Evremari pars ad id confirmandum, nec adversarium ad infirmandum sufficere videbatur, visum nobis est ut hujus negotii finis ad vestrum omnium praesentiam differretur, ubi quid potius gestum sit, quid veritate nititur, per Dei gratiam latere non potest. Propter hujus causae notitiam et finem certum legatum nostrum ad vestram Ecclesiam destinamus. Sic ergo a nobis et a fratribus nostris est statuta sententia: si apud vos hoc pro certo constiterit quod post certam sententiae nostrae synodalis notitiam eum communiter in capitulo elegistis, [Col. 0231D] exigente videlicet Ecclesiae voluntate et litterarum, quas per eum nobis misistis, petitione, omnino ipsi deinceps obedire, sicut vestro episcopo, debeatis: si vero secus actum constiterit, ipse deinceps Jerosolymitana cedat Ecclesia; tunc enim vobis licuit eum vel habere, si velletis, vel non habere, si nolletis; nunc jam propter Ecclesiae scandalum, si tunc repudiatus est, vobis permittitur praesidere, sed communi per Dei gratiam voto communique consilio pastorem canonicum secundum canones eligatis. Si vero partium in hoc fuerit contra diversitas, frater noster Evremarus, juxta tenorem superius prolatae sententiae, suae allegationis certitudinem cum septem idoneis testibus jurejurando perficiat.

[Col. 0232A] Datam Laterani, II Nonas Decembris, in dictione prima, per manum Joannis diaconi.



CCXXXVII. *Monasterio Casae Dei monasteria quaedam subjicit. (Anno 1107, Dec. 5.)

[Hujus privilegii mentio tantum exstat apud MABILL. Annal. Bened., V, 453 et 501.]



CCXXXVIII. Anselmo archiepiscopo Cantiuariensi mandat ut judicet de matrimonio Roberti comitis a rege Angliae capti. (Anno 1107.)
[Anselmi Cantuar. Opp., epist. lib. IV, ep. 83.]

PASCHALIS, servus servorum Dei, venerabili fratri Anselmo Cantuariensi archiepiscopo, salutem et [Col. 0232B] apostolicam benedictionem.

Omnipotenti Deo gratias agimus quia tuis plurimis laboribus in Anglica Ecclesia fugatis tenebris antiquum lumen refulsit. Vigilandum tamen est ne in Dominico agro super bonum semen inimicus zizaniam projiciat, atque prava radix pravum virgultum producat. Audivimus denique quod quidam comes Robertus, qui ab Anglico rege in captione tenetur, sub prohibitione consanguinitatis uxorem duxerit, quam ejus propinqui praefato comiti remiserunt. Unde mandamus dilectioni tuae ut eumdem comitem convenias, et si haec vera esse repereris, adhibitis idoneis testibus ita sapienter disponas, ut utrique a peccatis liberati, libere Deo famulari valeant. [Col. 0232C] Oret pro nobis dilectio vestra.



CCXXXIX. Privilegium pro ecclesia Sancti Martini. (Anno 1107.)
[MEICHELBECK, Historia Frisingensis. Aug. Vind. 1729, fol., I, I, 293.]

PASCHALIS episcopus, servus servorum Dei, dilecto filio DICTERAMO, et ejus fratribus in Beati Martini monasterio canonicam vitam professis in perpetuum.

Justis votis assensum praebere justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi, Domino disponente conspicimur. Udascalchus siquidem [Col. 0232D] Tegersensis abbas augendae religionis causa, de sui monasterii possessionibus regularium fratrum, qui canonici dicuntur, congregationem alere Domino largiente disposuit, in loco quem Sancti Martini cellam appellaverunt. Ejusdem igitur abbatis et monachorum ejus justum votum piumque desiderium cognoscentes, quod ab eis institutum est praesenti decreti favore firmamus. Ipsam enim cellam et canonicorum illuc congregatorum seu congregandorum conventum apostolicae sedis munimine confovemus statuentes, ut quaecunque praedia, quaecunque bona per supradictum Tegersensis monasterii abbatem vel per alios fideles de jure proprie loco eidem concessa sunt, quaecunque etiam in futurum concessione pontificum, liberalitate principum, [Col. 0233A] vel oblatione fidelium, juste illic dari offerrive contigerit, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem Ecclesiam temerarie perturbare aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura, salva Frisnigensis episcopi canonica reverentia. Decimas etiam novalium vestrarum vobis vestrisque successoribus habendas remota episcopalium ministrorum contradictione concedimus. Sane post professionem exhibitam nemini vestrum liceat proprium quid habere, nec sine praepositi congregationis licentia [Col. 0233B] de claustro discedere, ut in eo quod assumpsistis proposito, Domino largiente, constanter in perpetuum maneatis. Si qua igitur ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis suscipiant, et apud districtum judicem praemia aeternae [Col. 0233C] pacis inveniant. Amen.

Haec acta sunt anno Dominicae Incarnationis 1107, Paschalis PP. secundi octavo.



CCXL. Ad Adelgotum Magedaburgensem archiepiscopum.--- Citat eum ad sedem apostolicam de excessu commisso rationem redditurum. (Anno 1107.)
[MANSI, Concil., XX, 1223.]

PASCHALIS episcopus, servus servorum Dei, ADELGOTO [(60) 1Kb] Magedaburgensi archiepiscopo, salutem et apostolicam benedictionem.

Quanto te amplius diligimus, tanto de tuo excessu vehementius miramur, quod post synodalis mandati [Col. 0233D] celebrationem, primus praevaricationem incurrisse conspiceris, cujus praevaricationis correptio alias non posse fieri credimus, nisi per te ipsum ad praesentiam apostolicae sedis accesseris. Tuam ergo dilectionem litteris praesentibus praemonemus, ut opportuno quod tibi visum fuerit, tempore nostro te [Col. 0234A] statuas conspectui praesentare, quatenus quod in te vulneratum est, per omnipotentis Dei misericordiam apostolicae sedis sanetur antidoto.



CCXLI. Ad Brunonem Trevirensem archiepiscopum.---Committit ei absolutionem ab excommunicatione episcopi Leodiensis. (Anno 1107, Nov. 11.)
[HONTHEIM, Hist. Trevir. I, 488.]

PASCHALIS episcopus, servus servorum Dei, venerabili confratri BRUNONI Trevirorum archiepiscopo salus et apostolica benedictio.

Frater noster Leodiensis [(61) 1Kb] episcopus missa ad nos legatione suppliciter consortium nostrae communionis expetiit. Nos scientes Domini voluntatem, [Col. 0234B] qui omnes homines vult salvos fieri et neminem perire, nostras in hoc tibi vices committimus ut, scripto professionis accepto, quod in subditis habetur, ipsum et Leodiensem clerum sive populum a vinculo excommunicationis absolvas, et catholicae ecclesiae reconcilies. Quod enim frater noster Magdeburgensis episcopus super hujusmodi reconciliationibus passim facere dicitur [(62) 1Kb] , tanquam sine Romanae Ecclesiae praecepto factum, ratum habere non possumus. »Ego N. anathematizo omnem haeresim, et illam praecipue quae conturbat statum praesentis Ecclesiae, quae docet et astruit anathema contemnendum ligamenta Ecclesiae spernenda esse, hanc cum suis fautoribus et auctoribus damno et anathematizo. Promitto autem obedientiam Romanae sedis [Col. 0234C] praesuli P. ejusque successoribus sub testimonio Christi et Ecclesiae, affirmans quod affirmat, damnans quod damnat sancta et universalis Ecclesia. Quod si ab hac mea professione in aliquo deviare tentavero, ipse in me sententiam damnationis protulisse judico.«

Data III Idus Novembris.



CCXLII. Ad Conradum Salzburgensem archiepiscopum.--- Consolatur quod a suis multa passus esset. Item de quibusdam ab ipso interdictis, et de Guibertinis. (Anno 1107.)
[MANSI, Concil., XXI, 417.]

INNOCENTIUS [PASCHALIS [(63) 1Kb] ] episcopus, servus servorum [Col. 0234D] Dei, venerabili fratri CONRADO Salzburgensi episcopo, salutem et apostolicam benedictionem.

Gravis quidem, charissime frater, passionis videtur angustia, quam te a filiis tuis pati significasti, quos nutriendos in Domino suscepisti. Sed quale sit passionis praemium, pastoris nostri voce instruimur [Col. 0235A] dicentis, quod si pro justitia patimini, beati eritis (I Petr. III). Noli ergo desistere, noli ovibus Christi subsidia opportuna subtrahere, ne lupo rapienti aditus in ovile Domini relinquatur. Qualiter pugnare debeas, divinae Scripturae vocibus sufficienter instrueris. Nostrae facultatis auxilium per Dei gratiam semper paratum invenies.

Pro quibusdam ecclesiis a te interdictis nos Henricus dux Carinthiae postulavit: nos autem totum id dispositioni tuae committimus. Quid enim inde fieri debeat, tua dilectio poterit sapientiorum fratrum deliberatione disponere. De Hugone Brixiensi hoc servandum praecipimus, quod et de caeteris Guibertinis in conciliis statutum est, ut nec promoveantur, nec in suis ordinibus recipiantur.



CCXLIII. Hugoni abbati Cluniacensi monasterium S. Germani Antissiodorense addicit. (Intra an. 1099-1108.---Fragm.)
[BALUZ., Miscell. edit Luc. II, 177.]
[Col. 0235B]

PASCHALIS episcopus, servus servorum Dei . . . . .

. . .Caeterum omnipotentis Dei misericordia beati Germani meritis locum illum respiciente venerabilis fratris nostri Umbaldi Antissiodorensis episcopi postulatione praesenti et nobilium virorum, videlicet Stephani Blesensis comitis et Adelae uxoris ejus, et Guillelmi comitis Nivernensis allegatione supplici praedecessori nostro sanctae memoriae Urbano secundo subjectum est ut idem monasterium [Col. 0235C] reverentissimi fratris nostri Hugonis Cluniacensis abbatis sollicitudini committeretur in disciplina regularis ordinis reducendum. Sic nimirum et principalium precum votis et praecepti pontificalis auctoritate compulsus loci curam suscepit, teque, fili charissime Hugo, in Cluniacensi claustro probabilius eruditum illic abbatem constituit, et disciplinae regularis ordinem Domino largiente restituit. Et nos ergo nostri praedecessoris institutionem legitimam praesentis decreti pagina per Dei gratiam confirmamus, ut videlicet praedictum Beati Germani monasterium in praefati Hugonis abbatis Cluniacensis et successorum ejus ordinatione perpetuo permaneat, etc.



CCXLIV. R[angerio] episcopo Lucensi canonicos S. Frigdiani commendat. (Intra an. 1099-1108.)
[BALUZ., Miscell. edit. Luc. IV, 586.]
[Col. 0235D]

PASCHALIS episcopus, servus servorum Dei, Gen. FRI. R. Ecclesiae Lucanae episcopo, salutem et apostolicam benedictionem.

De probitate et charitate tua nullatenus ambigimus, quod religiosos viros diligas, et eos secundum facultatis tuae modum fovere studeas: pro communibus tamen filiis beati Frigdiani canonicis ampliori gratia te rogamus, atque praecipimus, ut eos diligere et honorare procures. Nec eis aut a clericis tuae ditioni subjectis, aut ab aliis quibuslibet molestias patiaris inferri: illatas vero austeritate congrua [Col. 0236A] tui officii ulciscaris. Fraternitatem tuam omnipotens Dominus inter omnia adversa custodiat.



CCXLV. R[angerium] episcopum Lucensem reprehendit quod canonicos S. Frigdiani patiatur injuriis affici. (Infra an. 1099-1108.)
[BALUZ., Miscell. edit. Luc. IV, 585.]

PASCHALIS episcopus, servus servorum Dei, R. Lucano episcopo salutem et apostolicam benedictionem.

Pastorum est, ut vovit prudentia tua, ovibus suis providere, et ab incursibus et opprimentium insidiis eas custodire, et religiosos viros, quos te facere credimus, tueri et fovere. Unde miramur quod religiosos viros, S. Frigdiani canonicos, quos sub tuitione [Col. 0236B] apostolica suscepimus, inquietari permittis, cum tibi parati sint obedire. Nos te tanquam charissimum fratrem diligimus, et non pro minimo habeas quod te super hoc jam diu toleravimus. Audivimus siquidem quod capella S. Michaelis a quodam tuo plebano destructa sit, et praedictis fratribus absque judicio ablata. Mandamus itaque fraternitati tuae ut praedictam ecclesiam reaedificari praecipias, et consecratam usque ad proximas Kalendas Augusti reddi facias. Si quam vero causam adversus canonicos plebanus se habere confidit, ante tuam praesentiam justitiam exsequatur, ut nullus deinceps locus querimoniae relinquatur, et fratrum religio minime impediatur; alioquin nos per gratiam Dei non diutius [Col. 0236C] tolerabimus, quin adversus eos, qui auctoritati apostolicae sedis praesumptuose injuriam intulerint, beati Petri gladium exeramus et dignam sententiam proferamus.



CCXLVI. Ad R[othonem] praepositum S. Frigdiani. (Intra an. 1099-1108.)
[BALUZ., Miscell. edit. Luc. IV, 584.]

PASCHALIS episcopus, servus servorum Dei, dilecto Filio R., salutem et apostolicam benedictionem.

Illud tibi et fratribus tuis contigisse videtur quod filiis suis Sapientia dicit: Fili, accedens ad servitutem Dei, praepara animam tuam ad tentationem; sed consolatur nos Apostolus: Omnes qui pie volunt vivere [Col. 0236D] in Christo, necesse est ut persecutionem patiantur. Fratri nostro Lucano episcopo scripsimus, et per fratrem nostrum Reginum episcopum rogavimus ut se erga vos sive in ordinibus seu in aliis benignius ac mitius habeat. Quod si nos pro vobis audire noluerint, tibi et fratribus tuis beati Petri solatium non deficiet. Rogamus autem ut sive per te seu per fratres tuos Beati Floridi canonicam visites, ut quod bene coeptum est, cooperante Domino, fine meliori terminetur.



CCXLVII. Ad R[angerum] episcopum et canonicos Ecclesiae Lucensis. ---De canonicis S. Frigdiani. (Intra an. 1099-1108.)
[BALUZ., Miscell. IV, 585.]

PASCHALIS episcopus, servus servorum Dei, dilectis [Col. 0237A] fratribus R. episcopo et canonicis Ecclesiae Lucanae salutem et apostolicam benedictionem.

Audivimus vos erga Sancti Frigdiani canonicos animum convertisse, ut et eis benevoli sitis, et benignitatem exhibeatis. Quod nobis adeo gratum est, ut pro eis dilectioni vestrae gratias referamus. Rogamus etiam ut si eis bona fecistis, meliora in posterum faciatis; quod enim eis impenditis, vobis ipsis tribuitis. Vestri enim filii et fratres sunt, illorum bonum vestrum est, si vestra charitate foveantur; augeat in vobis Dominus gratiam suam, ut per temporalis pacis concordiam ad pacem perveniatis aeternam.



CCXLVIII. *Monasterii S. Michaelis Siegburgensis possessiones et privilegia confirmat. (Anno 1108, Jan. 7.)

[Hujus privilegii mentio tantum exstat apud JAFFÉ, Regesta Rom. pont., p. 496, »ex schedis Pertzii.« ---Incipit: »Sicut injusta.«]
[Col. 0237B]


CCXLIX. Lamberto Atrebatensi et Joanni Tarvannensi mandat, judicent inter canonicos Tornacenses et monachos S. Martini. (Anno 1198.)
BALUZ., Miscell. edit. Luc. II, 156.

PASCHALIS episcopus, servus servorum Dei, venerabilibus fratribus et coepiscopis LAMBERTO Atrebatensi et JOANNI Morinensi, salutem et apostolicam benedictionem.

Querimonia Tornacensium canonicorum jam diu [Col. 0237C] adversus monachos Sancti Martini exagitata adhuc vehementius exagitatur. Unde dilectioni vestrae mandamus ut locum utrisque partibus competentem constituatis, et praedicta querimonia diligenter examinata, eam penitus decidere studeatis, et remota appellatione debitum finem imponatis, ut nullus per Dei gratiam querimoniae locus ulterius relinquatur.



CCL. Privilegium pro ecclesia S. Evasii. (Anno 1108, Febr. 25.)
[DE CONTI, Notizie storiche della cita di Cazale. Cazale, 1838, 8o, I, 328.]

PASCHALIS episcopus, servus servorum Dei, dilecto filio GIRARDO praeposito et ejus fratribus in ecclesia [Col. 0237D] Sancti Evasii canonice viventibus, eorumque successoribus in perpetuum.

Religiosis desideriis dignum est facile praebere consensum, ut fidelis devotio celerem sortiatur effectum. Proinde nos vestris precibus annuentes, praesenti decreto sancimus, ut quaecunque bona in praesenti vestra Ecclesia legitime possidet, sive in futurum largiente Domino juste atque canonice poterit adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem ecclesiam aut claustri vestri domos invadere aut ejus possessiones auferre, aut ablata retinere, minuere, vel temerariis vexationibus fatigare, sed omnia integra eorum pro quorum [Col. 0238A] sustentatione et gubernatione concessa sunt, usibus omnimodis profutura. Illud sane omnimodis interdicimus, ne quis militum, aut quarumcunque personarum saecularium, de praedictis rebus ejusdem Ecclesiae, seu rusticorum ad ipsius Ecclesiae parochias pertinentium decimas auferre praesumat, sed in vestros seu Ecclesiae vestrae usus juxta sanctiones canonicas conferantur. Vobis praeterea, vestrisque successoribus in catholicae veritatis unitate permanentibus id concedimus, ut si quando Vercellensi Ecclesiae catholicus defuerit episcopus, chrisma, oleum sanctum, ordinationes clericorum, a quo malueritis catholico suscipiatis episcopo, conservata in posterum catholici episcopi debita reverentia. Si qua igitur in futurum ecclesiastica saecularisve persona, [Col. 0238B] hanc nostrae constitutionis paginam sciens, contra eam venire temere tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Ego Paschalis catholicae Ecclesiae episcopus

Datum Laterani per manum Joannis, sanctae Romanae [Col. 0238C] Ecclesiae diaconi cardinalis ac bibliothecarii, V Kalendas Martii, indictione I, Incarnationis Dominicae anno 1108, pontificatus autem domni Paschalis secundi papae anno IX.



CCLI. *Ottoni episcopo Bambergensi asserit oppidum Albeguinstein, ab Heinrico rege traditum. (Anno 1108, Mart. 4.)

[Mentio exstat apud LANG, Regesta, sive Rerum Boicarum autographa e regni scriniis. Monaci, 1822, 4o, t. I, p. 111.]



CCLII. P[etro] Legionensi, D[idaco] Compostellano, R. Palentino, P. Nazarensi, P[elagio] Asturicensi episcopis scribit de Ecclesiae Burgensis finibus non imminuendis. (Anno 1108, April. 11.)
[FLOREZ, España sagrada, XXVI, 471.]
[Col. 0238D]

PASCHASIUS episcopus, servus servorum Dei, venerabilibus fratribus et coepiscopis P. Legionensi, D. Compostellano, R. Palentino, P. Nazarensi. P. Asturicensi, salutem et apostolicam benedictionem.

Voluntatis quidem nostrae fuerat ut frater noster G. Burgensis episcopus Oxomensi Ecclesiae, quia pauperior videtur, aliquid de suae parochiae parte concederet. Caeterum fraternitas vestra, cui terminos illos de quibus quaestio fuerat, indagare praecepimus, rescripsit nobis, Gomizonem bonae memoriae Burgensem episcopum statim post divisionem [Col. 0239A] factam illos terminos per triennium tenuisse. Cum vero Toletanus archiepiscopus Oximam tenens, terminos illos et totam aliam dioecesim usque ad rivum de Aslanza, et Sanctum Petrum de Barilangas, cepisset, totum id Garsias Burgensis episcopus litteris Romanae recuperavit Ecclesiae. Porro scriptum illud vetus quod Oxomensis episcopus habere se dicit, sicut nec a vobis, nec a nobis authenticum creditur. Sane quid a praedecessore nostro Urbano super his omnibus et qualiter statutum sit, et ipsius monumentis certius approbatur. Constat igitur quod frater noster Burgensis episcopus ad concedendam parochiae partem ex judicio compelli non potest. Ne igitur ulterius pax Ecclesiae perturbetur, terminos illos de quibus hactenus quaestio acta est, et caetera, [Col. 0239B] sicut ex Romanis privilegiis determinata sunt, Burgensis Ecclesia nunc et in futurum perpetua stabilitate possideat.

Datum III Idus Aprilis, indictione I.



CCLIII. Dioecesis Burgensis fines, petente Garsia episcopo, confirmat. (Anno 1108.)
[FLOREZ, España sagrada, XXVI, 469.]

PASCHALIS episcopus, servus servorum Dei, dilecto fratri GARSIAE Burgensi episcopo, ejusque successoribus canonice promovendis in perpetuum.

Non incertum est Hispaniarum Ecclesias partim Sarracenorum tyrannide, partim diversorum regum incursibus ita esse turbatas ut quaedam omnino dirutae, [Col. 0239C] quaedam depopulatae, alterarum dioeceses sint ab utrisque usurpatae. Haec nimirum causa fuit cur inter Burgensem et Oximensem Ecclesias diutina pro parochiis controversia fuerit. Quam profecto controversiam sanctae memoriae praedecessor noster Urbanus in praesentia sua praesentibus et consentientibus utrisque partibus, Bernardo videlicet Toletano archiepiscopo, ad quem Oximensis ecclesia metropolitano jure pertinet, Gomizonis in primo Burgensis episcopi, tua sequenti tempore assistente persona, saepe discutiens, scriptorum suorum deliberatione finivit. Ita supradictarum Ecclesiarum terminos in perpetuum manere sancimus, sicut Gomizonis praedecessoris tui tempore in episcoporum concilio Alfonso egregio rege cum regni sui principibus [Col. 0239D] collaudante, apud monasterium de Fusellis compererat esse distinctos. Ut videlicet a fine Canatanazore et de Murello et Arganza, et a castro quod dicitur Mesella, et a castro quod dicitur Speia, et a villis quae dicuntur Congosto et Buezo, et sicut aqua ipsa currit et labitur in Arandam aquam, et discurrit per Cluniam usque ad pennam de Aranda, donec labitur in fluvium Dorium, et omnes villae ex septentrionali parte fluminis Arandae, in quibus currit Saio de Clunia, id est ad dominatum Cluniae pertinentes, nec non trans fluvium Dorium, Castrum Maderolum et Bozichellas, et usque ad civitatem Septipublicam, et quidquid ultra continetur, cedat [Col. 0240A] in dioecesim Oximensis ecclesiae. Illa vero quae citra sunt a terminis praenotatis versus septentrionalem plagam, Burgensis ecclesia, quae Aucensis ecclesiae vicaria est, perpetuo jure possideat. Nos quoque ejusdem praedecessoris nostri vestigiis insistentes ejus sanctionem de Burgensi parochia decreti praesentis auctoritate prosequimur. Caeteros parochiae vestrae fines sicut ante id temporis sub praedecessoribus Munione, sub Munione ipso Simeone, ac Gomizone, episcopis manserant inconcussos manere decernimus. Ad haec adjicientes statuimus ut villa Fenicularis, cella S. Mariae de Ravenaria, monasterium S. Eufemiae de Cuzolo cum villis et obedientiis, ac caeteris pertinentiis suis quae Aucensi seu Burgensi ecclesiae in proprietatem [Col. 0240B] sunt praeceptis regalibus attributae, et si quae aliae possessiones in alienis parochiis et per catholicorum principum testamenta Burgensi ecclesiae collatae sunt, semper in tua, charissime frater, Garsia, et tuorum successorum dispositione jure proprio ac possessione permaneant, salvo dioecesanorum episcoporum, si quod habere consueverant jure parochiali. Item Valeranicense monasterium quod in Burgensi dioecesi fundatum dignoscitur, cum omnibus pertinentiis suis jure proprio vestrae ecclesiae, tibique ac tuis successoribus confirmamus. Quod et de universis ecclesiae ejusdem villis et obedientiis censemus. Quidquid etiam in futurum eadem Burgensis Ecclesia juste et canonice, sive liberalitate principum, seu oblatione fidelium [Col. 0240C] potuerit adipisci, perpetuo possidenda praesentis decreti assertione praecipimus. Sane si quis in crastinum archiepiscopus aut episcopus, imperator aut rex, princeps aut dux, comes aut vicecomes, judex, aut ecclesiastica quaelibet saecularisve persona hanc nostrae constitutionis paginam sciens contra eam temere venire tentaverit, secundo tertiove commonitus, si non satisfactione congrua emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, [Col. 0240D] quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

Scriptum per manum Rainerii scriniarii regionarii et notarii S. palatii.

Ego Paschalis catholicae Ecclesiae episcopus SS.



CCLIV. Ad aliquot episcopos et abbates Galliae.---De legatione sedis apostolicae commissa Girardo [(64) 1Kb] Engolismensi episcopo. (Anno 1108, April. 14.)
[MANSI, Concil. XX, 1016.]

PASCHALIS episcopus, servus servorum Dei, venerabilibus [Col. 0241A] fratribus archiepiscopis, episcopis, abbatibus, atque principibus, per Bituricensem, Burdegalensem, Auscitanam, Turonensem, atque Britannicam provincias constitutis, et caeteris tam clericis quam laicis, salutem et apostolicam benedictionem.

Apostolicae sedis auctoritate, cui Domino auctore praesidemus indigni, compellimur non solum proximis, sed procul etiam positis fidelibus, quae ad salutem spectant animae providere. Quod quantum in nobis est, auxiliante Domino, implere satagimus. Proinde vobis omnibus, fratres et filii, apostolorum Petri et Pauli benedictionem impendimus, et paterna vos affectione cohortamur in Domino, quatenus usque in finem, firmum justitiae propositum teneatis, [Col. 0241B] laboris mercedem maximam in aeterna gloria percepturi. Ut autem penes vos habeatis, apud quem querelas vestras et negotia, cum opportunum fuerit, referatis, cujusque consilio et hortatu, quae ad salutem attinent, peragatis: vices nostras fratri charissimo Girardo Engolismensi episcopo commisimus, in partes eum nostrae sollicitudinis asciscentes. Huic vice nostra, ut nostro apostolorumque in partibus vestris vicario, ad Dei honorem et ad salutem animarum vestrarum fideliter obedite: ut vobis per Dei gratiam collaborantibus, quae exstirpanda sunt, exstirpare; quae corroboranda sunt, corroborare praevaleat. Nec sollicitudinem, fratres charissimi, pigeat, cum necessitas ecclesiasticae utilitatis exegerit, synodales cum eo celebrare conventus: [Col. 0241C] quos nimirum convocandi, nos ei vice nostra potestatem indulsimus.

Datum Laterani, XVIII Kal. Maii.



CCLV. Privilegium pro ecclesia Sanctae Mariae Vasatensis. (Anno 1108, April. 27.)
[BOUCHE, Hist. de Provence, II, 64.]

PASCHALIS episcopus, servus servorum Dei, venerabili fratri ROSTAGNO Vasensis Ecclesiae episcopo suisque successoribus in perpetuum.

Justis votis assensum praebere, etc. Tuis igitur, frater in Christo venerabilis Rostagne, justis petitionibus annuentes, etc. Statuimus ut Vasensis civitatis medietas, quam beatae Mariae semper Virginis matris ecclesia ex antiquo jure possederat, et [Col. 0241D] altera medietas quam Gaufredus provinciae comes cum fratre suo Bertranno, per manus Petri, bonae memoriae episcopi, eidem ecclesiae tradidit, salvo jure omni, et in agris, terminis qui praedictorum comitum chirographo continentur, etc.; et universa quae juste ad eamdem ecclesiam pertinere videntur, in tua tuorumque successorum dispositione atque regimine libera semper et illibata serventur, etc.

Scriptum per manum Rainerii, etc.

Datum Laterani, per manum Joannis sanctae Romanae [Col. 0242A] Ecclesiae diaconi cardinalis ac bibliothecarii, V Kal. Maii, indict. I, Incarnat. Dom. an 1108, pontificatus autem domni Paschalis II papae nono.



CCLVI. Laurentio abbati S. Vitoni significat Richardum episcopum Virdunensem in communionem a sese receptum non esse. (Anno 1108.)
[Dom CALMET, Hist. de Lorraine, I, Pr., p. 129.]

PASCHALIS episcopus, servus servorum Dei, dilecto filio LAURENTIO abbati Sancti Vitoni, salutem et apostolicam benedictionem.

Richardus Virdunensis ad nos veniens, nullam reatus sui satisfactionem ecclesiae fecit, unde nec a nobis in communionem susceptus, nec a vinculo excommunicationis [Col. 0242B] est absolutus; quapropter dilectioni tuae mandamus, ut illius consortium omnino vites, et tam eum quam omnes fautores ejus, et omnes qui ei scienter communicant, a nobis excommunicatos esse denunties.



CCLVII. Ad Eustachium episcopum Valentinum et Leodegarium Vivariensem.---Ut Bertrannum comitem Tolosanum, ob ipsorum preces a vinculo excommunicationis absolutum, S. Aegidii monasterium rursus spoliantem compescant. (Anno 1108, Maii 14.)
[D. BOUQUET, Recueil, XV, 41.]

PASCHALIS episcopus, servus servorum Dei, dilectis fratribus et coepiscopis EUSTACHIO Valentino, et [Col. 0242C] LEODEGARIO Vivariensi, salutem et apostolicam benedictionem.

Dilectionem vestram nequaquam oblitam credimus, quanta precum instantia se Bertrannus absolvi peteret a vinculo anathematis, pro quo vestra quoque fraternitas satis nos rogavit. Nos itaque et suis et vestris precibus inclinati, accepta refutatione de manibus ejus omnium rerum S. Aegidii, pro quibus excommunicatus fuerat, hominem illum absolvimus. Post abscessionem autem nostram, velut canis reversus est ad vomitum; pejora satis et deteriora, ut audivimus, coepit exercere quam fecerat. Nam fratres monasterii captos turpissime dehonestavit, in villam assultum fecit, et homines de ea captivos asportavit, quos adhuc retinet. Quae omnia nos [Col. 0242D] nulla ulterius ratione ferre valentes, dilectioni vestrae mandamus, ut si revera B. Petrum diligitis, ejus injuriam modis omnibus vindicare curetis. Convenientes itaque hominem illum commonete, et Ecclesiae auctoritate praecipite ut ab hac instantia penitus desistat, ablata restituat, et monasterium cum omnibus suis pertinentiis liberum et quietum manere permittat. Quod si non fecerit, nos tam ipsum quam omnes fautores ejus a liminibus Ecclesiae auctoritate apostolica [(65) 1Kb] repellimus.

Datum apud Sutriam, II Idus Maii.



CCLVIII. Ad Berengarium Forojuliensem et Leodegarium Aptensem episcopos.---Ut ab expugnando S. Aegidii monasterio cum Tolosano comite cessent. (Anno 1108, Maii 14.)
[Dom BOUQUET, Recueil, XV, 42.]
[Col. 0243A]

PASCHALIS episcopus, servus servorum Dei, dilectis in Christo fratribus et coepiscopis BERENGARIO Forojuliensi et LEODEGARIO Aptensi, salutem et apostolicam benedictionem.

Contra sacerdotale officium quod habetis vos audivimus monasterium S. Aegidii expugnare cum Bertranno, quod B. Petri est proprium. Quod si verum est, quanto officio vestro sit contrarium, vos ipsi agnoscitis. Unde dilectioni vestrae praesentibus [Col. 0243B] litteris mandamus, ut et vos ab hac insania desistatis, et milites vestros ab auxilio Bertranni cohibeatis; scientes procul dubio quia, si ab hoc nefario opere non cessatis, ab omnibus divinis officiis vos auctoritate apostolica removemus. Ipsum quoque Bertrannum, si non ab hac nequitia destiterit, et ablata restituerit, a fidelium societate separamus.

Datum apud Sutriam, II Idus Maii.



CCLIX. Monasterii S. Bertini Sithiensis libertatem, privilegia, possessiones confirmat. (Anno 1108, Maii 25.)
[Collection des cartulaires, III, 217.]

[Col. 0243C] PASCHALIS episcopus, servus servorum Dei, dilecto filio LAMBERTO Sithiensi, abbati venerabilis monasterii Sancti Bertini, ejusque successoribus regulariter substituendis in perpetuum.

Ad hoc nos, disponente Domino, in apostolicae sedis servitium promotos, agnoscimus ut ejus filiis auxilium implorantibus efficaciter subvenire, et ei obedientes tueri ac protegere, prout Dominus dederit, debeamus; unde oportet nos venerabilibus manum protectionis extendere et servorum Dei quieti attentius providere. Igitur, pro beati Bertini confessoris reverentia, Sithiense monasterium, cui, Deo auctore, praesides, quod videlicet idem beatus Bertinus in honore apostolorum Petri et Pauli fundasse cognoscitur, et omnia ad ipsum pertinentia, sub tutela [Col. 0243D] apostolicae sedis excipimus, et a cura ejusdem monasterii, quam fratres monachi Cluniacenses, per fratrem nostrum Joannem, Taruennensem episcopum, seu per Robertum, comitem Flandriae, seu per te, capitulo tuo et Taruanensi inconsulto, quod nullatenus fieri debuit, sibi dicunt esse concessam, nos, communicato consilio cum fratribus nostris episcopis et cardinalibus, super his quae praesenti decreti confirmatione statuta sunt, privilegiis eorum qui super hoc se habere affirmant, dictante justitia, cassatis, ipsos apostolica auctoritate absolvimus, et, sicut coram nobis judicatum est, praefatum monasterium [Col. 0244A] et abbatem loci in antiquo suae libertatis et immunitatis genio continuae permanere decernimus. Universa igitur ad ipsum legitime pertinentia, nos, largiente Domino, tibi tuisque successoribus, decreti praesentis assertione, firmamus, scilicet in Taruanensi parochia, eidem monasterio adjacentes, videlicet ecclesiam Sanctae Margaretae [(66) 1Kb] , ecclesiam Sancti Joannis, Sancti Martini, ecclesiam de Herbela, ecclesiam de Peternessa, ecclesiam de Torbodeshem, sicut retroactis temporibus, ab omni episcopali redditu liberas. Confirmamus etiam vobis ecclesiam de Broburg cum capellis suis, ecclesiam de Graveninga et de Lo, ecclesiam de Arkes cum eadem villa, ecclesiam de Poperingehem cum eadem villa, ecclesiam de Stenkerka, ecclesiam de Brusele, [Col. 0244B] ecclesiam de Scales, ecclesiam de Boveringhem cum villis earum, villam de Aldenfort, et de Ostresela et de Rokestor cum terra quam emisti ab Arnoldo de Wenti, et aliis terris adjacentibus, allodium quod Clarenbaldus dedit in villa Lustingehem, ecclesiam de Coieka et ecclesiam de Helcin cum villis earum, et partem ecclesiae de Walnas, ecclesiam de Locanes et Aquina, ecclesiam de Hunela cum eadem villa; altare de Merchem, quod venerabilis Joannes, episcopus, vobis concessit. In Noviomensi parochia, Kanetecurtin. In Torvanensi [(67) 1Kb] , ecclesiam de Rokeshem, ecclesiam de Hetlingehem, ecclesiam de Hitlingehem, de Westkerke, et decimam de Clemeskerke; in Coloniensi parochia, ecclesiam [Col. 0244C] de Frekena, ecclesiam de Gildestorp cum appenditiis earum. Ex quibus praecipimus ut nulla per episcopos vel eorum ministros exactio, quibuslibet occasionibus, exigatur, salvis episcoporum annuis redditibus; ecclesiam quoque de Coclers, quam Baldricus, Tornacensis Ecclesiae episcopus, tibi tuisque successoribus ordinandam, una cum altari de Rusletha, omni exactione liberam tribuit, praeter decem solidos denariorum, qui, singulis annis, de Rusletha episcopo persolvuntur. Porro abbatis subrogationem penes monasterium Sancti Silvini apud Alciacum, juxta praeteriti temporis morem, in vestra semper concedimus dispositione persistere. Stationes autem apud vos publicas per episcopum omnino fieri prohibemus, nec frequentius ibi, nisi ab abbate [Col. 0244D] vocatus fuerit, veniat, ne in servorum Dei recessibus popularibus occasio praebeatur ulla conventibus, ac simpliciores ex hoc animos plerumque, quod absit! in scandalum trahat. Statuimus autem ut in omnibus parochiis vestris nullus ecclesiam vel monasterium, refragante voluntate vestra, aedificare vel aedificatam tenere praesumat, nullusque presbyter sive clericus in ecclesiis vel capellis vestris, sine vestro assensu, per se vel per vim alterius, licentiam habeat permanendi, aut aliquot ibi officium assumendi; si quando vero, quod absit! vestrae dioecesis episcopum vel catholicum non esse, vel apostolicae [Col. 0245A] sedis gratiam et communionem non habere contigerit, fratres vestros, ordinationis gratia, ad catholicum episcopum transire permittimus, et in communi parochiae interdicto, clausis ostiis, secrete divina officia celebrare. Demum, totum illud atrii spatium, quod ab omni basilicae vestrae parte, usque ad medium Agnionis fluvii cursum interjacet, nos Ecclesiae vestrae, praesenti decreto, firmamus, cum piscariis Mera et Grath, Mardic et Strangnerh, et Laugha et terris adjacentibus, cultis sive incultis, prout priscis temporibus possedistis. Nemini vero facultas sit idem coenobium temere perturbare, aut quaecunque ipsius sunt vel fuerint, quibuslibet occasionibus, auferre; sed omnia integra conserventur, eorum pro quorum sustentatione et gubernatione [Col. 0245B] concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 0245C] Scriptum per manum Rainerii, scriniarii regionarii et notarii sacri palatii.

Datum Laterani, per manum Joannis, sanctae Romanae Ecclesiae diaconi cardinalis et bibliothecarii, VIII Kal. Junii, indictione decima quinta, anno Dominicae Incarnationis millesimo centesimo septimo, pontificatus autem domni Paschalis secundi papae nono [(68) 1Kb] .

Ego Paschalis, catholicae Ecclesiae episcopus.



CCLX. Ad Anselmum Cantuariensem archiepiscopum.---Se Ecclesiae Cantuariensis privilegio consulturum spondet. (Anno 1108, Oct. 12.)
[MANSI, Concil., XX, 1023.]
[Col. 0245D]

PASCHALIS episcopus, servus servorum Dei, dilecto fratri ANSELMO Cantuariensi archiepiscopo, salutem et apostolicam benedictionem.

Litteras dilectionis tuae recepimus, per quas affabilitatis tuae dulcedinem recognovimus. Bene autem et sapienter egisti, quod nos de causa et honore Cantuariensis Ecclesiae praemonitos et cautos reddidisti. Nos siquidem in te, ipsius B. Augustini Anglorum apostoli personam veneranter intuemur; et ideo honori tuo vel Ecclesiae tuae detrahere omnino refugimus. Unde quae rogasti libenter suscepimus, et ad servandum tuum et Ecclesiae tuae honorem. [Col. 0246A] custodiam et sollicitudinem tuam adhibemus. Porro quod in eis litteris significasti scandalizari quosdam quod regem Teutonicum dare investituras ecclesiarum toleramus, nec tolerasse nos aliquando, nec toleraturos scias. Exspectamus quidem ut ferocia illius gentis edometur. Rex vero si in paternae nequitiae tramite perseveraverit, B. Petri gladium, quem jam educere coepimus, procul dubio experietur.

Datum Beneventi, IV Idus Octobris.



CCLXI. Privilegium pro monasterio Selboldensi. (Anno 1108, Octobr. 16.)
[WENCK, Hessische Landesgeschichte. Darmstad und Giessen, 1783, 4o, II, 57.]

[Col. 0246B] PASCHALIS episcopus, servus servorum Dei, dilecto filio DIEDMARO, egregio comiti, salutem et apostolicam benedictionem.

Bonis saecularium studiis non tantum favere, sed ad hoc eorum animos invitare debemus, qui pro nostro officio eorum saluti prospicimus. Proinde devotionem tuam, dilecte in Christo fili, comes Dietmare, spectavimus, qui in ecclesia quae sancti Joannis Baptistae dicitur, in loco qui Selboldt vocatur, posita tam pro uxoris tuae defunctae anima quam pro tuorum, et eorum qui tui sunt, peccatorum remediis, regulares canonicos congregare disponis, quam videlicet ecclesiam per Robenuldi religiosi sacerdotis ministerium beato Petro et sanctae ipsius Romanae Ecclesiae devote ac fideliter obtulisti. [Col. 0246C] Et nos itaque tam eamdem ecclesiam, quam congregandos ibi fratres, sub tutelam apostolicae sedis excipientes statuimus, ut congregandi ibidem fratres secundum beati Augustini regulam perpetuo conversentur. Decernimus etiam ut quascunque possessiones ipsa ecclesia juste in praesentiarum possidet, sive in futurum Domino largiente collatione tua seu quorumcunque fidelium. legitime possederit, firme semper et integre conserventur, clericorum illic Deo servientium profuturae. Nulli ergo episcoporum, nulli clericorum, nulli regum aut principum, nec tuorum cuilibet successorum, sit facultas, eamdem ecclesiam temere perturbare, aut quaecunque ipsius sunt vel fuerint, quibuslibet occasionibus [Col. 0246D] auferre. Sane ad indicium hujus perceptae a Romana Ecclesia libertatis, unum auri nummum per annos singulos ejusdem ecclesiae clerici Lateranensi palatio persolvent. Si quis autem, quod absit! hujus decreti tenore cognito temere contraire tentaverit, honoris et officii sui periculum patiatur, nisi praesumptionem suam digna satisfactione correxerit.

Ego Paschalis catholicae Ecclesiae episcopus.

Datum Beneventi per manum Leonis, Romanae Ecclesiae diaconi cardinalis, XVII Kalend. Novembris, indictione prima, anno Dominicae Incarnationis 1108, pontificatus autem domni Paschalis secundi papae anno X.



CCLXII. Ad D[idacum] Compostellanum episcopum.---Ut super altare B. Jacobi nemo celebret missam, nisi episcopi vel septem cardinales. (Anno 1108, Oct. 30.)
[FLOREZ, España sagrada, XX, 93.]
[Col. 0247A]

PASCHALIS episcopus, servus servorum Dei, dilecto fratri D. Compostellanae sedis episcopo, salutem et apostolicam benedictionem.

Piae voluntatis affectus prosequente debet studio confoveri, ut ecclesiastica utilitas apostolicae sedis favore vires accipiat et accrescat. Significavit nobis fraternitas tua quod secundum Romanae Ecclesiae consuetudinem septem cardinales presbyteros in Ecclesia [Col. 0247B] tua ordinaveris, quid ad altare B. Jacobi missarum officia succedentibus sibi vicibus administrent: quod nostrarum expostulas litterarum munitione firmari. Nos itaque dilectionis tuae petitionibus annuentes, ordinationem tuam praesentibus litteris, et apostolica auctoritate firmamus, statuentes ut nec per te, nec per tuorum quemlibet successorum constitutus ille sacerdotum numerus imminui debeat, aut immutari, nec per aliam quamlibet personam, nisi per praefatos sacerdotes, aut episcopos, aut Romanae Ecclesiae legatos, missarum super altare B. Jacobi statuimus solemnia celebrari.

Datum Beneventi III Kal. Novemb.



CCLXIII. Exemptionem Ecclesiae Burgensis, ejusque statutos in concilio terminos confirmat. (Anno 1108, Nov. 8.)
[FLOREZ, España sagrada, XXVI, 466.]
[Col. 0247C]

PASCHALIS episcopus, servus servorum Dei, venerabili fratri GARSIAE Burgensi episcopo, ejusque successoribus canonice promovendis in perpetuum.

Egregias quondam episcopalis dignitatis urbes in Hispania claruisse, egregiorum qui in ipsis refulserunt pontificum sive martyrum scripta et monumenta testantur. Inter quas Aucensis ecclesia dignitate pontificalis cathedrae fuerat sublimata. Quam per multos postea annos a Mauris vel Ismaelitis possessam, quorumdam veridica relatione cognovimus. [Col. 0247D] Quia vero nostris temporibus omnipotenti Deo placuit eamdem ecclesiam per Ildefonsum egregium regem in Burgensi reparare, et episcopalem ei dignitatem restituere, quod etiam venerabilis memoriae praedecessor noster papa Urbanus sui privilegii auctoritate firmavit, ea propter illos ejusdem Ecclesiae terminos de quibus inter te et Oximensem episcopum quaestio versabatur, sicut a fratribus et coepiscopis terrae illius accepimus, quibus eos indagari praecepimus, tuae tuorumque successorum dispositioni parochiali jure sine alicujus calumnia perpetuo subjacere praecipimus, videlicet Canatanazor, Murellum, Arganza, Mesela, Speia, Congosto, Buezo, nec non trans fluvium Dorium, Castrum Maderolum, Bozikellas usque ad civitatem [Col. 0248A] Septi publicam, cum omnibus illis quae citra sunt a terminis praenotatis.

Praeterea quoniam Tarraconensis metropolis, cujus dioecesis Ecclesia Aucensis fuisse cognoscitur, ita irruentibus barbaris detrita est ut nullus eam incolere valeat; pro singulari Burgensis Ecclesiae amore statuimus ut, tam tu quam successores tui, nulli praeter Romanum metropolitano subjecti sint, et sicut fraternitas tua a praefato praedecessore nostro in episcopali regimine promota esse dignoscitur, ita omnes qui deinceps in eadem sede successerint, per manum Romani pontificis tanquam speciales Romanae sedis suffraganei consecrentur. Si qua igitur in futurum ecclesiastica saecularisve persona hanc nostrae constitutionis paginam sciens [Col. 0248B] contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

Datum Beneventi per manum Leonis, Romanae Ecclesiae diaconi cardinalis, II Idus Novembris, indictione [Col. 0248C] I, anno Dominicae Incarnationis 1108, pontificatus autem domini Paschalis II papae anno X.



CCLXIII bis. Ecclesiae Burgensis fines libertatemque confirmat. (Anno 1108, Nov. 12.)
[FLOREZ, España sagrada, XXVI, 466.]

PASCHALIS episcopus, servus servorum Dei, venerabili fratri GARSLAE Burgensi episcopo ejusque successoribus canonice promovendis in perpetuum.

Egregias quondam episcopalis dignitatis urbes in Hispania claruisse, egregiorum qui in ipsis refulserunt pontificum sive martyrum scripta et monumenta testantur. Inter quas Aucensis ecclesia dignitate [Col. 0248D] pontificalis cathedrae fuerat sublimata, quae post multos postea annos a Mauris vel Ismaelitis possessam, juridica quorumdam relatione cognovimus. Caeterum nostris temporibus omnipotenti Deo placuit eamdem ecclesiam per Ildephonsum egregium regem in Burgensi urbe reparare, et episcopalem ei dignitatem restituere, quod nimirum venerabilis memoriae praedecessor noster papa Urbanus sui privilegii auctoritate firmavit. Hos sane illius parochiae terminos de quibus inter te et Oxomensem episcopum quaestio versabatur, a fratribus nostris terrae illius episcopis, quibus indagare praeceperamus, ad Burgensis Ecclesiae possessionem pertinere didicimus. Idcirco eos tuae tuorumque successorum dispositioni sine alicujus calumnia parochiali [Col. 0249A] perpetuo jure subjacere decernimus, videlicet Canathanozor, Murelum, Airhunza, Messella, Speia, Congosto, Buezo, nec non trans fluvium Dorium, Castrum Madiolum, Bocigelas usque ad civitatem Septempublicam, cum omnibus illis quae sunt a terminis praenotatis. Praeterea quoniam Tarraconensis metropolis, cujus dioecesis Aucensis Ecclesia fuisse cognoscitur, ita irruentibus barbaris destructa est ut nullus eam incolere audeat, sicut a praenominato praedecessore nostro sedis apostolicae praesule institutum est, nos quoque praesentis decreti auctoritate sancimus ut tam tu quam successores tui, nulli praeter Romanum metropolitano subjecti sint. Et sicut fraternitas tua ab eodem praedecessore nostro ad episcopalis officii dignitatem [Col. 0249B] promota dignoscitur, ita omnes qui deinceps in eadem sede successerint, per manum Romani pontificis tanquam specialis Romani sedis suffraganei consecrentur. Si qua igitur in posterum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic [Col. 0249C] fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Rainerii, senniarii [scriniarii] regionarii et notarii sacri palatii.

Datum Laterani per manum Joannis, S. R. E. diaconi bibliothecarii, III Non. Novemb., indict. III, Incarnationis Dominicae 1109, pontificatus autem domini Paschalis II papae anno X.



CCLXIV. Ad Henricum Anglorum regem.---De eodem argumento. Perierunt litterae regis ad quas respondet. (Anno 1108, Nov. 21.)
[MANSI, Concil., XX, 1064.]
[Col. 0249D]

PASCHALIS episcopus, servus servorum Dei, dilecto in Christo filio HENRICO glorioso regi Anglorum, salutem et apostolicam benedictionem.

Omnipotenti Deo gratias agimus, qui talem te regem nostris temporibus constituit, qui et terrenum regnum sapienter ad honorem Dei gubernas, et aeterni regis sollicitudinem ante oculos mentis portas. Postulasti siquidem a nobis per litteras, ut in loco qui Heli dicitur, novus ex apostolica auctoritate episcopatus constituatur: quia Lincolniensem episcopatum tantae magnitudinis esse dixisti, ut ad peragenda ea quae episcopalis sunt officii, unus episcopus nullatenus sufficere possit. Pro quo et devotionem tuae voluntatis laudamus, et [Col. 0250A] dispositioni assensum praebemus, ita tamen, ut in celebri loco constituatur, ne nomen episcopi, quod absit! vilescat. Ad hoc enim episcopus constituitur, ut populum Dei, et verbo doceat, et vita informet, et ad verum pastorem Domini, commissarum sibi animarum lucra reportet. In iis quoque de quibus rogasti, licet quaedam ibi inordinata videantur, tuae tamen voluntati refragari nequaquam valemus. Novit praeterea gloria vestra, domnum Hervaeum episcopum, quem vita et scientia commendat non modica, nimia barbarorum ferocia et persecutione de sede sua expulsum, et multa fidelium fratrumque suorum caede fuisse fugatum. Cujus ut scientia fructum, qui non perit, afferre, et vita bonum valeat Dei populo exemplum praebere, volumus et rogamus, [Col. 0250B] si qua eum apud vos vacans ecclesia vocaverit, ibi auctoritate apostolica constituatur, ne infructuoso diu silentio torpeat, qui vitae documenta coelestis in scientia et moribus portat. Omnipotens Deus apostolorum suorum precibus et vos et prolem vestram custodiat, et coeleste post terrenum vobis regnum concedat.

Datum XI Kal. Decembris.



CCLXV. Ad Anselmum Cantuar. archiepiscopum.---Concedit quod Anselmus postularat. (Anno 1108.)
[MANSI, Concil., XX, 1064.]

PASCHALIS episcopus, servus servorum Dei, venerabili [Col. 0250C] fratri Anselmo Cantuariensi archiepiscopo, et caeteris comprovincialibus episcopis, salutem et apostolicam benedictionem.

Inter caetera regna terrarum, ad apostolicae sedis dilectionem atque obedientiam, Anglorum regnum specialiter pertinere, apostolicae sedis scripta et Anglicarum historiarum series manifestabunt. Quae nimirum causa sollicitudinem nostram propensius impellit, illius regni ecclesias familiarius confovere, et earum dispositionibus sollicitius invigilare. Lincolniensem itaque episcopatum tam spatiosum ex filii nostri regis vestrisque litteris cognovimus, ut ad ea quae episcopalis sunt officii peragenda, unus nullatenus sufficere possit episcopus. Quapropter ex voluntate Lincolniensis episcopi postulat a nobis [Col. 0250D] idem charissimus filius noster et Christianissimus rex Anglorum Henricus, quatenus in parte una episcopatus ipsius ex apostolicae sedis permissione, novus episcopatus constituatur in loco videlicet qui Heli vocatur. Cujus nos petitionibus, quia religiosae videbantur, assensum libenter praebuimus, et episcopatum in loco praefato constituendi, ex apostolica auctoritate, licentiam damus, statuentes ut sedes episcopalis in loco praedicto constituta, omni deinceps tempore perseveret. Parochiam quoque quam vestra fraternitas cum praedicto fratre Lincolniensi episcopo, et regis providentia, eidem episcopatui assignaverit, perpetuo possideat. Porro de monasterio; in quo sedes episcopalis constitutus, Anglicorum monasteriorum, in quibus episcopi constituti sunt. [Col. 0251A] consuetudo servabitur. Hujus constitutionis conservatores, omnipotentis Dei et apostolorum suorum benedictione perpetuo perfruantur. Amen.



CCLXVI. Ildefonsum Hispanorum regem hortatur ne ecclesiarum paraecias, per pontifices Romanos confirmatas, confundi patiatur. (Intra an. 1099-1108.)
[FLOREZ, España sagrada, XLVI, 246.]

PASCHALIS episcopus, servus servorum Dei, dilecto filio ILDEFONSO Hispanorum regi, salutem et apostolicam benedictionem,

Principatus tui tempore multa mala et multa pericula in regno Hispaniae contigerunt. Scandalis itaque [Col. 0251B] regni Ecclesiae scandala non oportet apponi. Unde nobilitatem tuam monemus ne terminos Ecclesiarum qui a gloriosae memoriae regibus patre et fratre tuo distincti sunt per Romanam Ecclesiam confirmati a personis ullis patiaris praesumptione confundi: nos enim Oscitanae seu Barbastrensis Ecclesiae parochiam ita omnino quietam et integram volumus conservari sicut et illorum scriptis et nostris privilegiis definitum. Si quis vero aliquid praesumpserit, indignationem apostolicae sedis inveniet.



CCLXVII. Episcopo Oscitano praecipit ut episcopo Barbastrensi de illatis injuriis satisfaciat. (Intra an. 1099-1108.)
[FLOREZ, España sagrada, XLVI, 246.]
[Col. 0251C]

PASCHALIS episcopus, servus servorum Dei, dilecto fratri Oscitano episcopo, salutem et apostolicam benedictionem.

Extulisti, frater, in coelum os tuum cum sedis apostolicae statuta contemnens, Barbastrensem populum, ne suo episcopo justa persolveret, instruxisti: hoc profecto est episcopalia praedari, Romana privilegia conculcare. Adhuc Barbastrensem episcopi domum invadens, quae illic habentur distraxisti, et ab Ecclesiae villula praedam armata manu diebus solemnibus abegisti; super his, ab eodem episcopo monitus, propria reddere contempsisti, insuper adversus [Col. 0251D] eum regem commovere tentasti, excommunicatum ab eo militem in consortium suscepisti. Praecipimus ergo ut infra menses duos postquam praesentes litteras acceperis, supra dicto episcopo satisfacias et in posterum ab hac omnino praesumptione desistas: alioquin nos te ab episcopali et sacerdotali officio donec satisfacias interdicimus.



CCLXVIII. Ad Baldricum Dolensem archiepiscopum.---Privilegium Baldrici Dolensis archiepiscopi de pallio. (Anno 1109.)
[MARTENE, Thesaur. Anecd., III, 883.]

PASCHALIS episcopus, servus servorum Dei, venerabili [Col. 0252A] fratri B. [BALDRICO] Dolensi archiepiscopo.

Si pastores ovium sole geluque pro gregis sui custodia die ac nocte intenti sunt, et ne qua ex eis aut errando pereat, aut ferinis laniata morsibus deficiat, oculis semper vigilantibus circumspectant; quanto sudore quantaque cura debemus esse pervigiles, nos qui pastores animarum esse dicimur. Attendamus igitur ut susceptum officium exhibere erga custodiam Dominicarum ovium non cessemus, ne in die divini examinis pro desidia nostra ante summum Judicem negligentiae nos reatus excruciet, unde modo honoris reverentia inter caeteros sublimiores judicamur. Pallium autem fraternitati tuae ex more ad missarum solemnia celebranda sicut concessum est antecessoribus tuis, concedimus. [Col. 0252B] Videlicet in Natale Domini, in Octava Domini, in Purificatione et aliis festivitatibus sanctae Mariae, in Palmis, in Coena Domini, in Sabbato sancto, in die Dominica Resurrectionis, in octava Paschae, in Ascensione Domini, in Pentecoste, in Nativitate S. Joannis Baptistae, in Natali omnium apostolorum, in festivitate S. Laurentii et S. Mauritii, in festivitate S. Michaelis, et Omnium Sanctorum, et S. Martini, ac vestrorum sanctorum quorum corpora apud vos habentur, in Dedicatione ecclesiarum, et in Anniversario tuo, et quando ordinationes facis. Hortamur denique charitatem tuam, ut mores vitae tuae tanto honore conveniant, quatenus auctore Deo exempli verbique possis esse conspicuus. Vita igitur tua filiis tuis sit regula, ut si qua fortitudo in illis [Col. 0252C] deprehenditur, in ea dirigatur. Cor ergo tuum neque prospera, quae temporaliter blandiuntur, extollant, neque adversa dejiciant; sed quidquid illud fuerit, virtutis puritate devincatur. Nullum apud te locum odia, nullum favor indiscretus inveniat: sacrae benedictionis tuae justi . . . quod judicii opus nulla venalitatis interventio commaculet. Sit in te et boni pastoris dulcedo, sit et judicis severa districtio. Unum scilicet innocenter viventes foveat, aliud inquietos a pravitate compescat. Misericordem te, prout virtus patitur, pauperibus exhibe, oppressis defensio tua subveniat, opprimentibus modesta ratio contradicat, nullius faciem contra justitiam accipias, nullum quaerentem justa despicias, custodia [Col. 0252D] vitae aequitatis excellat, ut nec divitem potentia sua aliquid apud te extra viam suadeat rationis audire, nec pauperem de se sua faciat humilitas desperare; quatenus, Deo miserante, talis possis existere, qualem sacra lectio praecipit dicens: Oportet episcopum irreprehensibilem esse. Sed his omnibus uti salubriter poteris, si magistram charitatem habueris, quam qui secutus fuerit, a recto tramite non recedit. Sed ecce, frater charissime, inter multa alia ista sunt sacerdotii, ista pallii, quae si studiose reservaveris, quod foris accepisse ostenderis, intus habebis. Sancta Trinitas fraternitatem tuam gratiae suae protectione circumdet, atque in timoris sui viam nos dirigat, ut post vitae hujus amaritudinem, ad aeternam simul dulcedinem pervenire mereamur.



CCLXIX. Ad suffraganeos, clerum et populum Dolensem.--- Baldrico Dolensi archiepiscopo pallium concedit. (Anno 1109.)
[MARTENE, ubi supra, 882.]
[Col. 0253A]

Sicut a quibusdam accepimus, tantum vestris in partibus jam abundat iniquitas, quod Christiana religio penitus ibi deperire videatur, et quod sine dolore dicere non possumus, non solum laici, verum etiam clerici et monachi in prohibitis seu illicitis prorumpentes, Deo et hominibus odibilia perpetrare non metuunt. Quapropter venerabilem fratrem nostrum Girardum Engolismensem episcopum ad vestras destinavimus partes, ut ibidem largiente Domino corrigenda corrigeret, et stabilienda stabiliret. [Col. 0253B] Qui sicut ex litteris ejus cognovimus, ut praedictas iniquitates et impietates a vestris excludere partibus posset, venerabilem fratrem nostrum [(69) 1Kb] Baldricum et coepiscopum in Dolensi Ecclesia ordinavit. Pro tanta itaque et tam instanti necessitate venerabili fratri nostro Baldrico Dolensi archiepiscopo pallium, pontificatus videlicet plenitudinem concessimus, ut eo secundum praedecessorum suorum consuetudinem utatur. Mandamus igitur dilectioni vestrae, ut eum tanquam patrem timeatis, sicut magistro obediatis, et ut pastorem animarum vestrarum attentius diligatis, quatenus ejus admonitionibus et orationibus et ecclesiae vestrae honor augeatur, et Christiana religio reparetur, et reparata adjuvante Domino conservetur.



CCLXX. *Ecclesiae S. Frigdiani Lucensis possessiones juraque confirmat.

(Anno 1109, Mart. 7.---Vide Bullarium Lateranense, n. 4.)
[Col. 0253C]


CCLXXI. Ecclesiae Virdunensis fratribus catholicis praecipit ut Richardum episcopum excommunicatum vitent, etc. (Anno 1109, Mart. 18.)
[Spicil. ed. de La Barre, II, 248.]

PASCHALIS episcopus, servus servorum Dei, fratribus Virdunensis Ecclesiae catholicis, salutem et apostolicam benedictionem.

Richardum vestrae occupatorem Ecclesiae a sancta [Col. 0253D] Romana Ecclesia pro suis meritis excommunicatum etsi hactenus non legistis, certius tamen et audisse et scire credimus; nunc autem vobis scripto nuntiamus ut eum excommunicatum scientes, communionem ejus omnimodis caveatis. Sane abbatem Sancti Vitoni et archidiaconum Guidonem pro catholicae unitatis dilectione et dignitatibus et rebus suis privatos audivimus: praecipimus ergo si qua penes vos B. Petri et nostri obedientia est, ut locis suis bonisque restituantur. Si autem praesentibus litteris obedire contemnitis, nos ecclesiam vestram a divinis [Col. 0254A] officiis interdicimus; qui vero ab hujus erroris macula resipuerint, cum fratris nostri Treverensis archiepiscopi, seu supradicti abbatis consilio catholicae unitati reconcilientur; praelatum autem Guidonem noveritis apud nos diaconum esse ordinatum.

Data Laterani, decimo quinto Kelandas Aprilis.



CCLXXII. Abbates et clericos archidiaconatus Guidonis hortatur ut Guidoni, dejecto per Richardum, Ecclesiae Virdunensis invasorem, obediant. (Anno 1109.)
[Spicil. ed. de La Barre, II, 248.]

PASCHALIS episcopus, servus servorum Dei, abbatibus et caeteris clericis, RAINALDO de Monzione comiti, RAINALDO Tullensi, et caeteris clericis de [Col. 0254B] archidiaconatu Guidonis, salutem et apostolicam benedictionem.

Pro catholicae unitatis dilectione Guidonem archidiaconum vestrum a Richardo Virdunensis Ecclesiae invasore bonis suis exspoliatum audivimus, quamobrem charitati vestrae nostris praesentibus eum litteris commendamus, praecipimus enim ut ipsi de ecclesiis ad monasteria pertinentibus consueta justitia, et a clericis seu laicis obedientia debita sicut archidiacono impendatur; alioquin donec obediant divinis officiis careant, et decimas suae plebis amittant; vos autem filii quibus Deus saecularem potestatem dedit, et qui armis justitiam contuemini, pro B. Petri reverentia ejus adjutores existite, et ejus adversarios viriliter cohibete: id [Col. 0254C] ipsum de venerabili viro abbate Sancti Vitoni tam vobis quam reliquis Virdunensium partium praecipimus, qui propter eamdem catholicae unitatis dilectionem loco suo rebusque suis privatus est, praefatum autem Guidonem noveritis apud nos diaconum ordinatum.



CCLXXIII. Bulla protectionis et confirmationis bonorum Calmosiacensis monasterii. (Anno 1109, Mart. 21.)
[MARTENE, Thes. Anecd. III, 1194.]

PASCHALIS episcopus, servus servorum Dei, dilecto filio SEHERO Calmosiacensis coenobii abbati ejusque successoribus promovendis in perpetuum.

Sic [piae] postulatio voluntatis effectu debet prosequente [Col. 0254D] compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et Domini Salvatoris et beatae Mariae Genitricis ejus monasterium, cui Deo auctore praesides, cum omnibus ad ipsum pertinentibus, sub tutelam apostolicae sedis excipimus. Vitae namque canonicae ordinem quem professi estis, privilegii praesentis auctoritate firmamus, et tam vobis quam [Col. 0255A] vestris successoribus in eadem religione permansuris ea omnia perpetuo possidenda sancimus, quae inpraesentiarum pro communis victus sustentatione possidere videmini: alodium videlicet ipsum, in quo vestra ecclesia sita est, datum a Theodorico milite et uxore ejus Hadelvide cum omnibus appenditiis ejus, partem alodii Bulzei datum a Helvide de Calvo monte, et a filiis suis: partem alodii Igniaci datum a Widrico de Walcurt, et ab uxore sua Adheleide, partem alodii Hamoniscurtis et Lihirici et Lamerici datam a Bencelino de Casteneio et uxore sua Leucarde in eisdem, de quibus alodiis aliam partem datam a Leucarde de Villa uxore Theoderici, partem alodii Darnole datam ab eadem Leucarde in morte sua, partem quam habebat Bencelinus Darnole, [Col. 0255B] datam a Cunegunde uxore Rofridi militis per concambium Basonis-montis, partem alodii Truillaris datam a Mascelino de Domno Martino et uxore sua Hersinde cum alodio de Maltucurt, alodium de Janancurt datum a Robaldo de Domno-Martino, cum parte alodii quam habebat apud Hulieni-villam, partem alodii de Petri-villa datam a Lietardo et uxore sua Elizabeth cum quarterio terrae Darnole, alodia data a Berta jam vidua, et a filio suo Galfrido, quae habuit apud Ruvirum et apud Masnila, et apud Duvencurt, et apud Unocurt, et apud Lifoi cum omnibus appenditiis eorum, alodium Hudini-villae ab Amalrico datum ab uxore sua Oda per concambium alodii quod habebat Bagnoli, quarterium terrae datum a Beatrice uxore Ganolii Darnoli, quarterium [Col. 0255C] terrae datum a Haduide de Fagnei-villa apud Basolivillam, quarterium terrae datum a Stephano de Villa-Viriaco, alodium datum ab Albrico de Novo-castro, et uxore ejus et filiis apud Unacurt, in quo molendinum aedificatum est, quaecunque etiam in futurum concessione pontificum, liberalitate principum, vel oblatione fidelium jure atque canonice poteritis adipisci, firma vobis vestrisque successoribus et illibata permaneant. Ad haec adjicientes decernimus ne loci vestri fratres de carrucis, aut laboribus, sive nutrimentis, seu molendinis suis vel parochiali ecclesiae Sanctae Mariae quae in eodem fundo Calmosiaci sita est, vel aliis quibuslibet, reddere decimas seu primitias exigantur; nec ulli omnino hominum liceat [Col. 0255D] eamdem ecclesiam temere perturbare aut ejus possessiones auferre, vel ablatas retinere, minuere vel temerariis vexationibus fatigare: sed omnia integra conserventur, eorum pro quorum sustentatione et gubernatione concessa sunt, usibus omnimodis profutura.

Si qua igitur ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se scilicet divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni [Col. 0256A] subjaceat; cunctis autem eidem ecclesiae sua servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Rainerii scriniarii regionarii et notarii sacri palatii.

Datum Laterani per manum Joannis, sanctae Romanae Ecclesiae diaconi cardinalis et bibliothecarii, XII Kal. Aprilis, indictione II, Incarnationis Dominicae anno millesimo centesimo nono, pontificatus autem domini Paschalis secundi papae X.



CCLXXIV. Monasterii S. Lamberti protectionem suscipit ac possessiones confirmat. (Anno 1109, Mart. 25.)

[Exstat in tabulario Caesareo Vindobonensi, teste JAFFÉ (Regesta Pont. Rom., p. 498) qui titulum suprascriptum affert cum hac mentione: »Ex schedis Pertzii.«]
[Col. 0256B]


CCLXXV. Privilegium pro ecclesia S. Deodati. (Anno 1109, April. 10.)
[SOMMIER, Hist. de l'Église de Saint-Dié, p. 162.]

PASCHALIS episcopus, servus servorum Dei, dilecto filio suo REMBALDO, aliisque fratribus in ecclesia Sancti Deodati servientibus Deo, salutem et apostolicam benedictionem.

Piae postulatio voluntatis effectu debet prosequente compleri, quatenus et devotionis sinceritas [Col. 0256C] laudabiliter accrescat, et utilitas postulata vires indubitanter assumat. Quia igitur dilectio vestra ad sedis apostolicae portum confugiens, tuitionem debita devotione requisivit: nos supplicationi vestrae clementer annuimus, et beati Deodati ecclesiam in valle Galilaea sitam ad quam ad serviendum Domino convenistis, apostolicae sedis auctoritate munimus. Statuimus enim ut quaecunque praedia, quascunque possessiones, concessione pontificum, munificentia regum, liberalitate principum vel oblatione fidelium, vel aliis justis modis, hodie possidet, vel in futurum, largiente Deo, firma vobis vestrisque successoribus et illibata permaneant: et oblationes, quas illuc confluentes populi pro remedio animarum suarum altari [Col. 0256D] dederint, in communes usus fratrum dispensentur. Nullus ibi qualibet subreptionis astutia seu violentia in praepositum subrogetur, nisi quem fratres communi consensu, aut fratrum consilii sanioris pars, secundum Dei timorem elegerint. Consecrationes altarium, ordinationes fratrum qui ad sacros ordines fuerint promovendi, juxta concessionis Leonis IX sanctae memoriae Romani pontificis, a quo volueritis catholico accipiatis episcopo, qui gratis et omni pravitate exactionis deposita, quod postulabitur a vobis indulgeat. Sane ad fratrum correctionem, si quando oportuerit, non alii mittantur, nisi quos ad hoc ipsum idoneos consilio fratrum saniorum sibi praepositus advocaverit. Praeterea quidquid dignitatis usque ad [Col. 0257A] nostra tempora eadem Ecclesia obtinuit, nos quoque ob beati Deodati reverentiam, et multorum salutem, etiam in posterum proprio obtinere concedimus. Si qua sane ecclesiastica saecularisve persona hanc nostrae concessionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et [Col. 0257B] apud districtum judicem praemia aeternae pacis inveniant. Amen, amen.

Scriptum per manum Joannis scriniarii regionarii et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis et bibliothecarii, IV Idus Aprilis, indict. II, Incarn. Dominicae an. 1109, pontificatus autem domni Paschalis II papae anno decimo.



CCLXXVI. Monasterium Weissenoense tuendum suscipit et ejus possessiones ac jura confirmat, imposito monachis byzantii unius censu annuo.

(Anno 1109, April. 14.---Vide USSERMAN in episcopatu Bambergensi, Prob. 62.)
[Col. 0257C]


CCLXXVII. Ad Hugonem Gratianopolitanum episcopum.---De non alienandis Ecclesiae Gratianopolitanae possessionibus. (Anno 1109, April. 18.)
[PETIT, Theodori Poenitentiale, tom. II, p. 419.]

PASCHALIS episcopus, servus servorum Dei, venerabili fratri HUGONI Gratianopolitano episcopo, salutem et apostolicam benedictionem.

Eapropter desideriis tuis, reverendissime frater, benignius assentimur, et Ecclesiam Gratianopolitanam, cui Deo auctore praesides, decreti praesentis auctoritate munimus. Statuimus enim et auctoritate apostolica interdicimus, ne quis successorum vestrorum [Col. 0257D] occasione aliqua praesumat donare, vendere, vel alienare terras, possessiones, ecclesias, decimas, seu census ecclesiarum, et caetera quae vel per antecessores tuos vel per tuam industriam acquisita fraternitas tua possidet; vel in posterum tu successoresque tui largiente Domino Ecclesiae acquisituri estis. Si quis autem vel vendita, vel donata susceperit, donec illa restituat, excommunicationi subjiciatur. Illud etiam pariter interdicimus ne post tuum vel tuorum successorum obitum, quisquam palam furtimve audeat bona ipsa subtrahere, donec pastor per Dei gratiam substituatur Ecclesiae.

Datum Laterani per manum Joannis sanctae Romanae Ecclesiae diaconi cardinalis ac bibliothecarii, XIV Kalend. Maii, indictione III, anno 1109 Incarnationis [Col. 0258A] Dominicae, pontificatus autem domni Paschalis papae X.

Ego Paschalis catholicae Ecclesiae episcopus subscripsi, etc.



CCLXXVIII. Bulla pro Sancto Martino Ambianensi. (Anno 1109, Maii 11.)
[Gall. Christ.; X, Instrum. 302.]

PASCHALIS episcopus, servus servorum Dei, dilecto filio ARNULPHO praeposito ecclesiae S. Martini, quae sita est in porta Ambianensi, et ejus fratribus regularem vitam professis, tam praesentibus quam futuris, in perpetuum.

Desiderium quod ad religiosum propositum et animarum salutem pertinere monstratur, auctore [Col. 0258B] Deo sine aliqua est dilatione complendum. Quia igitur vos, o filii, per divinam gratiam aspirati, secundum dispositionem fratris nostri Godefridi civitatis vestrae episcopi mores vestros sub regularis vitae disciplina coercere, et communiter secundum sanctorum Patrum instituta omnipotenti Deo deservire proposuistis, et nos secundum ejusdem episcopi preces devotioni vestrae impertimur assensum. Vitae namque canonicae ordinem, quem professi estis, praesentis privilegii auctoritate firmamus, et tam vobis quam successoribus vestris in eadem religione permansuris omnia perpetuo possidenda sancimus, quae inpraesentiarum pro communis victus sustentatione possidere videmini: videlicet omnes decimas omnium novalium et segetum episcopalium [Col. 0258C] urbi Ambianensi adjacentium, sicut a praedecessoribus episcopis Ecclesiae vestrae concessum est, exceptis decimis terrarum in quibus mater ecclesia vel aliae civitatis ecclesiae decimas sumunt, lanae quoque omnium pecorum episcopalium decimas; altare Sancti Petri ultra pontem, et omnia ad id pertinentia; ecclesiam quoque SS. Lupi, Walarici et Desiderii; altare de Estombli et terram dotis ejus; altare de Warlus et Selincurte, quae ab omni episcopi et ministrorum ejus redditu et servitio libera sunt; atria quoque eorum et hospites, familiamque Sancti Apri; altaria quoque de Donfront et de Hargiscurte cum appenditiis eorum, necnon et praehendam cujusque canonici . . . . . uno anno post obitum [Col. 0258D] suum, ut quotidianam missam toto anno pro anima ejus persolvatis; cambam, hospites, terras arabiles, et omnia bona abbatiae Sancti Martini, et omnia quae in Amelly et Pisoy ecclesia vestra antiquitus possidebat, et in molendino Sancti Mauritii singulis annis modicum hibernati, et viginti quatuor sextarios hordei. Praeterea quaecunque in posterum juste atque canonice poteritis adipisci, firma vobis vestrisque successoribus et illibata permaneant. Nemini facultas sit ecclesiam ipsam temere perturbare, aut quaecunque ipsius sunt vel fuerint, quibuslibet occasionibus auferre. Libertas vobis eadem maneat quae et canonicis matris ecclesiae, ita ut ecclesia vestra ditioni decani et canonicorum matris ecclesiae pro supradicti episcopi dispositione permaneat: nullus autem apud [Col. 0259A] vos deinceps canonicus ordinetur, nisi qui se canonice victurum professus fuerit. Si qua igitur in posterum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. [Col. 0259B] Amen.

Scriptum per manum Rainerii notarii sacri palatii.

Ego Paschalis catholicae Ecclesiae episcopus.

Datum Romae in porticu Beati Petri per manum Joannis, sanctae Romanae Ecclesiae diaconi cardinalis et bibliothecarii, quinto Idus Maii, indictione secunda, Incarnationis Dominicae anno millesimo centesimo nono, pontificatus autem domini Paschalis secundi papae anno decimo.



CCLXXIX. Privilegium pro Majori Monasterio. (Anno 1109, Maii 14.)
[DUPAZ, Hist. généalog. de plusieurs maisons illustres de Bretagne, Paris, 1619, fol., II, 118.]

PASCHALIS episcopus, servus servorum Dei, dilectis [Col. 0259C] filiis GUILLELMO Majoris Monasterii abbati, et caeteris fratribus, salutem et apostolicam benedictionem.

Et litterarum et nuntiorum vestrorum suggestione cognovimus, quoniam et frater noster Benedictus Aletensis episcopus cellam quamdam de insula Aaron in honore sancti Maclovii consecratam cum appenditiis suis vestro primum monasterio tradidit, ecclesiam postmodum in Dinanensi castro sitam, sub ejusdem sancti Maclovii nomine consecratam, monasterio vestro plena collatione concessit, eo quod supradictae cellae tanquam membrum capiti pertineret. Gauffridus etiam dominus Dinanensis, et filii ejus, et aliquae aliae potestates saeculares quoquomodo [Col. 0259D] tenebant de rebus exterioribus, ad eamdem cellam vel ecclesiam pertinentibus, vestro monasterio reddiderunt. Nos itaque juxta petitionem vestram, eidem concessioni nostrae assertionis robur accommodamus, et supradictam cellam de insula Aaron, et praefatam castri Dinanensis ecclesiam cum praediis omnibus sive possessionibus ad eam pertinentibus semper in possessione, dispositione et jure vestri Majoris Monasterii pertinere decernimus, statuentes et omnibus modis interdicentes, ne cuiquam deinceps liceat cellam illam cum omnibus pertinentiis suis a monasterii vestri unitate sejungere. Si quis autem hujus decreti tenoris temere [Col. 0260A] contraire praesumpserit, secundo commonitus, nisi congrue satisfecerit, severitatis ecclesiasticae ultione et sancti Spiritus gladio puniatur.

Datum Laterani per manum Joannis diaconi bibliothecarii, secundo Idus Maii, indictione tertia [(70) 1Kb] , Incarnationis Dominicae anno 1109.



CCLXXX. Ad Pontium abbatem Cluniacensem.---Confirmat ei et successoribus ejus omnia ab antecessoribus suis pontificibus monasterio Cluniacensi concessa, collata et confirmata. (Anno 1109, Jun. 2.)
[Bullar. Cluniac. 36.]

PASCHALIS episcopus, servus servorum Dei, dilecto filio PONTIO coenobii Cluniacensis abbati, salutem et apostolicam benedictionem.

[Col. 0260B] In provectionis tuae primordiis, fili charissime, deliberasti sedis apostolicae dulcedinem experiri, utrum eadem erga te permaneat, quae circa praedecessorem tuum Hugonem egregiae religionis et sapientiae virum usque in finem permansisse conspicitur. Postulasti enim ut quae a praedecessoribus nostris eidem abbati, vel ejus antecessoribus concessa sunt, tibi quoque concedere debeamus. Magna quidem postulatio est, et sedis apostolicae consuetudini minus accommoda: non enim aut absentibus, aut minus perspicuis personis solent ista concedi. Et licet nobis ex parte jam notus sis, non tamen adhuc in te adeo fulgidum specimen prudentiae aut religionis enituit. Caeterum supradicti praedecessoris tui praerogativa praecellens, et melior spes quam de [Col. 0260C] indole tua per Dei gratiam gerimus, fratrum etiam, qui in te patrem elegerunt, virorum utique religiosorum ac sapientum postulationi tuae conjuncta precatio nostram circa te benignitatem tanta affectione deflexerunt, ut rationabili petitioni tuae etiam absentis, nihil ad praesens negare deliberemus. Confidimus enim et te largiente Domino praenominati abbatis studiis institutum et eosdem fratres in ejus disciplina laudabili perpetuo permansuros; ut, sicut in praeterito tempore, ita etiam in futurum sanctae religionis exempla de Cluniacensi coenobio diffundantur. Hac igitur spe, hac per Dei gratiam confidentia freti, tibi, charissime fili, tuisque legitimis successoribus, et per vos Cluniacensi coenobio conferimus, [Col. 0260D] concedimus, confirmamus quaecunque ab antecessoribus nostris collata, concessa et confirmata, vel per privilegia sedis apostolicae vel per alia authentica munimina dignoscuntur. Si qua igitur ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis [Col. 0261A] autem eidem coenobio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Rainerii scriniarii regionarii sacri palatii.

Ego Paschalis catholicae Ecclesiae episcopus.

Datum Romae in porticu Beati Petri per manum Joannis, sanctae Romanae Ecclesiae diaconi cardinalis ac bibliothecarii, IV Nonas Junii, indictione secunda, Incarnationis Dominicae anno 1109, pontificatus autem domni Paschalis secundi papae anno X.

(Bullata in plumbo pensilis, cum filis sericis rubei croceique colorum, non retortis.)



CCLXXXI. Ad episcopos Anagniae et Campaniae.---De canonizatione sancti Petri Anagniae episcopi. (Anno 1109, Jun. 2.)
[MANSI, Concil., XX, 1001.]
[Col. 0261B]

PASCHALIS episcopus, servus servorum Dei, venerabilibus fratribus episcopis Anagniae, et aliis per Campaniam constitutis, salutem et apostolicam benedictionem.

Dominum excelsum habentes prae oculis, qui in amicis suis laudatur et benedicitur, et considerantes propterea strenuae probataeque vitae merita, quibus vir sanctus Petrus, quondam Anagniae episcopus, de regula monachorum assumptus, in pastorali officio pure, simpliciter, solerti vigilantia et exemplo, Deo [Col. 0261C] deservivit: admirantes etiam miraculorum insignia, quibus sanctum suum ante et post obitum divina gratia decoravit, prout per Brunonem Signiensem episcopum fideliter adnotatur, et usque ad nostra tempora decorare non desinit, auctoritate praesentium vobis licere volumus et mandamus quatenus tertio Nonas Augusti diem natalem ejusdem confessoris et praesulis memorandi sanctorum catalogo congrue celebrem recolatis, quatenus in praesenti gratiam, et in futuro, opitulante divina clementia, piis ejus intercessionibus mereamur gloriam sempiternam.

Data Signiae, secundo Nonas Junii, pontificatus nostri anno decimo.



CCLXXXII. Ad Petrum presbyterum. (Anno 1109, Sept. 29.)
[LAMI, Deliciae eruditorum, 1737, p. 204.]
[Col. 0261D]

PASCHALIS episcopus, servus servorum Dei, dilecto filio PETRO presbytero, salutem et apostolicam benedictionem.

Devotionis tuae petitiones benigne admittimus, ideoque in burgo Senae, opportuno tamen loco monasterium aedificandi cum consensu ejusdem civitatis episcopi licentiam concedimus. Statuimus enim ut, si Dei gratia constructum fuerit, sub Passinianensis et Vallumbrosanae congregationis custodia et regula quietum semper et liberum sit mansurum. Decernimus ergo ut nulli omnino liceat ipsum monasterium [Col. 0262A] ad honorem Dei sanctique Benedicti aliorumque sanctorum aedificatum temere perturbare, vel ejus possessiones auferre, vel ablatas retinere, minuere, vel temerariis vexationibus fatigare, sed omnia quae vel a te, vel ab aliis fidelibus de proprio jure oblata fuerint, illibata atque integra conserventur. Quicunque vero ipsum monasterium, et in eo Domino servientes fovere, suisque rebus honorare curaverit, omnipotentis Dei, et apostolorum ejus gratiam consequatur. Si quis autem, quod absit! huic nostro decreto contraire tentaverit, honoris et officii sui periculum patiatur, nisi praesumptionem suam digna satisfactione correxerit.

Ego Paschalis catholicae Ecclesiae episcopus SS.

Datum apud Castellionem per manum Joannis, [Col. 0262B] sanctae Romanae Ecclesiae diaconi cardinalis, III Kalend. Octobris, indict. III, Incarnat. Dominicae anno 1109, pontificatus autem domni Paschalis secundi papae anno X.



CCLXXXIII. Ad Pontium Cluniacensem abbatem.---Privilegia Cluniacensis monasterii confirmat. (Anno 1100, Oct. 16.)
[MANSI, Concil., XX, 1041.]

PASCHALIS episcopus, servus servorum Dei, dilecto filio PONTIO monasterii Cluniacensis abbati, ejusque successoribus regulariter substituendis in perpetuum.

Et religio Cluniacensis coenobii, cui Deo auctore praesides, et praedecessoris tui sanctae memoriae Hugonis [Col. 0262C] abbatis dulcissima reverendaque dilectio, cogunt nos,. fili in Christo charissime Ponti abbas, tuis petitionibus indulgere. Eapropter abbatias vel prioratus qui sub praenotati abbatis Hugonis dispositione manserunt, sub tua quoque vel successorum tuorum dispositione permanere decernimus. (Enumerantur. Tum pergit:) In locis autem quae sine proprio abbate, diebus domni ac venerabilis Hugonis abbatis fuisse videntur, nunquam aliquis abbatem ordinare praesumat. Illud etiam libertatis Cluniacensi coenobio firmum haberi sancimus, ut vestri monasterii monachi qui ad sacros sunt ordines promovendi, a quibus malueritis catholicis episcopis promoveantur. Chrisma vero, si opportunitas exegerit, in vestro faciatis monasterio consecrari, vel a quibus [Col. 0262D] volueritis episcopis. Si qua igitur in futurum ecclesiastica saecularisve persona hanc nostrae constitutionis paginam sciens, etc., ut in aliis nonnullis epistolis.

Ego Paschalis, catholicae Ecclesiae episcopus, subscripsi.

Datum apud Castellium per manum Joannis sanctae Romanae Ecclesiae diaconi cardinalis ac bibliothecarii, XIII Kal. Novemb., indict. III, Incarnationis Dominicae anno 1109, pontificatus autem domni Paschalis II XI.



CCLXXXIV. Privilegium ad Pontium abbatem Cluniacensem, ad quem mittit pallium candidum, ut ex eo sibi paret dalmaticas in usu ecclesiae Cluniacensis, concedens ei quod utatur insigniis pontificalibus in octo praecipuis festivitatibus monasterii sui. (Anno 1109, Oct. 17.)
[Bullar. Cluniac. p. 36.]
[Col. 0263A]

PASCHALIS episcopus, servus servorum Dei, dilecto filio PONTIO Cluniacensi abbati, salutem et apostolicam benedictionem.

Bonum et laudabile Cluniacensium fratrum desiderium exstitisse nequaquam ambigimus, cum te in abbatem ad suarum animarum custodiam elegerunt. Stude ergo per Dei gratiam, fili in Christo charissime, quantum in te est, bonum eorum desiderium adimplere; ut et ipse in religione proficias, et eos qui tibi commissi sunt in Dei semper timore [Col. 0263B] custodias. De benignitate autem sedis apostolicae, et beati Petri gratia candidum tibi pallium mittimus, de quo dalmaticas in usum debeas vestrae ecclesiae praeparare. Nos siquidem dalmaticae, compagarum, chirothecarum, et mitrae usum in festivitatibus octo monasterii tui praecipuis, sicut antecessori tuo felicis memoriae Hugoni abbati a praedecessore nostro concessus est, ita tibi speciali dilectione concedimus. Vide ergo ut, sicut ejus locum tenes, sicut dignitatem assecutus es, ita etiam religionem teneas et industriam prosequaris; quatenus per Dei gratiam, et monasterii salus inconcussa permaneat, et tam in te quam in illis divini nominis gratia exaltetur.

Datum apud Castellium, XVI Kalend. Novembris.

(Bullata in plumbo pensili, cum simplici filo retorto.)



CCLXXXV. Privilegium pro monasterio Siegburgensi. (Anno 1109, Nov. 28.)
[LACOMBLET, Urkundenbuch fiir die Geschichte des Niederrheins. Dusseldorf, 1840, 4o t. I, p. 175.]
[Col. 0263C]

PASCHALIS episcopus, servus servorum Dei, dilecto filio CUNONI abbati venerabilis monasterii quod in monte Sigeberch situm est, ejusque successoribus regulariter substituendis in perpetuum.

Sicut injusta poscentibus nullus tribuendus est effectus, sic legitima desiderantium non est differenda petitio. Quia igitur dilectio tua ad sedis apostolicae portum confugiens, ejus tuitionem devotione [Col. 0263D] debita requisivit. Nos supplicationi tuae clementer annuimus, et Beati Michaelis monasterium, cui Deo auctore praesides, sedis apostolicae auctoritate munimus. Confirmamus siquidem vobis vestrisque successoribus possessiones et praedia seu caetera bona universa quae ab Annone felicis memoriae Coloniensi archiepiscopo ejusdem monasterii fundatore concessa sunt, videlicet ecclesiam in Bleisa cum dotali manso et decimatione, et ecclesiam in Hanafo cum decimis et caeteris appenditiis quas a canonicis Bunnensibus, data in eorum et ecclesiae usus custodia Bunnae, per concambium accepit, villam etiam quae dicitur Mendenen, quam a praeposito vel canonicis majoris Ecclesiae data per concambium in Bathalicha decimatione suscepit. Caetera etiam loca [Col. 0264A] quae per manus advocatorum eidem coenobio et servis Christi ibidem degentibus, in victum vestitumque concessit. Id est Acchera, item Acchera; Strala, Nistera, Beringerishuscim, Geistingen, Bleisa superior, Lara, Menedon, Atemere, Antrefe, Gulusa, Legia; vineae in Wintere, Bethendorf, Mulendorf. In Rigemogon quaedam rura cum vineis; ecclesiam in Berchein cum decimatione, ecclesiam in Bleisa inferiori cum dotali manso; ecclesiam in Hanafo cum decimis, Sulse, Trutthesdorf, Menimdorf, Torendorf, Mulendorf, Irmenderoth, Chorincheid, Inere, Uneheim, Flatenen, Perne, Grecenich, Hofstedenen, Luvesberch, Flamersfets, Quintinachen. Praeterea villam Hircennowen quam Henricus IX rex eidem coenobio tradidit.

[Col. 0264B] Et quaecunque bona ipsi monasterio ab aliis fidelibus de suo jure oblata sunt, aut in futurum offerri, vel aliis justis modis acquiri contigerit, vobis vestrisque successoribus regulariter degentibus quieta et integra permanere sancimus. Sane advocatis quibus pro tempore monasterii advocatia commissa fuerit interdicimus ne alium sub se advocatum constituant, neque de rebus ad stipendia conferendis, neque de his quae pro justitiis persolvuntur amplius exigant, quam supradicti Annonis archiepiscopi deliberatione provisum est. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro [Col. 0264C] quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum [Col. 0264D] judicem praemia aeternae pacis inveniant. Amen.

Scriptum per manum Rainerii scriniarii regionarii et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, IV Kal. Decembris, indictione III, Incarnationis Dominicae anno 1109, pontificatus autem domni Paschalis secundi papae anno XI.



CCLXXXVI. *Theodorico duci et Riquino electo Tullensi mandat ut monasterii Calmosiacensis adversarios saeculari et ecclesiastica censura ab oppressione monachorum repellant.

(Anno 1109. Vide Scheri librum De primordiis monasterii Calmosiacensis ap. MARTENE, Thesaur. Anecd. t. III, 1191.)



CCLXXXVII Ad Henricum abbatem S. Vedasti. (Anno 1109.)
[BALUZ., Miscell. edit. Luc. II, 150.]
[Col. 0265A]

PASCHALIS episcopus, servus servorum Dei, dilecto filio HENRICO abbati Sancti Vedasti, salutem et apostolicam benedictionem.

Rumor quem de te nuper audivimus laetitiam nobis non modicam attulit. Audivimus enim quod assumptis de Cluniacensi congregatione fratribus monasterii tui mores corrigere et religioni studere jam coeperis: quod nimium religiosos viros qui te noverunt laetificant. Monemus itaque et rogamus ut in eo quod coepisti constanter insistas et religionis studium ad finem bonum perducere sollicitius [Col. 0265B] elabores.



CCLXXXVIII. Ad Gebeardum Constantiensem episcopum.---De communicantibus cum excommunicatis, et quomodo recipiantur haeretici. (Anno 1101-1110, Febr. 6.)
[MANSI, Concil., XX, 1083.]

PASCHALIS episcopus, servus servorum Dei, venerabili fratri BEARDO Constantiensi episcopo, salutem et apostolicam benedictionem.

Quaestionum quas ad nos misisti latebras tuam credimus praesentiam non latere. Caeterum quia super his per apostolicam sedem postulas certius informari quod doctrinae sanitas habeat, respondemus. Excommunicatis enim communicare in his quae a [Col. 0265C] sacris sunt inhibita canonibus nullo modo sit licitum. Et voluntate quidem communicantes, sive sint monachi, sive sint alii, ejusdem reatus flagitio involvuntur. Qui vero aut ignari aut inviti necessitate communicant, licet in oculis hominum contagio polluantur, non tamen propter hoc reos in conspectu aeterni judicis arbitramur. Porro excommunicatorum cadavera de sanctorum basilicis projiciantur, quia eorum putores ad superna conscendunt, sicut quartus Dialogorum beati Gregorii liber indicat, et sanctorum ipsorum revelatione didicimus; ideoque dum ea illic continentur, cessandum a divinis officiis arbitramur. De confecto ab haereticis chrismate vel oleo ratio suggerit ut pro divinae invocationis [Col. 0265D] reverentia inter Ecclesiam debeat concremari. Ab ipsis haereticis venientes ita omnino recipiantur, sicut antiquitus recipiendos vel receptos fuisse sanctorum praedecessorum nostrorum Leonis et Gregorii monumenta declarant.

Datum Laterani VII Idus Februarii.



CCLXXXIX. Privilegium de mercato et de coena quae dabatur in duabus festivitatibus S. Remigii, item de immunitate istius Ecclesiae. (Anno 1110, Jan. 3.)
[VARIN, Archives administ. de la ville de Reims, tom. IV, p. 255.]

PASCHALIS episcopus, servus servorum Dei, dilecto in Christo filio AZENARIO abbati venerabilis monasterii [Col. 0266A] Sancti Remigii quod secus urbem Remensem situm est, ejusque successoribus regulariter promovendis, in perpetuam rei memoriam.

Sicut injusta poscentibus nullus est tribuendus effectus, et caetera quae ad verbum legere est in bulla anni 1107, supra col. 216; loca in quibus nonnihil variat indicant notae bullae priori subjectae.



CCXC. Privilegium pro monasterio S. Mariae Florentinae. (Anno 1110, Jan. 9.)
[LAMI, Eccles. Florent., Monum., II, 1182.]

PASCHALIS episcopus, servus servorum Dei, dilecto filio BENEDICTO abbati monasterii Sancti Miniatis ejusque successoribus regulariter substituendis in perpetuum.

[Col. 0266B] Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulantis vires indubitanter assumat. Quia igitur dilectio tua ad sedis apostolicae portum confugiens ei tuitionem devotione debita requisivit, nos supplicationi tuae clementer annuimus, et beati Miniatis martyris monasterium, cui Deo auctore praesides, apostolicae sedis auctoritate munimus. In quo nimirum monasterio ipsius sancti martyris Miniatis et aliorum multorum martyrum corpora requiescunt. Confirmamus itaque vobis et eidem monasterio montem Regis, in quo praedicti martyris ecclesia posita est, cum omni pertinentia ejusdem curtis et campum Martii; et Bisarnum a flumine Arno usque ad viam publicam; [Col. 0266C] ecclesiam sanctae Mariae Albuini sitam in Alberita cum omnibus pertinentiis suis; ecclesiam Sancti Petri sitam in Camullia cum hospitali et omnibus pertinentiis suis. Et curtem de Sicignano, quam dedit eidem monasterio Ugo filius Gerardi et uxor ejus Mandolla, et quod ei donatum fuit a Gerardo filio Aldeprandi. Caeteras quoque ecclesias, castra, villas et alias possessiones, quas Ildebrandus, Lambertus, Attho et Gerardus, episcopi Florentiae, imperatores, reges, principesque catholici vel alii fideles de suo jure ipsi monasterio contulerunt. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel [Col. 0266D] temerariis vexationibus fatigare, sed omnino integra conserventur eorum pro quorum sustentatione ac gubernatione concessa sunt, usibus omnimodis profutura; salva Florentini episcopi canonica reverentia. Si qua ecclesiastica saecularisve persona hanc nostrae constitutionis paginam sciens contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco justa servantibus sit pax Domini nostri Jesu Christi quatenus et hic [Col. 0267A] fructum bonae actionis suscipiant, et apud districtum judicem praemia aeternae pacis inveniant. Amen, amen.

Scriptum per manum Rainerii scriniarii et notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, V Idus Januarii, indictione III, Incarnationis Dominicae an. 1110, pontificatus autem domni Paschalis secundi papae XI.



CCXCI. Dioecesis Soranae fines, Ecclesiaeque possessiones, rogante Goffrido episcopo, confirmat (Anno 1110, Febr. 9.)
[UGHELLI, Italia sacra, I, 1245.]
[Col. 0267B]

PASCHALIS episcopus, servus servorum Dei, venerabili fratri GOFFRIDO Sorano episcopo, ejusque successoribus . . . Populum.

Sicut injusta petentibus nullus est tribuendus effectus . . . petitioni tuae, frater in Christo charissime, praesentibus annuentes, ad perpetuam S. Soranae Ecclesiae pacem ac stabilitatem praesentis decreti stabilitate sancimus, ut universi parochiae fines, qui a parochianis ante cum juribus suis usque hodie possessi sunt, ita omnino integre tam tibi quam tuis successoribus in perpetuum conserventur; qui videlicet fines versus fundum et cryptam latronis, inde in terminum cetininam, inde intro, et inde . . . Soranam, inde in Sangrum, inde in vallem Regiam, [Col. 0267C] inde in Afedenam, inde in Vestiam, inde in Saviram Anistri, inde in Petram Rectam, inde in Coaciam, inde in Sulfuratum, inde in Pontem Fractum, inde in Montem Cornetum, inde in Campum Rontium . . . . . . inde in Petram Malam, inde in terram de Piro, inde reditum ad praescriptum collem. Intra quos fines in oppidis omnibus, et villis, et monasteriis, et ecclesiis tibi tuisque successoribus jus episcopale sancimus . . . Cum itaque proprietario jure ad Soranam Ecclesiam pertinere noscuntur, tibi, tuisque successoribus . . . quieta semper et integra permanere decernimus . . . Castellum Insulae cum omnibus pertinentiis suis, ecclesiam S. Laurentii, et . . . ecclesiam S. Pauli in Campo, in Arpino plebem S. Mariae, et plebem S. Archangeli: in Castello . . . ecclesiam [Col. 0267D] S. Mariae, in Sora plebem S. Restitutae, ecclesiam S. Laurentii, ecclesiam S. Luciae, ecclesiam S. Viti in Carpello, ecclesiam S. Petri . . . duo molen dina in flumine Liridi, et unum in Carnello, in valle Sorana ecclesiam S. Petri; et S. Donati . . . plebem S. Mariae, ecclesiam S. Savini . . . ecclesiam S. Mariae de Campo, S. Urbani, ecclesiam S. Mariae de . . . ecclesiam S. Mariae de Picenisti in Atino, ecclesiam S. Mariae, S. Petri, S. Sylvestri, S. Mauri, S. Angeli de . . , tria molendina in flumine Melfi cum suis pertinentiis. Item extra Atinum ecclesiam S. Marciani. Decernimus ergo ut nulli omnino hominum liceat eamdem ecclesiam temere vexare. perturbare, et possessiones auferre, vel ablatas retinere, [Col. 0268A] minuere, vel temerariis vexationibus fatigare, sed omnia integre observentur, etc.

Ego Paschalis catholicae Ecclesiae episcopus.

Dat. Laterani per manum Joannis, S. Rom. Ecclesiae diac. card. ac bibliothecarii, V Id. Februar., ind. III, Incarn. Dom. an. 1110, pont. autem D. Paschalis II PP. an. undecimo.



CCXCII. Confirmatio dotationis et bonorum monasterii Sancti Benigni Fructuariensis. (Anno 1110, Mart. 13.)
[GUICHENON, Hist. génér. de la maison de Savoie, II, 24.]

PASCHALIS episcopus, servus servorum Dei, dilecto filio ALMEO Fructuariensis monasterii abbati, et monachis, [Col. 0268B] salutem et apostolicam benedictionem.

Religiosis desideriis dignum est facilem praebere consensum ut fidelis devotio celerem sortiatur effectum. Agnes siquidem comitissa, Petri marchionis filia, quae derelicto saeculo monasterii quietem elegit, medietatem villae novae monasterio vestro contulit, cum omni integritate, ac libertate, qua eam ipsa tenuerat. Quam collationem nostra petiit auctoritate firmari. Proinde nos illius, et vestris per confratrem nostrum Mainardum Taurinensem episcopum precibus annuentes praesenti decreto sancimus, ut eadem villae novae medietate semper in monasterii vestri possessione permaneat, idipsum de villa Falae constituimus, cujus medietatem unam ex oblatione Arditionis marchionis, qui per Dei gratiam in vestro [Col. 0268C] monasterio conversus est, alteram vero ex venditione fratris ejus Mansfredi marchionis, ad vestri coenobii jus pertinere cognovimus. Nemini ergo liceat, vel illam villae novae medietatem, vel integritatem villae Falae, a monasterii vestri possessione subtrahere, aut aliquibus ingeniis alienare, sed omnia congregationi vestrae, sicut a supradictis personis tradita sunt, ita semper quieta et integra in vestro vel successorum vestrorum usu et gubernatione inconvulsa proprietate permaneant; si quis autem, quod absit! hujus decreti nostri paginam sciens temerarie contraire tentaverit, honoris ac officii sui periculum patiatur, vel excommunicationis ultione plectatur, nisi praesumptionem suam digna satisfactione correxerit.

[Col. 0268D] Ego Paschalis catholicae Ecclesiae episcopus SS.

Datum Laterani per manum Joannis diaconi cardinalis, III Idus Martii, indictione III.



CCXCIII. Ecclesiae Scyllacensis libertatem, privilegia, possessiones, petente Petro episcopo, confirmat. (Anno 1110, April. 5.)
[UGHELLI, Italia sacra, IX, 429.]

PASCHALIS episcopus, servus servorum Dei, venerabili fratri PETRO Squillacen. episcopo, ejusque successoribus canonice promovendis in perpetuum.

Apostolicae sedis nos compellit auctoritas pro Ecclesiarum statu sollicitos esse, prava corrigentes, [Col. 0269A] et quae recta sunt stabilire. Constat siquidem Squillacenam, cui auctore Domino pastor es per nos institutus, Ecclesiam prioribus longe temporibus specialiter sub apostolicae sedis jure mansisse, sicut verum indagantibus per authentica beati Gregorii scripta monstratur. Quia ergo Deo auctore per strenuissimorum fratrum Roberti quondam nobilis memoriae ducis, Rogerii comitis labores atque victorias tam ex illa, quam ex caeteris Calabrorum Ecclesiis, Graecorum tyrannica cessavit invasio. Nos praedecessoris nostri Urbani papae II vestigiis insistentes, Squillacensem Ecclesiam sub speciali jure sanctae sedis apostolicae confoventes, statuimus, et temporibus perpetuis observandum censemus, ut sicut tu, ita et tui deinceps successores per manum semper [Col. 0269B] Romanorum pontificum consecrentur. Ad haec adjicimus infra fluvium ambitus, sicut ex superioribus montibus torrentes in Crocleam, et Alarum fluvios, et iidem fluvii in Adriaticum mare defluunt, ea quae in conspectu fratrum nostrorum episcoporum Siciliae omnium, et Calabriae quorumdam coram praedicto Rogerio comite, et a veteranis, et multorum temporum testibus ad Squillacensem Ecclesiam ex antiquo pertinuisse juxta praeceptum ejusdem praedecessoris nostri Urbani II probata sunt, ea nihilominus quae Squillac. Ecclesiae beatus legitur Gregorius consuluisse, firma semper et integra in tua tuorumque successorum et ipsius Eccl. possessione permaneant; porro colonos, seu praedia de Palaeopoli, sive Roccella, quae Adelais comitissa cum filio [Col. 0269C] Rogerio pro redemptione animae supradicti comitis Rogerii Squillacen. Ecclesiae tradidit, nos eidem Ecclesiae cum oratorio Sanctae Mariae, quod illic situm est, jure proprietario confirmamus. Praeterea quidquid in futurum liberalitate principum, vel oblatione fidelium juste atque canonice poterit adipisci, illibatum ipsi perpetua stabilitate servetur. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnino integra conserventur eorum, pro quorum sustentatione et gubernatione concessa sunt, usibus omnimodis profutura. Si qua sane ecclesiastica saecularisve persona hanc nostrae constitutionis paginam [Col. 0269D] sciens, contra eam temere venire tentaverit, secundo tertiove commonita, satisfactione integra non emendaverit, honoris sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Redemptoris nostri Jesu Christi aliena sit, atque in extremo examine districtae ultioni subjaceat. Cunctis autem eidem Ecclesiae jura servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen, amen.

Datum Later. per manum Joannis S. R. E. diac. cardinalis ac bibliothecarii, Nonis Aprilis, ind. III, [Col. 0270A] Incarnat. Domin. anno millesimo centesimo decimo, pontificatus autem dom. Paschalis II papae anno XI.



CCXCIV. Privilegium pro ecclesia Sancti Christophori de Phalempin. (Anno 1110, April. 9.)
[MIRAEUS, Opp. Diplom., III, 317.]

PASCHALIS episcopus, servus servorum Dei, dilecto in Christo LAMBERTO abbati, et ejus fratribus in ecclesia S. Christophori de Phalempin canonicam vitam professis, eorumque successoribus in perpetuum.

Devotionem vestram ex venerabilium fratrum Joannis Morinensis, et Baldrici Noviomensis episcoporum [Col. 0270B] relatione cognovimus, quia in ecclesia de Phalempin ad regularis disciplinae observantiam largiente Domino concaluistis. Religiosorum etiam conjugum Rogerii et Ogivae desiderium percepimus, qui locum vestrum omnipotestatis suae jugo liberum facientes, canonicos illic secundum B. Augustini regulam ordinari desideraverunt. Nos igitur et illorum voto, et fratrum nostrorum, quae praenominati sunt, episcoporum petitionibus annuentes, vitae canonicae ordinem, quem professi estis, in eodem loco in perpetuum conservandum auctoritatis apostolicae robore stabilimus.

Quam ob rem statuimus ut quaecunque praedia, quaecunque bona, vel ab ipsius ecclesiae fundatoribus, vel a supradictis conjugibus, vel a quibuscunque [Col. 0270C] fidelibus Dei suo jure in eamdem ecclesiam oblata sunt, vel in posterum offerri contigerit, vobis vestrisque successoribus firma semper et quieta permaneant.

Praecipimus itaque et penitus interdicimus ne pro chrismate, pro catechumenorum vel confirmandorum oleo, vobis a decano, seu caeteris matricis ecclesiae clericis, molestia inferatur.

Concedimus etiam vobis in ecclesia parochiae vestrae presbyterum ad regendam parochiam constituere, salva tamen Tornacensis episcopi reverentia, etc.

Datum Laterani, Incarnationis Domini anno 1110, indictione III, V Idus Aprilis, pontificatus nostri anno XI.



CCXCV. Privilegium pro monasterio S. Petri Mellicensis. (Anno 1110, April. 16.)
[HUEBER, Austria ex archivis Mellicensibus illustrata. Lipsiae, 1722, fol. p. 3.]
[Col. 0270D]

PASCHALIS episcopus, servus servorum Dei, dilecto filio SIGIBOLDO abbati monasterii Sancti Petri de Medlick, ejusque successoribus regulariter substituendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Luipaldus siquidem marchio beati Petri ecclesiam et monasterium a parentibus suis aedificatum in loco Medlick, in parochia Pataviensi, et sub [Col. 0271A] patronatus sui jure possessionem beato Petro et sanctae Romanae Ecclesiae obtulit sub ejus tuitione perpetuo confovendum. Quamobrem religiosis ejus desideriis annuentes juxta postulationem confratris nostri Udalrici Pataviensis episcopi monasterium ipsum sub tutela apostolicae sedis suscipimus, et decreti praesentis auctoritate munimus. Statuimus etiam ut quaecunque praedia, quaecunque possessiones, sive ecclesias cum decimarum oblationibus praefati principes Luipaldus et pater ejus Luipaldus, et caeteri parentes ejus, seu alii fideles de suo jure ipsi monasterio contulerunt, vel in futurum concessione pontificum, liberalitate principum, oblatione fidelium offerri, vel aliis justis modis acquiri contigerit, firma tibi tuisque successoribus et illibata [Col. 0271B] permaneant. Obeunte te nunc ejus loci abbate, vel tuorum quibuscunque successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem, et beati Benedicti Regulam elegerint a Romano pontifice consecrandum. Porro circummanentium abbatum subire judicium non cogamini, nisi forte illorum, qui ad sedis apostolicae proprietatem pertinent, cum ecclesiasticae necessitatis causa exegerit; chrisma, oleum sanctum, consecrationes altarium, sive basilicarum, ordinationes monachorum, qui ad sacros ordines fuerint promovendi, a Pataviensi accipietis episcopo, si quidem gratiam atque communionem apostolicae sedis habuerit, et si ea gratis [Col. 0271C] ac sine pravitate voluerit exhibere; alioquin liceat vobis catholicum quem malueritis adire antistitem, et ab eo consecrationum sacramenta suscipere, qui apostolicae sedis fultus auctoritate, quae postulantur, indulgeat. Laicos sane seu clericos saeculariter viventes ad conversionem suscipere nullius episcopi vel praepositi contradictio vobis inhibeat. Sepulturam quoque ejusdem loci, omnino liberam decernimus, et eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Advocatus autem ejusdem loci Luipaldus marchio maneat, vel ejus haeres, quicunque in posterum marchiam obtinuerit. Verumtamen nec illis, neque alicui prorsus hominum liceat in [Col. 0271D] eodem monasterio vel in bonis ejus quidquam sibi temere vindicare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Ad indicium autem susceptae a Romana Ecclesia exemptionis, aureum unum quotannis singulis Lateranensi palatio persolvetis. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo [Col. 0272A] corpore ac sanguine Dei et Domini Redemptoris nostri Jesu Christi aliena fiat, et in extremo examine, districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis suscipiant, et apud districtum judicem, praemia aeternae pacis inveniant. Amen.

Datum Laterani per manum Joannis, sanctae Romanae Ecclesiae diaconi cardin. ac bibliothecarii, XVI Kal. Maii, indict. III, Incarnat. Domini anno 1110, pontificatus autem domni Paschalis secundi papae anno XI.



CCXCVI. Ecclesiae S. Jacobi Compostellanae possessiones, Didaco episcopo petente, confirmat. (Anno 1110, April. 21.)
[FLOREZ, España sagrada, XX, 85.]
[Col. 0272B]

P. episcopus, servus servorum Dei, venerabili fratri DIDACO Compostellanae Ecclesiae episcopo ejusque successoribus canonice promovendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis ergo, frater in Christo charissime, petitionibus annuentes quas per fideles Ecclesiae vestrae filios Gaufridum Ecclesiae vestrae archidiaconum, et Petrum presbyterum Capellanum suggessistis, ad perpetuam sanctae Compostellanae Ecclesiae pacem ac stabilitatem pro B. Jacobi apostoli reverentia praesentis decreti stabilitate sancimus, ut [Col. 0272C] universa quae ad ejusdem B. Jacobi ecclesiam, in qua nimirum ejus corpus requiescere creditur, proprietario jure intra vestram parochiam pertinent, sicut ex supradictorum fratrum relatione didicimus; quieta omnino et integra vobis vestrisque successoribus in perpetuum conserventur, videlicet terra de Superato, Dormiana, Bavegium, Coronatum, Mercia, archipresbyteratus S. Pelagii de Circitello, Mons Sacer, Taberiolus, terra Montium usque ad Avium, Morracium, Salniense, terra Termarum, terra de Arcubus, Iriense, Pistomarcus, Amaheae et alii montes, Prucios, Trasancos, Lovacencos, Arros, Nemitos, Bisancos, terra de Faro, Coporos, Celticos, Brecantinos. In montanis duo archipresbyteratus, [Col. 0272D] Dubria, Barcala, Salagia, Gentines, et caetera usque ad Oceanum, sicut in scriptis ejusdem ecclesiae continentur. Confirmamus etiam vobis quae a rege memoriae nobilis Ildefonso et a sororibus ejus, Geloyra videlicet atque Urraca, et a supradicti regis genero comite Raimundo et ejus conjuge Urraca ejusdem regis filia B. Jacobo et ejus ecclesiae chirographis seu testamentis legitimis oblata sunt, videlicet monetam Compostellanae civitatis, monasteria Pilonium et Branderizium, ecclesia S. Mametis cum omnibus pertinentiis eorum, domos in civitate Compostellana. Confirmamus etiam vobis oppida, seu praedia, quae a superioribus Hispanorum regibus data sunt, videlicet Honestum, Farum, castellum S. Mariae de Lanciata cum pertinentiis eorum, ecclesiae [Col. 0273A] SS. Victoris et Fructuosi, et villam Cornelianam in Portugalensi pago cum pertinentiis suis. Decernimus itaque ut nulli et omnino hominum liceat eamdem ecclesiam temere perturbare, aut ejus possessiones auferre, minuere vel temerariis vexationibus fatigare, sed omnia integra conserventur, eorum pro quorum gubernatione et sustentatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei [Col. 0273B] et Domini Redemptoris nostri Jesu Christi aliena fiat, atque in extremo examine districtae ultioni subjaceat Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, XI Kal. Maii, indict. III, Incarnationis Dominicae anno 1110, pontificatus autem domini Paschalis secundi papae anno XI.



CCXCVII. D[idaco] episcopo Compostellano scribit dolere se de Ecclesiarum Hispanicarum angustiis. (Anno 1110, April.)
[FLOREZ, España sagrada, XX, 86.]
[Col. 0273C]

P. episcopus, servus servorum Dei, venerabili fratri D. Compostellano episcopo, salutem et apostolicam benedictionem.

Oppressiones et angustiae quas in partibus vestris Ecclesia patitur, gravi cor nostrum moerore afficiunt: unde et omnipotentem Dominum ut vobis subvenire dignetur oramus, et vos ipsos monemus ut strenuos viros ad defensionem Ecclesiae suscitare curetis. Petitionem quam nobis tam vestra quam ex cleri et populi parte, Ecclesiae vestrae filii G. archidiaconus et Petrus capellanus, qui ad nos missi sunt, suggesserunt, ad praesens implere non possumus, sicut idem nuntii vobis poterunt vivis vocibus intimare. Caeterum id vos indubie scire volumus, quia nos exaltationi [Col. 0273D] vestrae Ecclesiae congaudemus. Cupimus enim eam competenter pro B. Jacobi meritis honorare.



CCXCVIII. Ad D[idacum] episcopum Compostellanum.---De ecclesia S. Michaelis P[etro] capellano restituenda. (Anno 1110, April.)
[FLOREZ, España sagrada, XX, 87.]

P. episcopus, servus servorum Dei, venerabili fratri D. Compostellano episcopo, salutem et apostolicam benedictionem.

Filius noster P. Ecclesiae vestrae capellanus adversus Suarium conqueritur quod, saecularibus potestatibus usus, ecclesiam S. Michaelis quae in civitate vestra sita est, ei violenter abstulit; unde quid in canonibus cautum sit, non ignorat fraternitas tua. [Col. 0274A] Mandamus itaque dilectioni tuae ut eum convenias, quatenus ei praedictam ecclesiam restituat et quiete tenere permittat; alioquin canonica sententia feriatur, et ecclesia ipsa interdicatur.



CCXCIX. Ad Godfridum abbatem Sancti Maxentii.---Ejus coenobium in sanctae sedis tutelam recipit. (Anno 1110, April. 27.)
[MANSI, Concil., XX, 1035.]

PASCHALIS episcopus, servus servorum Dei, dilecto in Christo domno GOFRIDO abbati venerabilis monasterii Sancti Maxentii adjutoris, ejusque successoribus regulariter promovendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter [Col. 0274B] enitescat, et utilitas postulata [add. vires] indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et Beati Maxentii monasterium cui auctore Deo praesides, et tam ei adjacentem villam quam caetera omnia ad ipsum pertinentia sub tutelam apostolicae sedis recipimus. Per praesentis igitur privilegii paginam apostolica auctoritate statuimus, ut quaecunque praedia, quascunque possessiones in praesenti tertia indictione idem monasterium legitime possidet, sive in futurum concessione pontificum, liberalitate principum vel oblatione fidelium juste atque canonice poterit adipisci, firma tibi tuisque successoribus et illibata permaneant, in [Col. 0274C] quibus haec visa sunt propriis vocabulis adnotanda, etc. De quibus nimirum terris Pictaviensium sol. V quotannis Lateranensi palatio persolvetis. Ergo nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Sed neque interdictione vel excommunicatione ipsum monasterium addicatur, nisi forte pro ditioribus, cubi . . . . . quas vel abbas, vel monachi emendare contempserint: nec ipsi tamen excommunicatos, aut interdictos ad officium divinum suscipiant: nec [Col. 0274D] in communi parochiae interdicto signa pulsentur. Obeunte tamen te ejus loci abbate, vel tuorum quolibet successorum, nullus ibi quilibet ex subreptionis astutia seu violentia praeponatur, nisi quem fratres eorum consensu, vel fratrum pars consilii sanioris, vel de suo vel de alieno si oportuerit collegio, secundum Dei timorem, et beati Benedicti Regulam elegerint. Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex aut ecclesiastica quaelibet saecularisve persona hanc nostrae constitutionis paginam sciens, etc., ut in aliis nonnullis epistolis.

Scriptum per manum Rainerii scriniarii regionarii sacri palatii.

Ego Paschalis catholicae Ecclesiae episcopus.

[Col. 0275A] Datum Romae in portica Beati Petri, per manum Joannis S. R. E. diaconi cardin. ac bibliothecarii, V Kal. Maii, Incarnation. Domini 1110, pontificatus autem domni Paschalis II papae anno XI.



CCC. Ad Petrum Pictaviensem episcopum.---Hugonem de Liciniaco commoneat ut injurias monasterio S. Maxentii illatas emendare non differat. (Anno 1110.)
[Dom BOUQUET, Recueil, XV, 46.]

PASCHALIS episcopus, servus servorum Dei, venerabili fratri P[ETRO] Pictaviensi episcopo, salutem et apostolicam benedictionem.

Hugonem de Liciniaco, quia B. Petri fidelem novimus, specialius diligimus; sed neque R. Petrus fidelitatem contra ecclesiarum sibi commissarum [Col. 0275B] fidelitatem recipit, neque nos dilectionem contra Deum possumus exhibere. Ipsum igitur efficaciter commone ut injurias quas monasterio S. Maxentii irrogat, corrigere et emendare non differat, ne longi temporis labores quos Deo [(70*) 1Kb] exhibuisse creditur, parva occasione destruat. Alioquin infra duos menses postquam has litteras acceperis, canonico eum mandamus judicio coerceri.



CCCI. Ad Petrum Pictaviensem episcopum.---Plures ei causas monasterii S. Maxentii judicio suo dirimendas committit, ac terras Romanae Ecclesiae censuales eidem commendat. (Anno 1110.)
[Dom BOUQUET, Recueil, XV, 46.]

[Col. 0275C] PASCHALIS episcopus, servus servorum Dei, venerabili fratri P[ETRO] Pictavorum episcopo, salutem et apostolicam benedictionem.

Lator praesentium G[offridus] [(71) 1Kb] abbas Sancti Maxentii multa per Hugonem de Liciniaco auferri suo monasterio queritur. Causam etiam cum abbate Casae Dei se dicunt habere pro ecclesiis Gozenogili (Gazeneuil); cum abbate etiam S. Severini pro ecclesiis Lesaii vel Berlaum. Etiam de Mostarolo monasterium suum gravari conqueritur, et per Simonem de Werruca, et per Thebaudum Meschinum, et alios plures. Tuae igitur fraternitati praecipimus ut tam de his quam de aliis monasterii querelis ei efficacem justitiam facias. Terram de Pampro et de Rigaudam, et S. Germerii, de qua Romanae Ecclesiae [Col. 0275D] census annuus solvitur, tutelae tuae specialius commendamus.



CCCII. Bulla S. Raymundo Barbastrensi episcopo directa. (Anno 1110, Maii 2.)
[FLOREZ, España sagrada, XLVI, 329.]

PASCHALIS episcopus, servus, etc., RAYMUNDO Barbastrensi episcopo ejusque successoribus canonice substituendis in perpetuum.

[Col. 0276A] Spiritu Domini docente, didicimus quia Dominus transfert regna et mutat tempora. Ipse quondam in Hispanis, juxta beneplacitum suum, Christianorum regna diffudit et rursum per Sarracenorum vel Moabitarum tyrannidem Christianorum peccata, juxta sua judicia, visitavit. Unde factum est ut episcopalis cathedra quae Ilerdae fuerat in montana transiret, in oppidum videlicet quod Rota dicitur. Inde rursum imminutis Moabitarum viribus proprius Ilerdam in Barbastre oppidum transfertur. Spes et Christianis certior per Dei gratiam nostro tempore facta est ut Ilerden urbem, Domino operante, recipiant. Et nos igitur Domini Dei nostri judicia prosequentes, praesenti decreto constituimus episcopalem cathedram, quae hactenus Rotae vel Barbastre habita est, ad [Col. 0276B] Ilerdae urbem in posterum referendam, cum eam omnipotens Dominus Christianorum restituerit potestati, conservatis nimirum montanis terminis, sicut a te vel a tuis praedecessoribus apud Rotam et Barbastrum habiti et possessi sunt, cum vallibus Belse et Gistau, cum abbatia Alaonis ac monasterio S. Martini de Cavallera, sicut in allodium Rotensi Ecclesiae a regibus impetrata sunt. De aliis vero monasteriis intra eamdem parochiam sitis, debita tibi tuisque successoribus reverentia persolvatur, sicut tuis hactenus praedecessoribus soluta est. Confirmamus itaque vobis ecclesias de Balaguer et Tamarid et terras, quae jam in Christianorum redactae sunt ditione vel ecclesias, cum restitutae fuerint, in Fraga et Zeidin et Ontimana. Omnes quoque decimas seu caeteras [Col. 0276C] res ecclesiastici juris ad Ilerdae circumstantiam pertinentes. Omnes ejusdem dioecesis fines qui in Christianorum redacti sunt vel fuerint potestate tuae tuorumque successorum dispositioni, sicut superioribus temporibus, per apostolicae memoriae [Urbani] secundi praedecessoris nostri, per nostrum quoque privilegium constitutum est subjacere praecipimus, salva in omnibus apostolicae sedis auctoritate. Decernimus ergo ut nulli hominum liceat vestram Ecclesiam temere perturbare aut ejus possessiones auferre vel abbatias retinere, minuere vel temerariis vexationibus fatigare, sed omnia integra conserventur, tam tuis quam successorum tuorum clericorum et pauperum usibus profutura. Si qua ergo ecclesiastica saecularisve persona hanc nostrae sanctionis [Col. 0276D] paginam sciens contra eam temere venire praesumpserit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat, et a sanctissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Caeteris autem eidem Ecclesiae jura servantibus sit pax Domini nostri Jesu Christi, quatenus et [Col. 0277A] hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Joannis scriniarii regionarii ac notarii sacri palatii.

Ego Paschalis episcopus catholicae Ecclesiae SS. BE. V.

Datum Romae in porticu B. Petri per manum Joannis, sanctae Romanae Ecclesiae diac. cardinalis ac bibliothecarii, VI Nonas Maii, indic. II, Incarnat. an. 1110, pontificatus autem domini Paschalis II, an. XI.



CCCIII. Monasterium S. Vincentii Cupersanum tuendum suscipit ejusque possessiones ac privilegia confirmat. (Anno 1110, Jul. 15.)
[UGHELLI, Italia sacra, VII, 703.]
[Col. 0277B]

PASCHALIS, servus servorum Dei, dilecto filio VINCENTIO abbati vener. monasterii S. Benedicti, quod in civitate Cupersani situm est, ejusque successoribus regulariter successuris in perpetuum.

Piae postulatio voluntatis affectu debet prosequenti adimpleri, quatenus et devotionis sinceritas laudabiliter enitescat, et utilitas postulata indubitanter vires assumat, quia dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et B. Benedicti Cupersanense monasterium, cui Deo auctore praesides, sub tutela apostolicae sedis excipimus. Praesentis igitur privilegii pagina apostolica [Col. 0277C] auctoritate statuimus ut universa, quae idem monasterium in praesenti tertia indictione legitime possidet, sive in futurum juste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut possessionem auferre, vel ablatam retinere, minuere, vel temerariis vexationibus fatigare, sed omnia integra conserventur eorum, pro quorum sustentatione vel gubernatione concessa sunt, usibus omnimodis profutura. Obeunte te nunc ejus loci abbate, vel tuorum quolibet successorum, nullus tibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo, vel de [Col. 0277D] alieno si oportuerit collegio, secundum Dei timorem et B. Benedicti Regulam elegerint. Chrisma, oleum sanctum, consecrationes altarium, sive basilicarum, ordinationes monachorum, qui ad sacros fuerint ordines promovendi, ab ipso, in cujus dioecesi estis, accipiatis, si quidem gratiam et communionem apostolicae sedis habuerit, et si ea gratis et sine pravitate voluerit exhibere; alioquin liceat vobis catholicum [Col. 0278A] quem malueritis adire antistitem, et ab eo consecrationem et sacramenta suscipere, qui apostolicae sedis fultus auctoritate, quae postulantur indulgeat. Porro nec episcopo, nec episcopi ministris facultas sit novas quaslibet exactiones ipsi loco indicere, aut gravamen inferre, aut in abbatem loci sine apostolicae sedis censura manum depositionis extendere. Indicium autem perceptae a Romana Ecclesia protectionis, dimidiam auri unciam quotannis Lateranensi palatio persolvetis. Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, stratigo aut judex, ecclesiastica quaelibet saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, [Col. 0278B] si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant. et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

Datum Beneventi per manum Joannis, S. R. E. cardinalis et bibliothecarii, Idibus Julii, indict. II, Incarnationis Dominicae anno 1110, pontificatus [Col. 0278C] autem D. Paschalis II anno XI.



CCCIV. Ecclesiae Sonnebecaniae possessiones et privilegia confirmat. (Anno 1110, Oct. 16.)
[MIRAEUS, Opp. diplom. II, 1152.]

PASCHALIS episcopus, servus servorum Dei, dilecto in Christo filio LAMBERTO Sonnebeccensis ecclesiae praeposito, salutem et apostolicam benedictionem.

Ex Drogonis [(72) 1Kb] venerabilis quondam Morinorum episcopi scripto comperimus, quod bonae memoriae Fulpodus una cum uxore sua Ramburga, avia tua, et post eos pater tuus Teobaldus Ecclesiae sanctae in Villa [(73) 1Kb] Sonnebeccensi varia sui juris praedia [Col. 0278D] contulerunt, unde septem canonicis stipendium providerentur. Ea igitur quae a praedictis parentibus tuis eidem Ecclesiae tradita sunt, altaria etiam quae bonae memoriae Radbodus quondam Noviomensis episcopi ad eumdem locum contulit, scilicet de Ruslaer [(74) 1Kb] , de Nieuw-Kercka [(75) 1Kb] , et de Bevenslaer [(76) 1Kb] , et quaecunque a quibuscunque fidelibus de suo jure in eamdem ecclesiam oblata sunt vel in posterum [Col. 0279A] offerri contigerint, in eorumdem canonicorum usus, firma semper et quieta permanere, servareque censemus.

Quidquid praeterea munitionis seu libertatis praedictus frater noster Drogo eidem loco largitus est, nos praesentis decreti auctoritate sancimus; prohibentes ne quis minuere, subtrahere, vel modis quibuslibet alienare praesumat, sed omnia integra conserventur eorum pro quorum sustentatione et gubernatione concessa sunt, usibus omnimodis profutura.

Si quis autem, quod absit! huic nostro decreto, ausu temerario contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam [Col. 0279B] digna satisfactione correxerit.


Ita est subsignatum.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, XVII Kal. Nov., indictione IV, Incarnationis Dominicae 1110, pontificatus autem domni Paschalis secundi papae anno duodecimo.



CCCV. Ecclesiae S. Donatiani Brugensis possessiones confirmat. (Anno 1110, Oct. 16.)
[MIRAEUS, ubi supra, p. 26.]

PASCHALIS episcopus, servus servorum Dei, dilecto [Col. 0279C] in Christo filio BERTULFO, Sancti Donatiani Brugensis praeposito, ejusque successoribus canonice substituendis in perpetuum.

Officii nostri nos hortatur auctoritas pro ecclesiarum statu sollicitos esse, et quae recte statuta sunt stabilire. Quamobrem nos petitionibus tuis clementer annuimus, et quae temporibus nostris ad vestrae congregationis stipendium tradita sunt, vel quae etiam ante nostra tempora a confratribus nostris episcopis concessa noscuntur, vobis vestrisque successoribus quieta manere sancimus, altare scilicet de sancta Cruce, altare de sancto Michaele et altaria de Orscamp, de Rhidervorde, de Wara, de Ema, de Dicasnuda, de Clare, de Widescate, de Kemla, de Dudezela, de Utkerka, de Clemskerka, [Col. 0279D] de Artrika, et de Lophem. Decernimus itaque ut nemini liceat, vel haec vel alia, quae ad vestrae congregationis usus per Dei gratiam data vel danda sunt, minuere, vel subtrahere, vel modis quibuslibet alienare; sed omnia integra conserventur eorum pro quorum gubernatione ac sustentatione concessa sunt, usibus omnibus profutura. Si quis autem, quod absit! huic nostro decreto temerarie contraire tentaverit, honoris et officii sui periculum patiatur, [Col. 0280A] nisi praesumptionem suam digna satisfactione correxerit.

Datum Laterani per manum Joannis, sanctae Romanae Ecclesiae cardinalis ac bibliothecarii, XVII Kalendas Novembris, indictione IV, Incarnationis Dominicae anno 1110, pontificatus autem domni Paschalis II, PP. anno XII.



CCCVI. Ad Leodegarium Vivariensem episcopum.---Arguit eum quod ecclesiam S. Andeoli, canonicis S. Rufi ab eo traditam, eisdem a clericis suis auferri permittat. (Anno 1110, Octobris 18.)
[BOUQUET, Rec. XV, 47.]

PASCHALIS episcopus, servus servorum Dei, venerabili fratri Vivariensi episcopo, salutem et apostolicam [Col. 0280B] benedictionem.

Non est episcopalis constantiae justa vota frangere, et constitutiones rectas in nihilum revocare. Ecclesiam B. Andeoli fratribus S. Rufi pro eleemosyna et religione concesseras, et clericorum tuorum consensu firmaveras, sicut a fratribus ipsis accepimus, et litterarum tuarum lectione cognovimus. Nunc autem clericis tuis conniventiam parare conspiceris, cum per eos praedictis fratribus ecclesiam ipsam permittis auferri. Nos quidem concessionem factam canonice firmamus; te autem vehementer arguimus quia te in hoc praevaricatorem ostendisti. Tuae igitur experientiae per haec scripta praecipimus constitutionem tuam integram ratamque custodias; si vero clerici tui, ut justi voti [Col. 0280C] transgressores, pertinaciter contraire praesumpserint, tu eos magistri jure corrigere, et austeritate congrua studeas emendare; alioquin super vos apostolicae sedis justitia dirigetur.

Datum Laterani, XV Kal. Novembris.



CCCVII. Ad Didacum Compostellanum episcopum.---Monet ut Uraca regina, filia regis Castellae, sub poena privationis regni ab incestu, quem contraxit ineundo matrimonium cum Alphonso Aragoniae rege, sibi in tertio gradu consanguinitatis conjuncto, desistat. (Circa annum 1110.)
[MANSI, Concil., XX, 1006.]

PASCHALIS episcopus, servus servorum Dei, venerabili fratri DIDACO Compostellano episcopo, salutem [Col. 0280D] et apostolicam benedictionem.

Ad hoc te omnipotens Deus populo suo praeesse constituit, ut eorum peccata corrigas, et Domini annunties voluntates. Et infra: Stude igitur secundum datam tibi divinitus facultatem tantum incesti facinus, quod a regis filia perpetratum est, debita ultione corrigere: ut vel a tanta praesumptione desistat, vel Ecclesiae consortio et saeculari potestate privetur, etc. [(77) 1Kb] .



CCCVIII. Ad Pontium abbatem et Cluniacenses monachos.--- Reprehendit quod chrisma in monasterio suo consecrari fecerint. (Circa annum 1110.)
[MANSI, Concil. XX, 1043, ex Severtii Chronolog.]
[Col. 0281A]

PASCHALIS episcopus, servus servorum Dei, dilectis filiis PONTIO abbati, seu monachis Cluniacensis monasterii, salutem et apostolicam benedictionem.

Confrater noster Berardus Matisconensis episcopus, partim rogatu nostro, partim probitate sua, erga praedecessorem tuum venerabilem Hugonem abbatem benigne se habuit: et cum Hierusalem iturus discessit, omnia inter vos et ipsum quiete ac pacifice habebantur. Caeterum post discessum ejus [Col. 0281B] non parum jus Matisconensis Ecclesiae perturbastis, quia, quod hactenus factum non est, in monasterio vestro chrisma consecrari fecistis. Hoc enim per episcopi personam exhibetur Ecclesiae. Rogamus ergo dilectionem vestram ita hoc plena charitate corrigere, ita etiam in caeteris circa eum vos habere, ut inter vos praeteritae pacis vinculum arctius restringatur. Ipse enim plenius vos diligit, et a vobis plenius diligendus. Quamobrem praecipimus ne talia ulterius fiant. Non enim immemores sumus quanto studio quantaque instantia sategerimus ut firma inter vos et stabilis concordia permaneret. Quod idcirco firmum servari volumus et praecipimus, ne detrimentum ulterius Ecclesia patiatur. Orantes vos [Col. 0281C] pro nobis misericordia divina custodiat.



CCCIX. Ad canonicos Ecclesiae Lucensis. (Intra an. 1103-1111, Nov. 4.)
[BALUZ., Miscell. ed. Luc. IV, 586.]

PASCHALIS episcopus, servus servorum Dei, dilectis in Christo filiis canonicis Lucanae Ecclesiae, salutem et apostolicam benedictionem.

Gaudere multum debetis in Domino quod temporibus vestris in parochia vestra, videlicet Beati Fridiani ecclesia, illa conversationis apostolicae primordia refloruere; quapropter congregationem ipsam propensius diligere, et pro facultatis vestrae modo fovere atque honorare debetis. Vestram ergo dilectionem litteris praesentibus excitamus, monentes [Col. 0281D] ac praecipientes ut Beati Fridiani canonicos in dilectione Domini charius amplectamini, nec eis aut ipsi aliquam molestiam inferatis aut inferri ab aliis patiamini. Quod enim probationis et molestiae, quod honoris et reverentiae illis impenditis nobis ascribimus: illud sane quod adversus eos confrater vester archipresbyter fecisse dicitur admiramur. Quemdam enim conversum et post obedientiae promissionem ad saeculi vanitates reversum, cum pro causa hac a supradicto priore excommunicatus fuisset, simulata absolutione illectus in apostasia siquidem permanens dum absolvi credidit, amplius obligatus est. [Col. 0282A] Ne quid ergo ulterius simile praesumatur interdicimus, nec eorum parochianos aut excommunicetis, aut praeter eorum voluntatem ad poenitentiam admittatis; sic eis in omnibus vos servate, ut quies eis opportuna permaneat, et plena inter vos charitas per Dei gratiam perseveret.

Datum Laterani, II Nonas Novembris.



CCCX. Ad parochianos ecclesiae Frigdiani Lucensis. (Intra an. 1103-1111, Nov. 4.)
[BALUZ., ibid.]

PASCHALIS episcopus, servus servorum Dei, dilectis filiis parochianis Ecclesiae Sancti Fridiani, salutem et apostolicam benedictionem.

Devotionem vestram, quam erga Beati Fridiani [Col. 0282B] ecclesiam geritis, jamdudum ex multorum relatione comperimus. Unde affectione debita congaudentes, gratias Deo referimus, et rogamus ut amorem suum in cordibus vestris sua dignetur gratia conservare. Vos autem sicut dilectum in Christo filium litteris praesentibus visitantes monemus, ut et deinceps in devotione ipsa et bono proposito, auxiliante Deo, firmiter maneatis, et loco illi consilii et auxilii vestri opem sic per Dei gratiam conferatis, quatenus et ibidem Domino servientes sustentationem habeant, et vos indulgentiam vestrorum obtinere me reamini peccatorum.

Datum Laterani, II Nonas Novembris.



CCCXI. Ad clerum et plebem Arelatensem.---Ut in locum [Col. 0282C] Gibelini episcopi sui, Hierosolymam translati, alium eligant [(78) 1Kb] . (Anno 1111, Jan. 2.)
[MANSI, Concil., XX, 1003.]

PASCHALIS episcopus, servus servorum Dei, clero et populo Arelatensi, salutem et apostolicam benedictionem.

Pro negotiis et scandalis quae in Hierosolymitana ecclesia fuerant, venerabilem fratrem nostrum Gibelinum, quondam ecclesiae vestrae antistitem, ad partes illas cum nostra legatione direximus: cujus nimirum persona ita in omnibus placuit, quod eum clerus et populus ejusdem ecclesiae unanimi voto, communi desiderio, in patrem sibi et pastorem elegerunt. Nos enim, quoniam diu episcopali regimine [Col. 0282D] fuerant destituti, electionem ipsam assertione nostra firmavimus, vestram itaque dilectionem litteris praesentibus praemonemus et hortamur in Domino, ut et vos canonicum pastorem vobis eligere properetis, nec vobis grave et durum vehementius videatur. Illum enim tanto ardore Hierosolymitana suscepit ecclesia, quod eum, etsi nos omnino velimus, vobis reddere nullo modo possimus.

Data Laterani, quarto Nonas Januarii.



CCCXII. *Henrico regi gratulatur quod »patris nequitiam abhorreat.« Affirmat, si »plena mentis devotione [Col. 0283A] sibi suisque legitimis successoribus obedientiam exhibeat quam sive reges sive imperatores catholicis suis praedecessoribus exhibuerint, se profecto eum ut catholicum imperatorem habiturum esse.« Nuntios ad se mitti vult.

(Anno 1111.---Vide PETRI Chronicon monasterii Casinensis, p. 779.)



CCCXIII. *Northmannos et Langobardos ad Romanae Ecclesiae servitium invitat.

(Anno 1111, Febr.---Vide ibid.)



CCCXIV-CCCXV. Henrico regi ab episcopis et abbatibus reddi regalia jubet. (Anno 1111, Febr.)
[MANSI, Concil., XXI, 42.]

[Col. 0283B] PASCHALIS episcopus, servus servorum Dei, dilecto filio HENRICO regi, ejusque successoribus.

Et divinae legis institutione sancitum et sacris canonibus interdictum est, ne sacerdotes curis saecularibus occupentur, neve ad comitatum, nisi aut pro damnatis eruendis, aut pro aliis, qui injuriam patiuntur, accedant. Nunc et apostolus Paulus: Saecularia, inquit, judicia si habueris, contemptibiles, qui sunt inter vos, illos constituite ad judicandum. In regni autem vestri partibus episcopi vel abbates adeo divitiis saecularibus occupantur, ut comitatum assidue frequentare, et militiam exercere cogantur. Quae nimirum aut raro, aut nunquam sine rapinis, sacrilegiis, incendiis aut homicidiis exhibentur. Ministri [Col. 0283C] altaris ministri curiae facti sunt, quoniam civitates, ducatus, marchias, monetas, curtes et caetera a regibus acceperunt; nunc et mos Ecclesiae intolerabilis inolevit, ut electi episcopi nullo modo consecrationem acciperent, nisi prius per manum regiam investirentur. Qua ex causa et Simoniacae haeresis pravitas, et ambitio nonnunquam praevaluit tanta, ut nulla electione praemissa, episcopales cathedrae invaderentur, aliquando et vivis episcopis investiti sunt. His et aliis plurimis malis, quae per investituram plerumque contigerant, praedecessores nostri Gregorius VII et Urbanus II felicis memoriae pontifices, excitati, collectis frequenter episcopalibus consiliis, investituras illas manus laicae damnaverunt, et si qui clericorum per eam obtinuissent [Col. 0283D] ecclesias, deponendos, datores quoque communione privandos esse censuerunt, juxta illud apostolicorum canonum capitulum, quod ita se habet: Si quis episcopus saecularibus potestatibus usus, per ipsos ecclesiam habeat vel obtineat, deponatur et segregetur, omnisque qui illi communicatur. Porro ecclesias cum oblationibus et haereditariis possessionibus, quae ad regnum manifeste non pertinebant, liberas manifeste decernimus, sicut in die coronationis tuae omnipotenti Domino in conspectu totius Ecclesiae promisisti. Oportet episcopos curis saecularibus expeditos, curam suorum agere populorum, nec ecclesiis suis abesse diutius. Ipsi, juxta Paulum apostolum, provigilant, tanquam rationem reddituri pro animabus eorum. Quorum vestigia subsequentes, [Col. 0284A] et nos eorum sententiam episcopali concilio confirmamus. Tibi itaque, fili charissime Henrice rex, et nunc per officium nostrum Dei gratia Romanorum imperator, et regno regalia illa dimittenda praecipimus, quae ad regnum tempore Caroli, Ludovici, Henrici et caeterorum praedecessorum tuorum manifeste pertinebant. Interdicimus enim, et sub districtione anathematis prohibemus, ne qui episcoporum, seu abbatum, vel praesentium, vel futurorum eadem regalia invadant, et civitates, ducatus, marchias, comitatus, monetas, teloneum, mercatum, advocatias regni, jura centurionum et curtes, quae manifeste regni erant, cum pertinentiis suis, militiam et castra regni, nec se deinceps nisi per gratiam regis de ipsis regalibus intromittant. [Col. 0284B] Sed nec posteris nostris liceat, qui post nos in apostolica sede successerint, aut te, aut regnum super hoc inquietare negotio.



CCCXVI. Privilegium de investituris vi extortum. (Anno 1111, April. 12.)
[PERTZ, Mon. Germ. hist. Legg. II, 72.]

PASCHALIS episcopus, servus servorum Dei, charissimo in Christo filio, H. glorioso Teutonicorum regi, et per Dei omnipotentis gratiam Romanorum imperatori Augusto, salutem et apostolicam benedictionem.

Regnum vestrum sanctae Romanae Ecclesiae singulariter cohaerere, dispositio divina constituit. [Col. 0284C] Praedecessores vestri probitatis et prudentiae amplioris gratia Romanae urbis coronam et imperium consecuti sunt. Ad cujus videlicet coronae et imperii dignitatem, tuam quoque personam, fili charissime, H., per nostri sacerdotii ministerium majestas divina provexit. Illam igitur dignitatis praerogativam, quam praedecessores nostri praedecessoribus tuis catholicis imperatoribus concesserunt, et privilegiorum paginis confirmaverunt, nos quoque dilectioni tuae concedimus, et praesentis privilegii pagina confirmamus, ut regni tui episcopis vel abbatibus libere praeter Simoniam et violentiam electis, investituram virgae et annuli conferas. Post investitionem vero canonicam consecrationem accipiant ab episcopo ad quem pertinuerint. Si quis autem a [Col. 0284D] clero et populo praeter tuum assensum electus fuerit, nisi a te investiatur, a nemine consecretur. Sane episcopi et archiepiscopi libertatem habeant, a te investitos episcopos vel abbates canonice consecrandi. Praedecessores enim vestri ecclesias regni sui tantis regalium suorum beneficiis ampliarunt, ut regnum ipsum maxime episcoporum praesidiis vel abbatum oporteat communiri, populares dissensiones, quae in electionibus saepe contingunt, regali oporteat majestate compesci. Quam ob rem prudentiae et potestatis tuae cura debet sollicitus imminere, ut Romanae Ecclesiae magnitudo, et caeterarum salus, praestante Domino, beneficiis potioribus conservetur. Si qua igitur ecclesiastica saecularisve persona hanc nostrae concessionis paginam sciens, [Col. 0285A] contra eam temerario ausu venire tentaverit, anathematis vinculo, nisi resipuerit, innodetur, honorisque ac dignitatis periculum patiatur. Observantes autem misericordia divina custodiat, et personam potestatemque tuam ad honorem et gloriam suam feliciter imperare concedat. Amen.



CCCXVII. Ottoni Bambergensi episcopo ejusque successoribus pallio utendi crucisque praeferendae copiam facit. (Anno 1111, April. 15.)
[LUDEWIG, Script. rer. Germ. I, 413.]

PASCHALIS episcopus, servus servorum Dei, venerabili fratri OTTONI, Bambergensi episcopo, salutem et apostolicam benedictionem.

Charitatis proprium est bonum, congaudere profectibus [Col. 0285B] aliorum; »charitas enim non quaerit quae sua sunt (I Cor. XIII);« unde et Apostolus: »Tunc, ait, vivimus, si vos statis in Domino (I Thess. III).« Et iterum: »Quae est enim nostra spes, aut gaudium, aut corona gloriae? Nonne vos ante Dominum nostrum Jesum Christum?« (I Thess. II.) Hoc igitur charitatis debito provocamur et apostolicae sedis auctoritate compellimur, hoc nomine debitum fratribus exhibere, et S. Romanae Ecclesiae dignitatem pro suo cuique modo caeteris ecclesiis impertiri. Idcirco, venerabilis frater, Otto Bambergensis episcope, dilectioni tuae pallium ad sacrae missarum solemnia celebranda concedimus; quo nimirum fraternitas tua intra ecclesiam tantum uti noverit, illis solum diebus quos praesens descriptio continet, videlicet die sancto Resurrectionis [Col. 0285C] Dominicae et Pentecostes, item Nativitas Domini nostri Jesu Christi, et in natalitio SS. apostolorum Petri et Pauli, in solemnitate S. Dionysii martyris, anniversario etiam tuae consecrationis die, et dedicationibus ecclesiarum; cujus nimirum pallii volumus te gratiam per omnia vindicare. Hujus siquidem indumenti honor, humilitas atque justitia est.

Tota ergo mente fraternitas tua te exhibere festinet in prosperis humilem, et in adversis, si quando veniunt, cum justitia erectam, amicam bonis, perversis contrariam, nullius unquam faciem contra veritatem suscipiens, nullius unquam faciem pro veritate loquentem premens, misericordiae operibus juxta veritatem substantiae insistens, et tamen insistere [Col. 0285D] etiam super veritatem cupiens, infirmis compatiens, bene valentibus congaudens, aliena propria deputans, de alienis gaudiis, tanquam de propriis exsultans, in corrigendis vitiis pie saeviens, in fovendis virtutibus auditorum animum demulcens, in ira judicium sine ira tenens, in tranquillitate autem severitatis justae censuram non deserens.

Haec est ergo, frater charissime, pallii accepti dignitas, quam si sollicite servaris, quod foris accepisse ostenderis, intus habebis. Ad haec etiam crucis vexillum, intra Bambergensis Ecclesiae parochiam ante faciem tuam portari concedimus, salva videlicet Moguntiae metropolis reverentia, ut speciali Romanae Ecclesiae dignitate praeditus, specialiter ejus studeas obedientiae ac servitiis insudare. Fraternitatem tuam [Col. 0286A] superna dignatio per tempora longa conservet incolumem. Amen.

Scriptum per manum Joannis scriniarii regionarii ac notarii sacri palatii.



CCCXVIII. Privilegium pro monasterio Hersveldensi. (Anno 1111, April. 15.)
[Wenck, Hess. Lundesg. II, 58.]

PASCHALIS episcopus, servus servorum Dei, dilecto filio in Christo REGINHARDO abbati Hersveldensis monasterii ejusque successoribus regulariter substituendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Eapropter, fili in Christo dilectissime, [Col. 0286B] Reginharde, tuis petitionibus annuentes per praesentis privilegii paginam vestro venerabili Herveldensi monasterio confirmamus quaecunque ad idem monasterium legitimis fidelium donationibus pertinere noscuntur. Inter quae singulariter religiosi imperatoris Caroli testamentum, quod vestro monasterio delegavit, ratum manere sancimus. Illas etiam decimationes, quas ab antiquis temporibus idem monasterium possidet, et quae praedecessorum nostrorum apostolicae sedis pontificum privilegiis vestris praedecessoribus concessae sunt, nos quoque praesentis decreti auctoritate concedimus. Quaecunque etiam in posterum concessione pontificum, liberalitate principum, vel oblatione fidelium juste atque [Col. 0286C] canonice poterit adipisci, firma tibi tuisque successoribus et illibata permaneant. Decernimus itaque ut nulli omnino hominum liceat idem monasterium temere perturbare aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, aut fratrum pars consilii sanioris, secundum Dei timorem et beati Benedicti regulam, vel de suo, vel de alieno, si oportuerit, collegio elegerint. Si qua igitur in futurum ecclesiastica saecularisve persona, [Col. 0286D] hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, honoris potestatisque suae dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeterna inveniant demum.

Ego Paschalis, catholicae Ecclesiae episcopus subscripsi.

[Col. 0287A] Datum Romae in insula Lycaonia per manum Joannis, sanctae Romanae Ecclesiae diaconi cardinalis ac bibliothecarii, vice diaconi Friderici archicancellarii et Coloniensis archiepiscopi, XVII Kal. Maii, indict. IV, anno Dominicae Incarnationis 1111, pontificatus autem domni Paschalis secundi duodecimo, imperii vero Henrici quarti imperatoris anno primo.



CCCXIX. Ad Henricum imperatorem. (Anno 1111.)
[MANSI, Concil., XX, 1094.]

PASCHALIS episcopus, servus servorum Dei, dilectissimo filio suo HENRICO Romano imp. Augusto salutem et apostolicam benedictionem.

Post parvi temporis spatium, quiddam de vobis [Col. 0287B] sinistrum audivimus, quod nos valde conturbat. Pervenit enim ad nos quod ad perturbationem quietis ecclesiasticae H. apud Ariciam dimittere disponeris, ut ablatas possessiones Ecclesiae retineat, et reliqua inquietare non desinat. Nos autem putabamus eos qui in fidelitate nostra permanent nobiscum permanere in littore, sed sicut vera relatio patefecit, frater noster Aretinus adhuc inter procellas quatitur, et longe portum videt. Dilectionem itaque vestram litteris praesentibus rogamus et commonemus sicut de vobis confidimus, ut praedicto fratri nostro gratiam vestram reddatis, et possessiones Ecclesiae restituatis, fidelibus quoque suis injungite, ut ab ejus servitio ulterius se non subtrahant. Non enim possunt sine detrimento capitis [Col. 0287C] membra persequi et abscindi, et filiorum contumelia ad patris spectat injuriam. Diligite igitur quos diligimus, ut, quos odistis odio habeamus, et quos diligitis, diligamus. De caetero omnipotens Deus vos sua pietate custodiat atque conservet.



CCCXX. Ad Aretinos. (Anno 1111.)
[MANSI, Concil., XX, 1092.]

PASCHALIS episcopus, servus servorum Dei, clero et civibus Aretinis, salutem et apostolicam benedictionem.

Officii nostri auctoritate compellimur, ut ecclesiarum omnium sollicitudinem gerere debeamus; [Col. 0287D] itaque pro venerabili fratre nostro episcopo vestro praesentes litteras ad vos decrevimus destinare. Audivimus quoniam nec debita eum veneratione tractetis, nec debitam illi obedientiam persolvatis. Quod profecto divinae constitutioni penitus contradicit. Dominus siquidem Jesus Christus cum pretiosi sui sanguinis effusione sanctam redemisset Ecclesiam, pastores in ea constituit, qui vice sua populo suo salutaria ministrarent, unde qui eis injurias irrogant, eorumque mandata contempserint, ipsi Domino irrogare, cumque contemnere cognoscuntur, sicut ab eo dicitur: »Qui vos tangit, pupillam oculi mei tangit, et qui vos spernit, me spernit.« Itaque universitati vestrae praecipimus ut usque ad proximam Domini nativitatem ad praedicti [Col. 0288A] confratris nostri episcopi vestri obedientiam redeatis, eumque sicut patrem ac magistrum et Dei vicarium affectione debita diligatis, et debita reverentia veneremini. Alioquin nos ex tempore quod divina dispositione ministerii nostri est, vobis afferimus, et ipsam spiritualem alimoniae passionem, divina videlicet officia, donec resipueretis, interdicimus. Dignum est ut qui Deum in ministerio suo contemnitis, Dei quoque beneficio et vicarii sui ministerio careatis.



CCCXXI. Ad Henricum imp. a se ordinatum. (Anno 1111, Maii 3.)
[MANSI, Concil., XX, 1093.]

PASCHALIS episcopus, servus servorum Dei, dilecto [Col. 0288B] in Christo filio HENRICO Romano imp. Augusto, salutem et apostolicam benedictionem.

Ex quo a nobis praesentia vestra discessit, de incolumitate status vestri aliquid ad audientiam nostram non pervenit. Verumtamen quia nostrae voluntatis est prosperitatem vestram libenter addiscere, et nostram vobis in invicem intimare, de nobis excellentiae vestrae litterarum praesentium relatione significamus. Siquidem nos per Dei gratiam boni sumus, licet quidam jussioni vestrae in his, quae B. Petro restitui praecepistis, adhuc noluerint obedire, incolae videlicet civitatis Castellanae, Castri Corcoli, Montis Alti, Montis Acuti, et Narnienses; nos tamen ea et comitatus Peruginum, Eugubrinum, Tubertinum, Balneum Regis, [Col. 0288C] castellum Felicitatis, ducatum Spoletanum, marchiam Ferraniam, et alias beati Petri possessiones per mandati vestri praeceptionem confidimus obtinere. A quibusdam vero de vestris filius fidelis nostri Rusticelli comitis sicut audivimus retinetur. Rogamus ergo dilectionem vestram ut nobis eum reddi faciatis, quia et beati Petri fidelis est et in possessione moratur. Ad hanc serenitatem vestram plurimum commonemus ut semper diligatis justitiam, eamque totis viribus et toto conamine amplectamini, quatenus qui verus rex, imperator et judex est in regni et imperii sui perpetuitate, coronam vobis et gloriam largiatur

Dat. Lat., V Non. Maii.



CCCXXII. Henricum imp. rogat ut Ecclesiae Ariminensi ablata bona restitui jubeat. (Anno 1111.)
[MANSI, Concil., XX, 1094.]
[Col. 0288D]

PASCHALIS episcopus, servus servorum Dei, in Christo filio HENRICO Romano imp. Aug., salutem et apostolicam benedictionem.

Ariminensem episcopatum ad jus beati Petri specialius pertinere manifestum est; verum peccatis exigentibus omnibus fere bonis suis denudatus et in minimas reliquias est redactus. Rogamus igitur dilectionem vestram ut ei per amorem B. Petri benignitas vestra bona sua restitui jubeat, et restituta, quietem Domino faciat praestante obtinere.



CCCXXIII. Ad Balduinum Hierosolymitarum regem.---Decernit ut, ad ampliandos fines Hierosolymitanae dioeceseos, omnes urbes quas subegerit, Hierosolymitano tanquam metropolitano subjaceant. (Anno 1111, Jun. 8.)
[MANSI, Concil., XX, 1005.]
[Col. 0289A]

PASCHALIS episcopus, servus servorum Dei, glorioso Hierosolymitano regi BALDUINO, salutem et apostolicam benedictionem.

Ecclesiarum quae in vestris partibus fuerunt vel sunt, terminos atque possessiones diutina infidelium possessio tyrannisque confundit. Cum itaque certos ejus fines assignare deliberatione nequeamus, tuis precibus non immerito duximus annuendum, ut, quia pro Hierosolymitanae Ecclesiae sublimatione [Col. 0289B] personam tuam extremis periculis exponere devovisti, quascunque infidelium urbes ceperis vel cepisti, ejusdem Ecclesiae regimini dignitatique subjaceant. Porro earumdem civitatum episcopi patriarchae tanquam proprio metropolitano obedientiam exhibere procurent: quatenus et ipse illorum fultus suffragiis, et ipsi adinvicem ipsius unanimitatis auxilio vegetati, sic in Hierosolymitanae ecclesiae exaltatione proficiant, ut de illorum profectibus omnipotens Deus glorietur.

Data Laterani, quinto Idus Junii.



CCCXXIV. Ad Gibelinum Hierosolymitanum patriarcham.--- Ejusdem argumenti. (Anno 1111.)
[Ibid.]
[Col. 0289C]

PASCHALIS episcopus, servus servorum Dei, reverendissimo fratri Hierosolymitano patriarchae GIBELINO, et successoribus ejus in perpetuum canonice promovendis, salutem et apostolicam benedictionem.

Secundum mutationes temporum transferuntur etiam regna terrarum. Unde etiam ecclesiasticarum parochiarum fines in plerisque provinciis mutari expedit et tranferri. Asianarum siquidem Ecclesiarum fines antiquis fuerunt definitionibus distributi, quas distributiones diversarum diversae fidei gentium confudit irruptio. Gratias autem Deo, quod nostris temporibus et Antiochiae et Hierosolymae [Col. 0289D] civitates, cum suburbanis suis et adjacentibus provinciis, in Christianorum principum redactae sunt potestatem. Unde oportet nos divinae mutationi et translationi manum apponere, et secundum tempus, quae sunt disponenda disponere: ut Hierosolymitanae Ecclesiae urbes illas et provincias concedamus, quae gloriosi regis Balduini ac exercitum eum sequentium sanguine per Dei gratiam acquisitae sunt. Praesentis itaque decreti pagina, tibi, frater charissime et coepiscope Gibeline, tuisque successoribus, et per vos sanctae Hierosolymitanae ecclesiae, patriarchali sive metropolitano jure regendas disponendasque sancimus civitates omnes atque provincias quas supradicti regis ditioni aut jam restituit, aut in futurum restituere gratia divina dignabitur. [Col. 0290A] Dignum est enim ut sepulcri Dominici ecclesia, secundum fidelium militum desideria, competentem honorem obtineat, et Turcarum seu Sarracenorum jugo libera in Christianorum manu abundantius exaltetur.



CCCXXV. Henrico imperatori gratias agit quod clericis Pataviensibus H judici amissa bona reddi jusserit. (Anno 1111.)
[MANSI, Concil., XX, 1094.]

PASCHALIS episcopus, servus servorum Dei, in Christo filio HENRICO imp. Aug., salutem et apostolicam benedictionem.

Pro clericis Paduanis et H. judice dilectioni tuae [Col. 0290B] gratias agimus, quia eis tuam gratiam reddidisti, et bona sua quae amiserant restitui praecepisti; rogamus autem adhuc pro laicis, ut eos in gratiam tuam recipias et bona sua eis restitui facias, quatenus protectionis tuae munimine de caetero praestante Deo quiete valeant permanere.



CCCXXVI. Ad Henricum imperatorem. (Anno 1111, circa Jun.)
Udalric. Bab. cod. n. 267, ap. ECCARD, Corp. hist., II, 275.]

PASCHALIS episcopus, servus servorum Dei, dilecto in Christo filio HENRICO Romanorum imperatori Augusto, salutem et apostolicam benedictionem.

[Col. 0290C] De magnificentia vestra bona semper audire optamus, tanquam de filio Ecclesiae, quem Ecclesiae principem ac defensorem Providentia divina constituit. Monemus itaque dilectionem vestram, et monentes rogamus, ut divinae dispositionis dona, quae accepistis, consideretis, et tam in Domini timore, quam in Ecclesiae veneratione et justitiae defensione sicut debetis et sicut potestis, eodem Domino praestante proficiatis. Hoc siquidem nos omnipotentem Dominum deprecamur, ut de profectu vestro, non tantum nos, sed etiam tota Ecclesia catholica glorietur. Legatum nostrum post vos direximus, qui usque Ravennam veniens transire ulterius timuit, propter perturbationes itinerum, quae post transitum exercitus fiunt. Cum autem omnipotens Deus in [Col. 0290D] tempus congruum nos perduxerit, de legati missione, prout opportune fuerit, per ipsius gratiam disponemus.



CCCXXVII. Ad Joannem Tusculanum, et Leonem Vercellensem episcopos et cardinales.---Concessionem investiturarum imperatori factam se cassaturum et irritaturum promittit. (Anno 1111, Jul. 5.)
[MANSI, Concil., XX, 1008.]

PASCHALIS episcopus, servus servorum Dei, venerabilibus fratribus JOANNI Tusculano, et LEONI Vercellensi episcopis, et cardinalibus in unum congregatis, consortium et pacem in Christo.

Id quod in personam nostram, imo in patrem [Col. 0291A] vestrum, praeter ipsius ecclesiae judicium atque praesentiam vos egistis, etsi vobis ex zelo Dei visum sit, non tamen, ut mihi videtur, canonico tramite incessistis: non enim charitas, sed aemulatio id dictasse perspicitur. Quocunque tamen modo factum sit, nos tamen confisi de misericordia divina, pro animae nostrae salute cogitamus, et commissum, quod pro fratribus atque filiis, pro excidio Urbis et universae provinciae fecimus, emendare curabimus, ut quod terreni in me quoque correxisse ostendatur ecclesiae. Vos autem pro Ecclesia in Ecclesia agite, ut illum Ecclesiae Dei zelum quem habetis et habere ostenditis, ipsa experiatur Ecclesia. Valete in Domino.

Datum Terracinae, tertio Nonas Julii.



CCCXXVIII. *Brunoni episcopo Signiensi, abbati Casinensi, scribit »non debere episcopum simul esse et abbatem.« Praecipit ut abbatiam dimittat.
[Col. 0291B]

(Anno 1111.---Vide Chronicon monast. Casin., p. 783, 784.)



CCCXXIX. *Monachos Casinenses Brunonis obedientia solvit, eique substitui successorem jubet; quod nisi faciant, fore ut omnibus monasterii cellis proprios abbates praeponat.

(Anno 1111.---Vide Petri Chronic. mon. Casin., p. 783, et Vitam S. Brunonis, Acta SS., Jul. IV, 484.)



CCCXXX. *Signienses hortatur ut loco Brunonis alium sibi episcopum sumant.

[Col. 0291C] (Anno 1111.---Vita S. Brunonis, Acta SS., Jul. t. IV, 484.)



CCCXXXI. Ad Henricum imperatorem.] (Anno 1111, Oct. 26.)
[MANSI, Concil., XX, 1094.]

PASCHALIS episcopus, servus servorum Dei, in Christo filio HENRICO imp. Aug., salutem et apostolicam benedictionem.

In litteris quas a tua dilectione suscepimus diu te graviter infirmatum fuisse cognovimus, sed sicut nos infirmitatis rumor affecerat, ita rursus sospitatis exhilaravit auditio. De prosperitate quam nobis significasti, Deo gratias agimus, qui providentia inaestimabili omnia disponit. Quod autem de episcopis [Col. 0291D] conquereris, cor nostrum vehementer angustat. Ex quo enim vobiscum illam, quam nostis, pactionem fecimus, non solum longius positi, sed ipsi etiam qui circa nos sunt, cervicem adversus nos erexerunt, et intestinis bellis viscera nostra collacerant, et multo faciem nostram rubore perfundunt. De quibus, quia judicium consequi non possumus, de judicio relinquimus, ne Dei Ecclesiam gravius perturbemus. Caeterum, cum tanta ac talia patiamur, miramur quod N. vester totis ecclesiis oppressiones inferat, quas hostiliter occupat atque depopulatur, et mutuae pactionis immemor, quae nostri juris sunt, suae vindicat usurpationi. Miramur etiam quod dati a nobis obsides [Col. 0292A] dure, ut audivimus, turpiter tyranniceque tractentur; quae profecto non parum ad sublimitatis vestrae injuriam spectant. In omnibus tamen his te praecipuum Ecclesiae filium commonemus, ut Dei judicia semper verearis, illius temporis memor, quod in tuis litteris significasti dicens: In ipso tempore gravissimae nostrae aegritudinis cum vita nostra esset in dubio, cum resolutionis nostrae tantum haberetur exspectatio, et sic ei placere studeas, quatenus ejus gratiam et regnum tibi temporale disponat, et ad regna te aeterna perducat.

Dat. Laterani VII Kal. Novembris.



CCCXXXII. Ad Guidonem Viennensem episcopum.---Investituram clericorum regibus adimendam. (Anno 1111.)
MANSI, Concil. XX, 1008.)
[Col. 0292B]

PASCHALIS episcopus, servus servorum Dei, venerabili fratri Viennensi archiepiscopo GUIDONI et apostolicae sedis legato, salutem et apostolicam benedictionem.

Si constantiam tuam saeva illa barbaries minis, blandimentis, aut aliis modis tentat inflectere, prudentia tua immobilis perseveret: si enim in viridi ligno sic factum est, quid fiet in aliis? Si in capite sic perpetratum est, quid fiet in membris? Igitur, frater charissime, in tuo bono incoepto constanter et viriliter, Deo praestante, permaneas. Minae, vel [Col. 0292C] blandimenta, vel alii suasionis aut dissuasionis modi, providentiam tuam non moveant: sed ita Domino auxiliante perdura, ut aliis tua constantia salutaris perseverantiae sit exemplum. Quae cognoscere postulasti, haec sunt: Scripta, quae in tentoriis, in quibus cum multitudine clericorum et civium Urbis et totius provinciae custodiebatur, pro libertate Ecclesiae, et pro absolutione captivorum omnium, et pro excidio quod Ecclesiae, Urbi et universae provinciae, superincumbente undique gladio, imminere videbatur, de electione, seu de investituris personarum facta sunt, videlicet ut electione libera facta sine vi et Simonia, consensu regis, facultatem habeat rex investiendi per virgam et annulum, [Col. 0292D] et electus a clero et populo non consecretur, nisi a rege investiatur: ego canonica censura cassa omnino et irrita judico, et sub damnatione perpetua permanere decerno, ut nullius unquam auctoritatis sint, et nullius bonae memoriae. Ea vero quae sacri apostolorum canones, et Antiochenum, ac universa concilia, et praedecessores nostri, et praecipue felicis memoriae domnus Gregorius et Urbanus de his prohibuerunt, damnaverunt, statuerunt et firmaverunt, ego prohibeo, damno, constituo, et confirmo, et me illorum sanctiones profiteor servaturum.



CCCXXXIII. *Ivoni Carnotensi episcopo, de investituris ecclesiarum, scribit »se coactum fecisse quod fecerit, et adhuc se prohibere quod prohibuerit, quamvis quaedam nefanda quibusdam nefandis scripta permiserit.«
[Col. 0293A]

(Anno 1111.---Vide Ivonis epp. 233 et 236.)



CCCXXXIV. Monasterii Corbeiensis (dioec. Paderb.) privilegia confirmat.

(Vide Annales Corbeienses ad an. 1111, ap. PERTZ, Mon. germ. Script. III, 7.)



CCCXXXV. Ad Radulfum archiepiscopum Turonensem et coepiscopos pro abbate S. Albini. (Anno 1112, Febr. 15.)
[MABILL., Annal. Bened., Append., 67.]

PASCHALIS episcopus, servus servorum Dei, venerabilibus [Col. 0293B] fratribus et coepiscopis R. [RADULFO] Turonensi, I. [ILDEBERTO] Cenomanensi, M. [MARBODO] Rhedonensi, salutem et apostolicam benedictionem.

Sancta Romana Ecclesia, sicut omnium mater est, sic omnes materna charitate complectitur, omnibusque ipsius misericordiam postulantibus satagit subvenire. Praesentium siquidem bajulus P. [Paganus] Alerici suam penes nos querelam deposuit, quod cum sine audientia et judicio frater noster R. Andegavensis episcopus a sede ac potestate abbatis, in qua ipsum fratres monasterii Sancti Albini posuerant, sub anathematis interdicto expulerit, et A. [Archembaldum] qui eamdem abbatiam abdicaverat, post appellationem apostolicae sedis restituerit: questus est etiam quod fratres qui [Col. 0293C] eum elegerant, praebere sibi auxilium seu consilium prohibentur, et qui cum eo vel pro eo appellaverant, officiis suis et obedientiis postea sunt privati. Aliam rursus querelam apposuit, quod ad exsecutionem appellationis et causae suae communes expensas ab iis qui praedictam abbatiam regere videbantur expetierit, et nullatenus potuerit obtinere. In quibus profecto, si vera sunt, non solum appellanti, verum etiam sedi apostolicae, ad quam appellatum est, non parva injuria irrogata est. Propterea experientiae vestrae mandamus ut intra dies quadraginta post harum litterarum acceptionem, cum fratribus nostris G. Vindocinensi, G. Sancti Florentii, G. Sancti Sergii abbatibus, et R. de Arbrixellis in [Col. 0293D] capitulum Sancti Albini Andegavensis convenire curetis, et causam istam, Domino adjuvante, ordine canonico terminetis. Quod si unus ex vobis necessitatis imminentia praepeditus adesse nequiverit, reliqui negotium exsequantur, cui nimirum negotio et monachos qui praedictum fratrem P. Alerici elegerunt, libera eis ad tuitionem causae illius facultate concessa, praecipimus interesse. Interim a lectoribus ipsius monasterii eidem P. restituantur quae pro controversia sua expendit, et de reliquo usque ad consummationem causae sibi et suis necessaria ministrentur. Porro fratribus ejus officia sua seu obedientiae, quibus post apostolicae sedis appellationem [Col. 0294A] privati sunt, cum sua integritate reddantur. Audivimus praeterea quod idem frater P. Alerici depraedationi sit expositus laicorum. Unde fraternitatem vestram monemus ut ex parte nostra dilecto filio nostro F. comiti Andegavensium injungatis, quod eum cum suis omnibus officii munimine tueatur.

Data Laterani, XV Kal. Martii.



CCCXXXVI. Ad Lambertum Atrebatensem episcopum. (Anno 1112, Mart. 27.)
[BALUZ., Miscell. edit. Luc. II, 1557.]

PASCHALIS episcopus, servus servorum Dei, venerabili fratri LAMBERTO Atrebatensi episcopo, salutem et apostolicam benedictionem.

[Col. 0294B] Abbatem Sancti Vedasti cum venisset ad nos, propter litterarum vestrarum petitionem apud nos diebus pluribus retinuimus. Sed cum in tanto temporis spatio nulli clericorum vestrorum ad nostram praesentiam pervenissent, expedire visum est ut cum litterarum nostrarum attestatione dimitteretur. Causam igitur quae inter ipsum et clericos tuos agitur in audientia tua sub confratrum nostrorum Tarvanensis et Ambianensis episcoporum praesentia definiendam probamus, ut possessionis diuturnitas legitime secundum vestrum judicium comprobata quietem accipiat. Super altari etiam de Hunino rogamus ut eidem abbati justitiam exsequaris.

Data Laterani, VI Kal. Aprilis.



CCCXXXVII. Ad eumdem. (Anno 1111, Aprilis 9.)
[BALUZ., ibid.]
[Col. 0294C]

PASCHALIS episcopus, servus servorum Dei, venerabili fratri LAMBERTO Atrebatensi episcopo, salutem et apostolicam benedictionem.

Querimonias clericorum vestrorum adversus monachos Sancti Vedasti et item monachorum Sancti Vedasti adversus clericos vestros ita noveritis esse decisas. Auditis utriusque partis rationibus, communi fratrum deliberatione judicatum est utraeque capellae, videlicet Sanctae Crucis et Sancti Mauritii, ita monachis maneant sicut in scripto Gerardi Cameracensis episcopi continetur [(79) 1Kb] , qui tunc Atrebatensis [Col. 0294D] erat visitator. Caeterum de novo burgo matricis ecclesiae clerici primitias decimas, et tres per annum recipiant solemnes oblationes, videlicet Paschae, Pentecostes, et natalis Domini. Oblationes vero gratuitas et eleemosynarum medietatem quae de burgo eodem vel morientium judicio ecclesiis delegantur vel fidecommissorum industria dividuntur, monasterium ipsum, si quando offerri contigerit, quiete ac libere absque ulla clericorum contradictione suscipiat, ut tamen altera medietas matrici non subtrahatur ecclesiae. Presbyteri vero capellani episcopo consuetam obedientiam exsequantur.

Data Laterani, V Idus Aprilis



CCCXXXVIII. Casinense monasterium caeteris per Occidentem coenobiis praeferendum, a quacunque jurisdictione liberum, solique sanctae Romanae Ecclesiae subjectum fore confirmat; ejusdem coenobii abbas in omni episcoporum ac principum consessu, superiorem caeteris abbatibus locum habere, prioremque omnibus sui ordinis sententiam dicere, sub anathemate statuit. (Anno 1112, Febr. 4.)
[MARGARINI, Bullar. Casin., II, 129.]
[Col. 0295A]

PASCHALIS episcopus, servus servorum Dei, reverentissimo et charissimo fratri GERARDO, nostris, per Dei gratiam, manibus in abbatem Casinensis monasterii consecrato, ejusque successoribus reguariter substituendis in perpetuum.

[Col. 0295B] Scriptum est: »Sine poenitentia sunt dona et vocatio Dei.« Illud ergo donum, quod beatissimo Patri nostro, monasticae legis latori, Benedicto, gratia divina concessit, nulla potest poenitentia refragari, et ipse monachorum omnium Pater, et ejus Casinense monasterium in quo et vivit et obiit, omnium per Occidentem monasteriorum caput in perpetuum habeatur. Proinde nos divinae constitutionis propositum prosequentes, monasterium ipsum praecipua dilectione complectimur, et praedecessorum nostrorum vestigiis insistentes, caeteris per Occidentem coenobiis praeferendum, et sub solius sedis apostolicae jure ac defensione perpetua permanere.

Ac tam te quam successores tuos in omni conventu [Col. 0295C] episcoporum seu principum, superiorem omnibus abbatibus consedere, atque in judiciis priorem caeteris tui ordinis viris sententiam proferre decernimus. Si quis sane in crastinum archiepiscopus aut episcopus, imperator aut rex, princeps vel dux, cemes, vicecomes, judex, aut ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei ei Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem [Col. 0295D] monasterio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Rainerii scriniarii et notarii sacri palatii.

Datum Laterani per manum Joannis, sanctae Romanae Ecclesiae diaconi cardinalis atque bibliothecarii, pridie Nonas Februarii, indictione VI, Incarnationis Dominicae anno 1113 [1112], pontificatus autem D. Paschalis II papae anno XIII.



CCCXXXIX. Privilegium pro parthenone Fontebraldensi. (Anno 1112, April. 5.)
[PAVILLON, Vie du B. Robert d'Arbrissel, Preuv., p. 607.]
[Col. 0296A]

PASCHALIS episcopus, servus servorum Dei, dilectis in Christo sororibus sanctimonialibus in monasterio Fontebraldensi omnipotenti Deo servientibus, tam praesentibus quam futuris in perpetuum.

Cum universis sanctae Ecclesiae filiis ex apostolicae sedis auctoritate ac benevolentia debitores existamus, illis tamen locis atque personis quae speciacialius ac familiarius Romanae adhaerent Ecclesiae, quaeque ampliori religionis gratia eminent, propensiori [Col. 0296B] nos convenit charitatis studio imminere. Igitur de vestrae religionis studiis ardentioribus provocati, et viri venerabilis Roberti de Arbrissel precibus inclinati, coenobium vestrum a supradicto Roberto aedificatum, et largiente Domino in honorem B. Mariae semper virginis consecrandum sub apostolicae sedis protectione specialiter confovendum suscepimus. Praesentis igitur privilegii pagina, apostolica auctoritate statuimus, ut quaecunque praedia, quaecunque bona, vel jam monasterio vestro oblata sunt, vel aliis justis modis acquisita, vel in futurum, praestante Deo, dari offerrive contigerit, tam vobis quam his qui post vos in eodem loco et religione successerint firma semper et illibata permaneant. Decernimus ergo ut nulli omnino liceat hominum [Col. 0296C] idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura.

Salva nimirum Pictaviensis episcopi canonica reverentia, cui tamen omnino non liceat eidem monasterio gravamen inferre aut exactiones imponere, aut consuetudines aliquas quae monasticae quieti noceant irrogare.

Porro sepulturam ejusdem loci omnino liberam esse decernimus, ut eorum qui illic sepeliri deliberaverint devotioni ac extremae voluntati, nisi forte [Col. 0296D] excommunicati sint, nullus obsistat. Ad indicium autem perceptae a Romana Ecclesia protectionis ac libertatis, duo Pictaviensis monetae solidos quotannis Lateranensi palatio persolvetis. Si qua igitur ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae ultioni subjaceat. Cunctis autem eidem coenobio justa servantibus sit pax Domini nostri Jesu Christi, quatenus et hic fructum bonae [Col. 0297A] actionis percipiant, et apud districtum judicem praemia aeternae pacis inveniant. Amen.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, Nonas April., ind. V, Incarnat. Dominicae anno 1113, pontificatus autem domni Paschalis II papae anno XIII.



CCCXL. Ad Radulfum Remensem archiepiscopum.---Confirmat privilegia Atrebatensi episcopo concessa. (Anno 1112, April. 6.)
[MANSI, Concil., XX, 1031.]

PASCHALIS episcopus, servus servorum Dei, venerabili RADULPHO Remensi archiepiscopo, salutem et apostolicam benedictionem.

[Col. 0297B] Quod de Atrebatensis episcopatus restitutione a praedecessore nostro sanctae memoriae Urbano factum est, scitote apud nos firmum et inviolabile permanere, nec unquam passuros nos ut Cameracensi subjiciatur Ecclesiae. Porro tam vos quam successores vestros praesentium litterarum auctoritate compellimus, ut post mortem Atrebatensis episcopi ad faciendam illic episcopi electionem sollicite invigilare, et electum sine morae longioris obstaculo consecrare curetis. Si quis autem adversus haec agere tentaverit, excommunicationis vinculo innodetur.

Data Laterani, octavo Idus Aprilis.



CCCXLI. Ad clerum et populum Atrebatensem.---Prohibet Atrebatensem Ecclesiam Cameracensi subjici. (Anno 1112, April. 6.)
[MANSI, Concil., XX, 1032.]
[Col. 0297C]

PASCHALIS episcopus, servus servorum Dei, clere et populo Atrebatensi, salutem et apostolicam benedictionem.

Audivimus quosdam perverse agentes, et apostolicae sedis auctoritatem annullare cupientes, ad hoc conatus sui molimen intendere, ut Atrebatensis Ecclesia episcopali cathedra praedita pessumdetur, et Cameracensi subjiciatur Ecclesiae. Unde nos universitati vestrae scripta praesentia dirigentes, omnipotentis Dei, Patris, et Filii, et Spiritus sancti auctoritate sancimus, restitutionem Atrebatensis episcopatus a praedecessore nostro Urbano factam, et a nobis per [Col. 0297D] Dei gratiam confirmatam, firmam et inviolabilem permanere. Quascunque vero possessiones ab eadem restitutione episcopatus ipse possedit, quietas semper integrasque possideat. Sub anathematis etiam prohibitione interdicimus ne Atrebatensis Ecclesiae [Col. 0298A] status Cameracensi unquam subdatur Ecclesiae. Qui vero temerario ausu adversus ista praesumpserint, eos Dathan et Abiron judicium subsequatur, qui Moysi et Aaron divinitus datam potestatem comprimere tentaverunt. Post excessum igitur venerabilis fratris nostri Lamberti, qui nunc Atrebatensi Ecclesiae praesidet, a vobis episcopum omnino praecipimus eligendum. Cui, si canonica cum statuta non respuunt, omnino non liceat electionem aut communi aut melioris partis consensu impositam subterfugere.

Data Laterani, octavo Idus Aprilis, indict. V.



CCCXLII. Balduinum Flandrensium comitem et Clementiam matrem ejus hortatur ut Ecclesiae Atrebatensis libertati faveant possessionesque tueantur. (Anno 1112, April. 6.)
[BALUZ., Miscel., ed. Luc., H, 136.]
[Col. 0298B]

PASCHALIS episcopus, servus servorum Dei, dilecto filio BALDUINO Flandrensium comiti et spectabili CLEMENTIAE matri ejus comitissae, salutem et apostolicam benedictionem.

Quod de Atrebatensis episcopatus restitutione a praedecessore nostro sanctae memoriae Urbano factum est, scitote apud nos firmum et inviolabile permanere, nec unquam passuros nos ut Cameracensi subjiciatur Ecclesiae. Si quis autem adversus haec agere tentaverit, excommunicationis vinculo innodetur. Vos igitur sicut Ecclesiae filios commonemus, rogamus, et praecipimus ne possessiones [Col. 0298C] Atrebatensis episcopatus, quas a restitutione sua habuit, ab aliquo auferri vel minui patiamini. Si quis vero praesumpserit, vos defensionem pro peccatorum vestrorum remissione eidem Ecclesiae impendatis.

Datum Laterani, VIII Idus Aprilis.



CCCXLIII. Monasterii S. Martini de Valle, cui apostolicae tuitionis praesidium elargitur, ecclesias designat, enumerat privilegia [(80) 2Kb] . (Anno 1112, April. 14.)
[Bullar. Vatican., I, 44.]

PASCHALIS episcopus, servus servorum Dei, dilecto filio UBERTO abbati Ecclesiae Sancti Martini de Valle, [Col. 0298D] et ejus fratribus tam praesentibus quam futuris in perpetuum.

Austri terram inhabitantibus per prophetam Dominus praecepit, cum panibus occurrere fugienti. Cum ergo vos, filii charissimi, de saeculo fugientes, ad [Col. 0299A] montanam Domini receperitis vos, fraternitatem vestram gratam excipimus et per sancti Spiritus gratiam, sedis apostolicae munimine confovemus. Statuimus enim ut vestrae habitationis monasterium ab omnium hominum jure ac potestate liberum perseveret, ut vos ad Domini famulatum omni tranquillitate perfruamini. Omnia igitur, quae ad sumptus vitae vestrae a fidelibus donantur. (aut) Ecclesiae vestrae, quae sancti Martini dicitur [(81) 1Kb] , oblata sunt, vel aliis justis acquisita modis, aut in futurum offerri, acquirive contingeret, quieta vobis et integra permanere sancimus; in quibus haec propriis visa sunt vocabulis exprimenda, videlicet: ecclesiam S. Mauri de B . . . ja [(82) 1Kb] , ecclesiam Sancti Comitii de Sancto Comitio, ecclesiam Sanctae Luciae de C . . . io, [Col. 0300A] ecclesiam Sanctae Luciae de monte Morisco [(83) 1Kb] ; apud Sanctum Vitum, monasterium Sancti Angeli [(84) 1Kb] , ecclesiam S. Mariae de Penna [(85) 1Kb] , ecclesiam Sancti Nicolai de P . . . [(86) 2Kb] , apud civitellam, ecclesiam Sanctae Mariae, et Sancti Justini [(87) 1Kb] cum terris et vineis, et ibidem villam, et possessio terrarum et vinearum: apud collem Macinarum, ecclesiam Sancti Petri, ecclesiam Sancti Angeli, ecclesiam Sancti Sylvestri, ecclesiam Sancti Quirici [leg. S. Clerici], ecclesiam Sancti Pauli [(88) 1Kb] , et ibidem possessio terrarum: Apud Pr . . . a [(89) 1Kb] , ecclesiam Sanctae Mariae dello Casale, ecclesiam Sancti Petri: apud Laromam [(90) 1Kb] ecclesiam S. Mariae, ecclesiam Sancti Petri [(91) 1Kb] ; ecclesiam Sanctae Mariae de Plano [(92) 1Kb] Sanctae Mariae de Plano [(93) 1Kb] , ecclesiam Sanctae [Col. 0301A] Luciae, ecclesiam Sancti Sylvestri [(94) 1Kb] , et ibidem Villani, et possessio terrarum: apud Pallunianum, ecclesiam Sancti Fabiani [leg. S. Flaviani], ecclesiam Sancti Angelini Cam cum villanis, terris et vineis. Chrisma vero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit et gratiam atque communionem apostolicae sedis habuerit, et ea gratis et absque ulla pravitate vobis voluerit exhibere; alioquin liceat vobis quem malueritis, adire antistitem, qui nostra fultus auctoritate, quod postulatis indulgeat. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia [Col. 0301B] seu violentia proponatur, nisi quem fratres communi consensu vel fratrum pars sanioris consilii, per eumdem Dei timorem, et beati Benedicti regulam providerint eligendum, qui ad sedem apostolicam benedicendus accedat. Decernimus ergo ut nulli omnino hominum liceat supradictum monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt, usibus omnimodis profutura. Porro ad memoriam et indicium hujus perceptae a Romana Ecclesia libertatis, per annos singulos duos solidos Lateranensi palatio persolvetis. Si quis igitur in futurum archiepiscopus aut episcopus, imperator [Col. 0301C] aut rex, princeps aut dux, comes, vicecomes, judex aut ecclesiastica quaelibet saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione condigna emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Joannis scriniarii et notarii [Col. 0301D] sacri palatii.

Datum Laterani per manum Joannis, sanctae Romanae Ecclesiae cancellarii card. et bibliothecarii, XVIII Kal. Maii, indict. V, Incarnationis Dominicae anno 1112, pontificatus autem domni Paschalis secundi papae anno 13.



CCCXLIV. Monasterii S. Bertini Sithiensis protectionem suscipit bonaque confirmat. (Anno 1112, Jun. 19.) Collection des Cartulaires, III, 250.

PASCHALIS episcopus, servus servorum Dei, dilecto [Col. 0302A] filio LAMBERTO, Sithiensis monasterii abbati, ejusque successoribus regulariter substituendis in perpetuum.

Ad hoc in apostolicae sedis regimine, Domino disponente, promoti conspicimur, ut, ipso parante, religionem augere, et ejus servis tuitionem debeamus impendere. Tuis igitur, dilecte in Domino fili, abba Lamberte, justis petitionibus annuentes, Beati Bertini Sithiense coenobium, quod in Tarvanensi parochia situm est, cui, Deo auctore, praesides, sub tutelam et protectionem sedis apostolicae suscipimus, et contra pravorum hominum nequitiam auctoritatis ejus privilegio communimus. Statuimus enim ut universa ad idem monasterium legitime pertinentia vobis vestrisque successoribus quieta [Col. 0302B] semper et illibata permaneant; ipsum vero monasterium, juxta praedecessorum nostrorum Victoris et Urbani sanctiones, in sua plenius libertate ac immunitate perpetuo conservetur, quandiu illic regularis ordinis vigor et disciplina permanserit. Porro abbatem in eodem monasterio non alium praeesse censemus, nisi quem fratres, communi consensu, vel fratrum pars sanioris consilii, secundum Dei timorem et beati Benedicti Regulam, elegerint. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac [Col. 0302C] gubernatione concessa sunt, usibus omnimodis profutura, salva Tarvanensis episcopi canonica reverentia. Si qua igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. [Col. 0302D] Amen.

Scriptum per manum Rainerii, scriniarii regionarii et notarii sacri palatii.

Datum Laterani, per manum Joannis, sanctae Romanae Ecclesiae diaconi cardinalis et bibliothecarii, tertio decimo Kalendas Julii, indictione quinta, Incarnationis Dominicae anno millesimo centesimo duodecimo, pontificatus autem domni Paschalis secundi papae anno tertio decimo.



CCCXLV. Monasterio Aquicinctino asserit ecclesiam S. Georgii prope Hesdinium, a Joanne episcopo Morinensidatam. (Anno 1112, Jun. 19.)
[MIRAEUS, Opp. diplom., I, 170.]
[Col. 0303A]

PASCHALIS episcopus, servus servorum Dei, dilecto filio ALUISO [(95) 1Kb] abbati Aquicinensis monasterii, ejusque successoribus regulariter substituendis.

Officii nostri nos hortatur auctoritas, pro ecclesiarum statu sollicitos esse, et quae recte statuta sunt, stabilire. Proinde venerabilis fratris nostri Joannis Morinensis episcopi cessionem vobis vestroque monasterio factam, litteris praesentibus confirmamus. Is enim B. Georgii martyris ecclesiam, juxta castrum Lesdinium sitam, tibi tuisque successoribus, in cellam omni tempore possidendam concessit, [Col. 0303B] et assertione chirographi confirmavit, cum omnibus videlicet terris, pratis, silvis, aquis et molendinis, vel aliis quibuscunque redditibus quae tam ab Ingelramno [(96) 1Kb] comite, et Ernulfo Herdinensi et Nicolao milite, quam et ab aliis fidelibus eidem Ecclesiae collata sunt. Siquidem id ipsum praedecessor suus, bonae memoriae Gerardus, canonicorum Ecclesiae suae consilio et voluntate concesserat.

Id ipsum igitur et nos praesentis decreti auctoritate sancimus, salva nimirum Tarvanensis Ecclesiae justitia, sicut supradicti episcopi chirographo delibatum agnoscitur. Altaria quoque duo, scilicet de Fraisnoith et Huby, sicut ab eodem episcopo supradictae ecclesiae S. Georgii [(97) 1Kb] concessa sunt, concedimus et decreti praesentis auctoritate firmamus.

[Col. 0303C] Porro sepulturam ejusdem loci ab omni exactione liberam fore decernimus, ut eorum qui illic sepeliri deliberaverint, devotioni et extremae voluntati, nisi forte excommunicati, nullus obsistat.

Datum Laterani, XIII Kal. Julii, indictione V, Incarnationis Dominicae anno 1112.



CCCXLVI. Ad Bernardum Antiochenum patriarcham.---Nuntiat se non intendisse, concessione privilegii supradicti, Antiochenae patriarchalis Ecclesiae dignitatem imminuere. (Anno 1112, Aug. 8.)
[MANSI, Concil., XX, 1006.]

PASCHALIS episcopus, servus servorum Dei, venerabili fratri BERNARDO Antiocheno patriarchae, salutem [Col. 0303D] et apostolicam benedictionem.

Quamvis inter caeteras sedes apostolica illa sedes emineat, quam Petri apostoli morte in corpore dignatio superna clarificavit, inter Romanum tamen et Antiochenum episcopos tanta quondam legitur charitas exstitisse, ut nulla inter eos diversitas videretur. Eadem Petri persona utrasque illustravit ecclesias. Multa posthac tempora transierunt, quibus [Col. 0304A] infidelium dominatio unitatem hanc in personis praesidentium impedivit. Gratias autem Deo, quod temporibus nostris Christianorum principatum in Antiochena civitate restituit. Dignum est igitur, charissime frater, ut ejusdem charitatis unitas firma permaneat: nec de nobis menti tuae opinio ulla subrepat quod Antiochenam Ecclesiam deprimere aut inhonorare velimus. Si quid ergo vel Antiochenae vel Hierosolymitanae Ecclesiae, aliter fortasse quam oportuit, de parochiarum finibus scripsimus, nec levitati est nec malitiae ascribendum, nec propter hoc apud nos est scandalum concitandum: quoniam et locorum longinqua prolixitas, et antiquorum nominum commutatio, quae civitatibus vel provinciis accidit, magnam nobis ambiguitatem vel [Col. 0304B] ignorantiam attulerunt. Caeterum et optavimus, et optamus non scandali sed pacis fomitem fratribus ministrare, suum jus et honorem quibuscunque ecclesiis conservare.

Datum Laterani, sexto Idus Augusti.



CCCXLVII. Arausicanae Ecclesiae a Tricastinensi disjunctae libertatem confirmat. (Anno 1112, Octob. 18.)
[Gall. Christ. I, 132.]

. . . . . . Arausicae si quidem civitatis populus aliquando ita exaltatus est, ut illius civitatis nomen vulgaribus passim carminibus celebretur; aliquando ita depressus, ut ejus ecclesia, civitatis alterius ecclesiae vel subdita sit vel unita; rursus per coelestis [Col. 0304C] sapientiae dispositionem, nostris, vel majorum nostrorum temporibus eidem civitati et ecclesiae tantus est populus restitutus, ut ecclesia eadem archiepiscopi Arelatensis instantia, proprium et cardinalem receperit sacerdotem, juxta quod de dioecesi, quae aliquando episcopum habuit, in Africano est concilio constitutum, ut si multiplicatus populus desideraverit habere proprium rectorem, ejus videlicet voluntate in cujus potestate est dioecesis constituta habeat proprium episcopum. Quia igitur duo episcopi [Guillelmus et Berengarius] nostrae memoriae temporibus in Aurasiae civitatis cathedra substituti sunt, nos petitioni tuae ac devotioni multiplicis populi, charissime frater, annuimus, et Chalcedonensis concilii [Col. 0304D] capitulum sequentes, praesentis decreti auctoritate sancimus, ut civiles dispositiones Arausicae urbis, et publicos ecclesiasticarum quoque parochiarum ordines subsequantur. Itaque tam tibi quam legitimis successoribus tuis integritatem parochiae Aurasiensis ita plane confirmamus, sicut antiquitus eam Aurasiensi Ecclesiae mansisse cognoscitur, nec Tricastino, vel alicui deinceps episcopo liceat parochiae [Col. 0305A] ipsius fines, vel caetera ad praefatam ecclesiam pertinentia invadere, vel qualibet machinatione subtrahere; sed omnia vobis et clericis in eadem ecclesia militantibus quieta et integra conserventur. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem ecclesiae justa servantibus, sit pax Domini nostri Jesu [Col. 0305B] Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

+ Ego Paschalis catholicae Ecclesiae episcopus.

Datum Laterani per manum Joannis, sanctae Ecclesiae diaconi cardinalis ac bibliothecarii, XV Kal. Novembris, indictione V [VI], Incarnationis Dominicae anno 1113, pontificatus autem domini Paschalis II papae anno XIV. Cum sigillo domini papae.



CCCXLVIII. Decreta concilii, a Guidone Viennensi aliisque archiepiscopis, episcopis, abbatibus, Viennae celebrati, confirmat. (Anno 1112, Oct. 20.)
[MANSI, Concil. XXI, 76.]
[Col. 0305C]

PASCHALIS episcopus, servus servorum Dei, venerabilibus fratribus GUIDONI Viennensi archiepiscopo, sedis apostolicae vicario, et caeteris archiepiscopis, episcopis et abbatibus, seu Domini sacerdotibus, Viennae congregatis, salutem et apostolicam benedictionem.

Cum alicujus morbi detentione caput afficitur, membris omnibus communiter ac summopere laborandum est ut ab eo penitus expellatur. Fratrum siquidem relatione comperimus vos in unum convenisse, ac per Dei gratiam Viennae concilium celebrasse. In quo nimirum de augenda religione, de dispositione ecclesiastica, seu ecclesiasticarum rerum, et de correctione pravorum hominum adversus [Col. 0305D] sanctam Ecclesiam insurgentium disseruistis. Unde Deo gratias referimus, et quae statuta sunt ibi rata suscipimus et confirmamus, et cooperante Domino Deo illibata permanere censemus. Dilectionem supradicti hortamur episcopi, ut studiose secundum Deum legationem sibi commissam impleat.

Data Laterani, XIII Kal. Novembris.



CCCXLIX. *Episcopos Hispaniae ad synodum »proxima beatae Mariae festivitate« (2 Febr. 1113, Beneventi) agendam vocat, »ut de Aragonensis regis et Urracae reginae negotio et de pacis atque concordiae colloquio in praesentia sua tractent.«

(Vide Hist Compostell. ap. FLOREZ, España sagrada, XX, 139, 140.)



CCCL Monasterii Nonantulani possessiones et privilegia confirmat. (Anno 1112, Nov. 10.)
[MURATORI, Antiq. Ital., V, 343.]
[Col. 0306A]

PASCHALIS episcopus, servus servorum Dei, dilecto in Christo filio, JOANNI, nostris per Dei gratiam manibus in abbatem Nonantulani monasterii consecrato, ejusque successoribus regulariter substituendis in perpetuum.

. . . . . auctoritate debitoque compellimur, pro universarum Ecclesiarum statu satagere, et earum maxime, quae apostolicae sedi specialius adhaerent, ac tanquam jure proprio subjectae sunt, quieti, auxiliante Domino, providere. Quapropter petitionibus [Col. 0306B] tuis, fili in Christo charissime, non immerito annuendum censuimus ut Nonantulanum monasterium, cui Deo auctore praesides, quod ab ipso fundatore, Aistulfo videlicet Longobardorum rege, apostolicae sedi oblatum est, ad praedecessorum nostrorum, ejusdemque apostolicae sedis . . . privilegio muniremus. Per praesentis igitur privilegii paginam apostolica auctoritate statuimus, ut quaecunque ad praedictum Nonantulanum monasterium in praesenti sexta indictione, juste ac legaliter pertinent, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. In quibus haec propriis visa sunt nominibus adnotanda, ipsum videlicet [Col. 0306C] castellum Nonantula, Castellum-Vetus, Gallianum, Catinianum, Fainanum, Lizanum, Scoppanum, Sanonum, Campilium, Maranum, Mons Oliveti, pratum Albini, monasterium Sanctae Luciae de Roffeno, cum ecclesiis et pertinentiis suis, et ecclesia Sanctae Trinitatis de Savino, Manzolinum, Taivalum, Rastellinum, Sancta Maria in Grumulo, Spina Lamberti, Solaria, Roncalia, Camorana, Sorbaria, Curtiule Siccum, castellum Pellavi, Trecentula, Bundenum, Stagaria, castellum Cella, et Marzalia cum pertinentiis eorum; praeterea castellum Cellulae, curtem Raguse, et castellum Tedaldi cum omnibus allodiis, quae in ipso comitatu Ferrariensi Bonifacius marchio acquisita possedit, vestro in perpetuum monasterio [Col. 0306D] confirmamus, uti etiam, quae comitissa Mathildis de oblatione, quam Sancto Petro et Romanae Ecclesiae dederat, vobis nuper dedisse cognoscitur, sub censu scilicet annuo unius aurei. Sane nec Mutinensi omnino, nec alicuiquam episcoporum, vel principum, aut alicui ecclesiasticae saecularive personae liceat supradicto monasterio, aut ejus cellis, vel ecclesiis, aliisve possessionibus gravamen inferre, exactionem imponere, placitum, sive colloquium, praeter abbatis ac fratrum voluntatem indicere vel tenere. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem, et beati [Col. 0307A] Benedicti Regulam elegerint, ab apostolicae sedis praesule consecrandum, Chrisma, oleum sanctum, consecrationes altarium, sive basilicarum, ordinationes monachorum, qui ad sacros fuerint ordines promovendi, sive clericorum, monasterio, cellis, vel ecclesiis pertinentium, a quo malueritis catholico accipietis episcopo, si quidem gratiam et communionem apostolicae sedis habuerit, et si ea gratis ac sine pravitate voluerit exhibere. Non enim episcoporum cuiquam permittimus, invito abbate, in monasterio, vel in monasterii cellis, vel ecclesiis, ordinationes facere, missas publicas celebrare, vel earum decimas vindicare. Nec de monasterio ipso, vel ejus rebus rescriptum subripere, aut quolibet modo impetrare, cuiquam personae facultas sit. [Col. 0307B] Quod si forte praesumptum fuerit, irritum penitus habeatur. Ad haec adjicientes decernimus ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, vel injuste datas suis usibus vindicare, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, ut in omnibus semper apostolicae sedis, cujus est proprium, munimine ac protectione congaudeat. Si quis igitur in futurum archiepiscopus aut episcopus, imperator aut rex, princeps aut dux, comes, vicecomes, judex, castallio, aut ecclesiastica quaelibet saecularisve persona, hanc nostrae constitutionis paginam sciens, [Col. 0307C] contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem [Col. 0308A] loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scriptum per manum Crisogoni notarii sacri palatii.

Ego Paschalis catholicae Ecclesiae episcopus subscripsi.

Data Tiberiae per manum Joannis, sanctae Romanae Ecclesiae diaconi cardinalis, ac bibliothecarii, quarto Idus Novembris, indictione VI, Incarnationis Dominicae anno millesimo centesimo decimo tertio, pontificatus autem domni Paschalis II papae anno XIV [(98) 3Kb] .



CCCLI. Privilegium pro monasterio Areavallensi. (Anno 1112, Nov. 15.)
[Gall. Christ. vet. ed., t. IV, p. 113.]
[Col. 0308B]

PASCHALIS episcopus, servus servorum Dei, dilecto filio GISLEBERTO abbati S. Petri Aureaevallis et ejus fratribus in eadem ecclesia canonicam vitam professis tam praesentibus quam futuris in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum.

Quia igitur vos, o filii in Christo charissimi, per divinam gratiam aspirati, mores vestros sub regularis vitae disciplina coercere, et communiter secundum sanctorum Patrum institutionem Omnipotenti deservire proposuistis, nos votis vestris paterno [Col. 0308C] congratulamur affectu; unde etiam petitioni vestrae benignitate debita impertimur assensum, vitae namque canonicae ordinem quem professi estis, praesentis privilegii auctoritate Firmamus, ut ne cui post professionem exhibitam proprium quid habere, neve sine praepositi vel congregationis licentia de claustro discedere liceat interdicimus, et tam vos, quam vestra omnia sedis apostolicae protectione munimus. [Col. 0309A] Vobis itaque et successoribus vestris in eadem religione permansuris, ea omnia possidenda perpetuo sanximus, quae in praesentiarum legitime possidere videmini, in Pictaviensi videlicet pago ecclesiam S. Pauli de Hydriaco, S. Martini de Alhaico, S. Hilarii de Borno, S. Martini de Gemellis, S. Petri de Solobria, S. Mariae de Toxoneriis, S. Martini de Loono, S. Michaelis de Crum, S. Mariae de Mosronia, S. Eparchi de Germundo, S. Mariae Magdalenae de Pristiniaco, S. Benedicti de Boxemia, ecclesiam Sancti Verani, S. Mariae Magdalenae de Thouarno, S. Pauli de Bosco, S. Stephani de Amaillo, ecclesias Sancti Lupi et S. Pancratii, S. Martini de Salis, et ecclesiam de Bocaico, quas confrater noster Petrus Pictaviensis episcopus vestrae conversationis institutor, [Col. 0309B] pro communi victus sustentatione vobis concessit, vel ab ejus antecessoribus eidem coenobio datae fuerant. Item in pago Andegavensi ecclesiam S. Petri de Damno Petro, et S. Alfini de Torcamo, quas confrater noster Rainaldus Studegavensis episcopus et antecessor ipsius Gaufridus, vestrae Ecclesiae concesserunt: si qua praeterea praedia, si quae possessiones ab Ecclesiae fundatrice Aldcarda vicecomitissa et successoribus ejus, seu ab aliis successoribus de suo jure coenobio vestro oblata sunt, aut in futurum offerri Domino largiente contigerit, vel aliis justis modis acquisita sunt vel acquiruntur in posterum, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere [Col. 0309C] perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt, usibus profutura, salva Pictaviensis episcopi debita reverentia. Sane ipsum locum in canonicae disciplinae observantia quiete et libere, largiente Domino, perpetuo permanere sanximus, sicut a supradicto fratre nostro Petro Pictaviensis Ecclesiae episcopo constitutum est. Si qua igitur in futurum ecclesiastica quaelibet saecularisve persona, hanc nostrae institutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignatione careat, reamque se divino [Col. 0309D] judicio existere de perpetrata iniquitate cognoscat, et sacramento, corpore ac sanguine Dei et Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Glisogoni notarii sacri palatii.

Data Princerni, per manum Joannis sanctae Romanae Ecclesiae diaconi cardinalis ac bibliothecarii, XVII Kalend. Decemb., indict. VI. Incarnationis Dominicae [Col. 0310A] anno 1113 [1112], pontificatus autem domni Paschalis secundi papae anno XIV.

Ego Paschalis catholicae Ecclesiae episcopus.



CCCLII. »Episcopis per Daciam constitutis inter caetera: De censu etiam quem B. Petro praedecessores vestri singulis annis instituerunt, fraternitatem vestram una cum eodem fratre nostro Lundense archiepiscopo volumus esse sollicitam, ne in ipso negotio fraudem Romana Ecclesia ulterius patiatur, sed integre hujusmodi charitatis debitum prudentia vestra satis sapienter suscipiat.«

(Intra an. 1100-1113. Fragm.---Vide Centii Camerarii lit. Cens. ap. MURATORI, Antiq. Ital. V, 891.)



CCCLIII. Ad Baldricum episcopum Noviomensem et Tornacensem. ---Ne monasterii S. Martini fratres vexari a clericis Tornacensibus sinat. (Circa annum 1113, Oct. 29.)
[D'ACHERY, Spicil. edit. de Labarre, II, 915.]
[Col. 0310B]

PASCHALIS episcopus, servus servorum Dei, venerabili fratri BALDRICO Noviomensi seu Tornacensi episcopo, salutem et apostolicam benedictionem.

Fraternitati tuae jam secundas litteras misimus, ut monachis Sancti Martini justitiam faceres de injuriis illis quas a clericis Tornacensibus patiuntur: caeterum eamdem justitiam exercere diu multumque fraternitas tua dissimulavit, unde opportunum duximus idem negotium Lamberto Atrebatensi, et Joanni Morinensi comprovincialibus fratribus commisisse, qui nimirum tanquam religiosi viri ad pacem vehementius [Col. 0310C] intendentes, idem negotium minus canonice tractaverunt. Quamobrem nos utramque partem ad nostram praesentiam evocavimus. Ipsis itaque clericis ex sanctorum Patrum auctoritate monstravimus quam indebite in decimarum exactione et sepulturarum prohibitione monachos praegravarent. Beatus enim Gregorius Augustino Anglorum episcopo scribens: »Communi, ait, vita viventibus jam de faciendis portionibus, vel exigenda hospitalitate, et adimplenda misericordia nobis quid erit loquendum, cum omne quod superest in causis piis ac religiosis erogandum est.« Quartus autem Leo synodali constitutione decrevit, ut decimae et primitiae, seu quaecunque oblationes vivorum et mortuorum ecclesiis Dei fideliter reddantur a laicis. Ubi notandum [Col. 0310D] quod non a monachis, sed a laicis reddi decimae jubeantur. Monachi namque cum eorum plerique aut levitae, aut sacerdotes sint, aut aliis ecclesiasticis ordinibus perfruantur, cum assidue per Dei gratiam divinis inserviant ministeriis, immunes profecto ab hujusmodi exactionibus sunt habendi. Idem etiam Leo episcopis Britanniae scribens, illis tantum Ecclesiis quae plebes vocantur, deberi decimas indicat, ubi sacrosancta dantur baptismata; in quibus videlicet verbis evidenter apparet causa baptismatis, eucharistiae, poenitentiae seu caeterorum officiorum quae a clericis populo exhibentur, decimas a populo esse reddendas; in quibus omnibus nullum a clericis servitium monachorum conventibus exhibetur. Porro de sepultura [Col. 0311A] monasteriis permittenda, B. Gregorii habetur manifesta sententia. Joannem enim Veteris urbis episcopum, in monasterio sepeliri mortuos prohibentem, his verbis cohibere curavit: »Si ita est, ait, a tali vos hortor inhumanitate recedere, et sepeliri mortuos ibidem, vel celebrari missas nulla ulterius habita contradictione permittas, ne denuo querelam de his quae acta sunt Agapitus vir venerabilis ad me depromere compellatur.« Hac sanctorum Patrum auctoritate comperta et veritatis ratione cognita, praedicti qui ad nos venerant clerici Tornacenses debita humilitate cesserunt, et de caetero se nullam super his querelis molestiam monachis illaturos polliciti sunt. Tuam ergo sollicitudinem, frater charissime, commonemus ne ulterius supra dicti monasterii [Col. 0311B] fratres patiaris molestiis talibus infestari, neque cathedram ibi colloces, neque aliud quid inferas quo regularis ordo turbetur. De his autem eleemosynarum partibus, quae a morientibus ecclesiis relinquendae, vestra interest dioecesis vestrae parochianos instruere, ut per tuae vigilationis diligentiam largiente Domino tam clericis quam monachis justa serventur, et Ecclesiis pax firma permaneat.

Data Laterani per manum Joannis cardinalis, IV Kalend. Novembris.



CCCLIV. Ad Galonem Parisiensem episcopum et capitulum Ecclesiae Parisiensis.---Ut Ecclesiae Parisiensis famuli ad dicendum testimonium in causis forensibus admittantur. (Anno 1113, Jan. 24.)
[MANSI, Concil., XX, 1036, ex magno Pastorali Ecclesiae Paris.]
[Col. 0311C]

PASCHALIS episcopus, servus servorum Dei, venerabili fratri GALONI, et capitulo Pariensis Ecclesiae, salutem et apostolicam benedictionem.

Sicut ex relatione vestra et ex litteris regis intelleximus, Parisiensis Ecclesia magnum hactenus rerum suarum patiebatur incommodum pro eo quod ipsius Ecclesiae famuli, qui apud vos servi vulgo improprie nuncupantur, in forensibus et civilibus causis vel placitis, adversus liberos homines non admitterentur in testimonium. Cui rei dilectus filius noster Lodoicus Francorum rex pro utilitate ecclesiastica ita consulendum arbitratus est, ut episcoporum [Col. 0311D] ac procerum consilio et assensu institueret, Parisiensis Ecclesiae famulos in omnibus causis, placitis et negotiis, adversus omnes homines, tam liberos quam servos, liberam et perfectam habere testificandi et bellandi licentiam, ita ut nemo eorum testimonio, pro ecclesiasticae servitutis occasione, calumniam inferat. Nos itaque, petitionem vestram rationabilem perpendentes, idipsum pro ecclesiasticae utilitatis et justitiae intuitu decreti nostri assertione firmamus. Neque enim aequum est ecclesiasticam familiam iisdem conditionibus coerceri, quibus servi saecularium hominum coercentur. Sicut igitur praenominatus Francorum rex regia benignitate instituit, [Col. 0312A] ita nos ecclesiae vestrae familiam, quae sub episcopi seu canonicorum jure constitit, hac nostrae auctoritatis concessione donamus, ut in forensibus et civilibus causis, vel placitis, adversus quaslibet saeculares personas in testimonium efficaciter admittatur, nec propter ecclesiasticae clientelae obnoxietatem, si alia non impediunt, eorum testimonium refutetur.

Datum Beneventi per manum Joannis, sanctae Romanae Ecclesiae diaconi cardinalis ac bibliothecarii, IX Kal. Februarii [(99) 1Kb] , indict. VI, Incarnationis Dominicae anno 1114, pontificatus autem domni Paschalis II papae anno XIV.



CCCLV. Ad Henricum imperatorem. (Anno 1113, Jan. 25.)
[MANSI, Concil., XX, 1095.]
[Col. 0312B]

PASCHALIS episcopus, servus servorum Dei, dilecto in Christo filio HENRICO imp. Augusto, salutem et apostolicam benedictionem.

Cum amicorum magna sit, major quidem inter homines est paterna dilectio. Verum quidquid circa te alii loquantur, quidquid blandiantur nostrum est veritatem tibi liquidius ostendere, ac honori et saluti tuae veraciter providere, A. (Albertum, archiepiscopum Moguntinum), siquidem cancellarium tuum a te captum esse audivimus; de quo quantum novimus, quantum experti sumus, testimonium ferimus, quia te super omnia diligebat. Qua de re [Col. 0312C] multi profecto tam amici quam inimici loquuntur adversus te. Te igitur, tanquam pater filium, commonemus ut cum salute regni tale super hoc consilium nanciscaris, quatenus nec persona tua et regnum ullam incurrat infamiam et ille liberationis gratiam consequatur.

Datum Beneventi, VIII Kal. Febr.



CCCLVI. Sententia super controversia inter abbates Casinensem et monasterii Terrae Majoris, super ecclesia S. Mariae de Casali Plano, quae Casinensi adjudicatur. (Anno 1113, Febr. 13.)
[COCQUELINES, Bullarum Collect. II, 147.]

PASCHALIS episcopus, servus servorum Dei, fidelibus [Col. 0312D] omnibus per Campaniam, et Apuliam vel Capitanatum, sive Samnium, salutem et apostolicam benedictionem

Rerum gestarum series ad hoc litterarum fidei committuntur, ne illarum veritas posterorum memoriae subtrahatur. Diuturnae igitur litis, quae inter Casinensem et monasterii Terrae Majoris abbates acta est super ecclesia S. Mariae de Casali Plano, ejusque possessionibus, decisionem litteris mandari praecipimus, ne aliqua inter eos turbationis occasio in posterum relinquatur. Casinensis enim abbatis reverendae memoriae Oderisii querelam accipientes adversus monasterii Terrae Majoris abbatem, quod [Col. 0313A] ecclesiam supradictam de Casali Plano invaserit, missis iterum atque iterum litteris, opposita etiam interdictione vel loci vel ordinis, monasterii Terrae Majoris abbatem coegimus, licet ad nos venire dissimularet, ut supradictum Oderisium abbatem de praefata Casalis Plani ecclesia investiret. Post abbatis Oderisii obitum, certum agendi tempus utrique parti injunximus, praecipientes eos omnino paratos ad peragendam causam deliberato termino convenire. Statuto itaque tempore Girardus Casinensis abbas et Benedictus Terrae Majoris, ante nostram praesentiam convenerunt. Data est per biduum jurisperitis licentiam disputandi. Novissime actores monasterii Terrae Majoris probationem possessionis quadragenariae intenderunt. Caeterum eorum testes [Col. 0313B] non ex visu et auditu, sed ex fama testimonium profitentes, nec legibus, nec canonibus suscipi potuerunt. Casinenses vero quadragenariae, vel tricenariae possessionis interruptionem modis talibus astruebant. Testes duos notae religionis monachos, unum episcopum, alterum diaconum protulerunt, qui se praesentibus, praesente etiam bonae memoriae Benedicto monasterii Terrae Majoris abbate, supradictam S. Mariae de Casali Plano ecclesiam per Desiderium memoriae felicis abbatem, locatam Rodulfo presbytero asserebant, sicut in locationis descriptione ostendebatur, sub censu sex byzantiorum, anno Dominicae Incarnationis millesimo septuagesimo primo. Tres etiam ab eis laici testes prolati sunt, qui se vidisse profiterentur per annos quadraginta, [Col. 0313C] priusquam in ecclesiam illam Terrae Majoris monasterium invasisset, Casinensis monasterii monachos ibidem fuisse praepositos: vidisse etiam Rodulphum presbyterum, qui locationem superius memoratam ab abbate felicis memoriae Desiderio acceperat, praefatam sex byzantiorum pensionem Casinensi monasterio persolventem. Legum igitur auctoritate perspecta, hujusmodi judicium a fratribus nostris editum, et a nobis est per Dei gratiam confirmatum. Postquam actores monasterii Terrae Majoris defecerunt a probatione quam intenderant quadragenariae possessionis super S. Maria de Casali Plano, nos eis super hoc negotio perpetuum silentium indicimus, et dominium ejusdem ecclesiae de Casali Plano cum possessionibus suis apud Casinense [Col. 0313D] monasterium quiete in perpetuum remanere sancimus. Hac nimium discussione hoc tenore judicii supradictam B. Mariae de Casali Plano ecclesiam cum possessionibus suis venerabili filio nostro Girardo abbati Casinensi in jus et possessionem perpetuam Casinensis monasterii restituimus: quam videlicet inconcussam et stabilem permanere auctoritate apostolicae sedis decernimus.

Scriptum per manum Crisogoni notarii sacri palatii.

    Ego Paschalis catholicae Ecclesiae episcopus in praesentia nostra hoc factum judicium confirmavi et subscripsi.
    Ego Sennes Dei gratia Capuanus archiepiscopus judex datus, interfui et subscripsi.
    [Col. 0314A] Ego Cono Richardus Albanensis episcopus subscripsi.
    Ego Landulfus Beneventanus archiepiscopus judex, interfui et subscripsi.
    Ego Gregorius Terracinensis episcopus judex datus, interfui et subscripsi.
    Ego Gualo Parisiensis episcopus judex datus, interfui et subscripsi.
    Ego Ascherus Centumcellensis episcopus judex datus, interfui et subscripsi.
    Ego Raimundus Ausciorum archiepiscopus, interfui et subscripsi.
    Ego Almericus Claramontensis episcopus, interfui et subscripsi.
    Ego Willelmus Dei gratia Trojanus episcopus, [Col. 0314B] interfui et subscripsi.
    Ego Anastasius cardinalis presbyter tituli Beati Clementis subscripsi.
    Ego Romoaldus diaconus cardinalis, judex datus, interfui et subscripsi.
    Ego Boso cardinalis judex datus, interfui et subscripsi.
    Ego Gervasius Telesini monasterii abbas, interfui et subscripsi.
    Ego Rollandus Antiochenae Ecclesiae legatus, interfui et subscripsi.
    Ego Pontius Antiochenae Ecclesiae legatus, interfui et subscripsi.


Actum Beneventi in palatio principali, II Idus Februarii; praeter hos subscriptos, alii etiam plures [Col. 0314C] interfuerunt, tam episcopi quam abbates: Riso videlicet Barensis; Leo Ostiensis; Fulco Venusinus.

Datum Beneventi per manum Joannis, sanctae Romanae Ecclesiae diaconi cardinalis ac bibliothecarii, Idibus Februarii, indictione VI, Incarnationis Dominicae anno 1113, pontificatus autem domni Paschalis II papae anno XIV.



CCCLVII. Bulla qua apostolicae sedis tuitionem concedit xenodochio S. Joannis Hierosolymitani. (Anno 1113, Febr. 15.)
[MANSI, Concil., XXI, 87.]

PASCHALIS episcopus, servus servorum Dei, venerabili filio GERAUDO, institutori ac praeposito Hierosolymitani xenodochii, ejusque legitimis successoribus [Col. 0314D] in perpetuum.

Piae postulatio voluntatis effectu debet prosequente compleri. Postulavit siquidem dilectio tua xenodochium quod in civitate Jerusalem juxta Beati Joannis Baptistae ecclesiam instituisti, apostolicae sedis auctoritate muniri, et B. Petri apostoli patrocinio confoveri. Nos itaque piis hospitalitatis tuae studiis delectati petitionem tuam paterna benignitate suscipimus, et illam Dei domum, illud xenodochium, et sub apostolicae sedis tutela et B. Petri protectione persistere, decreti praesentis auctoritate sancimus. Omnia ergo quae ad sustentandas peregrinorum et pauperum necessitates, vel in Hierosolymitanae Ecclesiae, vel aliarum Ecclesiarum parochiis et civitatum [Col. 0315A] territoriis per tuae sollicitudinis instantiam eidem xenodochio acquisita, vel a quibuslibet fidelibus viris oblata sunt, aut in futurum largiente Deo offerri, vel aliis justis modis acquiri contigerit, quaeque a venerabilibus fratribus Hierosolymitanae Ecclesiae episcopis concessa sunt, tam tibi quam successoribus tuis, et fratribus peregrinorum illic curam gerentibus, quieta semper et integra conservari praecipimus. Sane fructuum vestrorum decimas, quos ubilibet vestris sumptibus laboribusque colligitis praeter episcoporum vel episcopalium ministrorum contradictionem xenodochio deliberaverunt, ratas haberi decernimus. Obeunte te nunc ejus loci provisore atque praeposito, nullus ibi qualibet subreptionis astutia seu violentia praeponatur, nisi quem [Col. 0315B] fratres ibidem professi secundum Deum providerint eligendum. Praeterea honores sive possessiones quas idem xenodochium ultra seu citra mare, in Asia videlicet vel in Europa, aut in praesenti habet, aut in futurum largiente Domino poterit adipisci, tam tibi quam successoribus tuis hospitalitatis pio studio imminentibus, et per vos eidem xenodochio in perpetuum confirmamus. Ad haec adjicientes decernimus ut nulli omnino hominum liceat idem xenodochium temere perturbare, aut ejus possessiones auferre, vel ablatas retinere, minuere vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Sane xenodochia, sive ptochia in Occidentis partibus penes [Col. 0315C] burgum S. Aegidii Asten, Pisani Barum, Ydrontum, Tarentum, Messanam, Hierosolymitani nominis titulo celebrata, in tua et successorum tuorum subjectione ac dispositione, sicut hodie sunt, in perpetuum manere statuimus. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere . . . . . tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis [Col. 0315D] autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Paschalis catholicae Ecclesiae episc. SS.
    Ego Richardus Albanensis episc. SS.
    Ego Landulfus Beneventanus archiep. legi et SS.
    Ego Cono Praenestinae Eccl. episc. legi et SS.
    Ego Anastasius card. presbyt. tituli Beati Clementis SS.
    Ego Gregor. Terrac. episc. legi et SS.
    Ego Joannes Melitensis episc. legi et SS.
    Ego Romoaldus diac. card. Rom. Eccl. SS.
    Ego Gregorius card. presbyt. tituli S. Crisogoni legi et SS.


[Col. 0316A] Datum Beneventi per manum Joannis, sanctae R. Ecclesiae cardinalis ac bibliothecarii, XV Kal. Martii, indictione VI, Incarnationis Dominicae anno 1113, pontificatus autem domini Paschalis PP. II anno XIV.



CCCLVIII. Lanuino, Turris priori, concedit ut »anachoretas doceat et benedicat.«

(Anno 1113, Febr. 20.---Vide Vitam S. Brunonis, p. 409. Bruxellae, 1639, 8o.)



CCCLIX. Ad Bernardum Antiochenum patriarcham.---Significat privilegium Hierosolymitanae Ecclesiae in praejudicium Antiochenae non concessisse. (Anno 1113, Mart. 18.)
[MANSI, Concil., XX, 1010.]

[Col. 0316B] PASCHALIS episcopus, servus servorum Dei, coepiscopo BERNARDO Antiocheno patriarchae, salutem et apostolicam benedictionem.

Sicut aliis litteris fraternitati tuae scripsimus, nos et personam tuam, et ecclesiam tibi commissam, plena charitate diligimus: nec ullo modo volumus honorem vestrae dignitatis imminui, quin Antiocheni patriarchatus praelatio, sicut praeteritis temporibus conservata est, ita etiam in futurum integra, praestante Domino, conservetur. Illud autem, quod filio nostro Balduino Hierosolymitanorum regi per nuntios suos intercedenti concessimus, charitatem vestram omnino conturbare non debet, si litterarum nostrarum sensum interius perscruteris. Sic enim in eis scriptum est: »Ecclesiarum, quae illis in partibus [Col. 0316C] fuerunt vel sunt, terminos atque possessiones diutina infidelium possessio tyrannisque confudit. Cum itaque certos eis fines assignari praesenti deliberatione nequeamus, tuis non immerito precibus duximus annuendum ut, quia pro Hierosolymitanae ecclesiae sublimatione personam tuam extremis periculis devovisti, quascunque infidelium urbes ceperis vel cepisti, ejusdem ecclesiae regimini dignitatique subjaceant.« Eodem sensu illa etiam verba discutienda sunt, quae felicis memoriae Gibelino Hierosolymitano patriarchae de civitatibus atque provinciis scripsimus, quae supradicti Balduini regis prudentia et exercituum eum sequentium sanguine per Dei gratiam acquisitae sunt. Siquidem ecclesias illas, [Col. 0316D] quibus certi fines assignari possunt, quarum termini ac possessiones diutina possessione ac tyrannide confusi non sunt, et ipsarum ecclesiarum urbes, illi volumus ecclesiae subjacere, ad quam ex antiqua sciuntur justitia pertinere. Non enim volumus aut propter principum potentiam, ecclesiasticam minui dignitatem; aut pro ecclesiastica dignitate, principum potentiam mutilari.

Data Beneventi, decimo quinto Kalendis Aprilis.



CCCLX. Ad Balduinum regem Hierosolymitanum.---Ejusdem argumenti. (Anno 1113, Mart. 18.)
[Ibid., col. 1011.]

PASCHALIS episcopus, servus servorum Dei, charissimo [Col. 0317A] BALDUINO illustri Hierosolymitanorum regi, salutem et benedictionem apostolicam.

Concessio illa, quam nos petitioni tuae accommodavimus, ut quascunque infidelium urbes ceperis, vel cepisti, Hierosolymitanae ecclesiae regimini dignitatique subjaceant, non parum cum fratrem nostrum Bernardum patriarcham, tum universam Antiochenam turbavit Ecclesiam. Cum enim nos concessionem illam super illis ecclesiis indulserimus, quarum terminos et possessiones diutina infidelium possessio et tyrannis confudit, illi eas ecclesias a Hierosolymitano patriarcha, te connivente invasas conqueruntur, de quibus ambiguitas nulla sit, quin eas, etiam Turcarum vel Sarracenorum temporibus, sedes Antiochena possederit: quia earum episcopi, etiam infidelium [Col. 0317B] oppressi tyrannide, Antiocheno patriarchae obedientiam exhibebant. Porro nos litteris ad supradictum patriarcham missis, Antiocheni patriarchatus praelationem, sicut ab antiquis patribus distributa et praeteritis temporibus conservata est, ita etiam in futurum integram servari sanxeramus. Tuam igitur strenuitatem monemus, et monentes praecipimus, ne a te, invasiones hujusmodi fieri, ubi manifesta est veritas, permittantur; sed unaquaeque ecclesia justitiae suae limitibus perfruatur. Nec enim possumus manifeste sanctis patrum nostrorum constitutionibus obviare: nec omnino volumus, aut pro principum potentia, ecclesiasticam minui dignitatem; aut pro ecclesiastica dignitate, principum potentiam [Col. 0317C] mutilari, ne apud vos occasione alterutra, pax, quod absit! turbetur Ecclesiae. Clericis quoque Hierosolymitanis per praesentia scripta praecipimus, quandoquidem paternas possessiones et patriam pro ecclesiae, ut creditur, exaltatione, pro religionis observantia reliquerunt: ut jure Hierosolymitanae ecclesiae sint contenti, nec injuste aut procaciter ea usurpare contendant, quae certo sciuntur ad jus Antiochenae ecclesiae pertinere. Omnipotens Dominus sua te in omnibus dextera protegat, de hostibus Ecclesiae triumphare concedat.

Data Laterani, decimo quinto Kalendas Aprilis.



CCCLXI. Privilegium pro monasterio S. Nicasii Remensi. (Anno 1113, April. 10.)
[MARLOT, Metropol. Remens. II, 253.]

PASCHALIS episcopus, servus servorum Dei, dilecto filio JORANNO abbati Sancti Nicasii, salutem et apostolicam benedictionem.

[Col. 0317D] In pastorum specula constituti . . . . . . Quamobrem nos tam tibi quam successoribus tuis ecclesiam Sancti Petri de Ruminiaco, cum altari Sancti Sulpitii, quae de manibus militaribus erepta sunt, juxta petitionem venerabilis fratris nostri Rodulfi Remorum archiepiscopi confirmamus, altare item de Luneio et altare de Clerum, etc.

Datum Laterani, IV Idus Aprilis, an. 1114, pontificatus domini Paschalis XIV.



CCCLXII. Privilegium generale monasterii S. Nicasii. (Anno 1113, April. 10.)
[VARIN, Archives administr. de Reims, I, I, 261.]
[Col. 0318A]

PASCHALIS episcopus, servus servorum Dei, dilecto filio JORANNO abbati Sancti Nicasii, ejusque successoribus regulariter substituendis in perpetuum.

In pastorem super Ecclesiam constituti, necesse habemus furibus et latronibus obviare, et saecularium hominum praesumptionem, qui videlicet ecclesias et ecclesiarum res tanquam proprias vindicant et pertinaciter usurpant, decreti nostri constitutione retundere. Proinde nos, charissime fili, tuis postulationibus annuentes, Beati Nicasii monasterium . . . . . [Col. 0318B] apostolicae sedis auctoritate munimus, eidem . . . . . confirmantes victam Sancti Hilarii quam Gervasius Remorum archiepiscopus de proprio suo a quibusdam militibus . . . . . comparavit; atque ab omnium hominum servitio prorsus emancipatam, Deo et sancto Nicasio pro remedio animae suae cum omnimoda libertate possidendam, contradidit cum banno, et justitia, et manso indominicato, terris adjacentibus, et pascuis, et liberis exitibus ejusdem villae, cum sedibus molendinorum ab omni exactione liberorum, tam in villa quam extra villam; cursum etiam aquae et totum piscatorium, a prato unde habitatores Sancti Martini debent beato Nicasio herbagia, usque ad divisionem territorii montis Sancti Remigii; ecclesiam Sancti Hilarii et tres [Col. 0318C] partes totius decimae, totamque decimam nutrimentorum curtis monachorum; apud Sarnacum terram uni carucae sufficientem, et sex falcaturas prati, dimidium molendini et totius piscatorii; medietatem totius alodii de Haiderici curte, et omnium appenditiorum ejus; ecclesiam de Vilterzeto cum tota decima, et uno manso terrae arabilis; ecclesiam de Betenacurte, cum duobus capellis Sancti Simeonis et Sancti Nicolai servaturi; omnesque aisantias terrae totius dominii praefati, ad opus monachorum Deo et beatae Mariae de Betenacurte servientium, totamque decimam agriculturae et nutrimenti ipsorum: qui etiam retentis ex more et usu eleemosynis sibi dimissis, omnesque parochianorum eleemosynas, parochiali presbytero concessas necnon et offerendas ad manum ipsius presbyteri sive capellani venientes, dimidiant, eorumque dimidium sibi vindicant praeter confessiones, et duos nummos nuptiarum et benedictionum, et unum reconciliationis, [Col. 0318D] qui specialiter ad sortem pertinent sacerdotis; ecclesiam et villam de Sennicurte cum tribus appenditiis suis Calmontana, Senuifa, et Raravilla, cum tota decima, et cursu aquae, pratis, terris et silvis, cum vineis ad Sennicurtem pertinentibus; et horum omnium banno et justitia . . . . . totam decimam de Vertiti; totam decimam de Mello fonte; totam decimam de Lisuniis usque ad fossam secus Berlize pertingentem, et ad ecclesiam de Sennicurte pertinentem; palatium de Munceio cum omnibus terris infra ambitum murorum jacentibus, et [Col. 0319A] omnimoda libertate; allodium etiam in villa subjacente in campis et silvis; querutum sub monte, et nemus de Arsuris, et domum in media villa; dimidium molendini in valle de Cierge; Joannem Asinum et Alardum Luseum cum omni possessione eorum; terram de Vivers ante portam Radulfi, molendinum, vineam et pratum de Warne; quarterium terrae, et pratum de Reomela; casam ecclesiae de Maceriis; terram ad campilium solventem quatuor solidos et octo den. cum silva ejusdem villae, cum vanna et cursu aquae, cum banno et justitia; silvam etiam desuper Cierge; ecclesiam Sanctae Mariae Magdalenae de Cimaco, cum hospitali et domo ante januam, et hortis post ecclesiam jacentibus; ecclesiam et villam Sanctae Genovefae cum appenditiis [Col. 0319B] suis; alodium Sanctae Genovefae in campis et fere duarum leucarum, silvis, et pratis et aquis, et molendinis, servis et ancillis, cum banno et justitia, et horum omnimoda libertate; nonam totius agriculturae domini de Cimaco in toto Sarto quam dedit dominus Alardus de Cimaco perpetuo possidendam; ecclesiam Sancti Petri de Ruminiaco, cum omnimoda libertate dotis suae quae dicitur mons Baie et Ailimpre; altare Sancti Supplicii cum duabus capellis ad Evernis et Livinis; liberum mercatum et theloneum cum estallagiis ad vincula Sancti Petri, cum scholis, servis et ancillis et nonam prati, et trium culturarum domini Ruminiacensis; medietatem Augustae, molendini, furni, silvarum [Col. 0319C] et terrarum, cum banno et justitia, et tertia parte decimarum; villam Pree cum casa ecclesiae Sancti Albini, silvis, terris, molendino, servis et ancillis, banno et justitia; altare de Antinno cum capellis . . . . . Fouzis et Ogias [(100) 1Kb] ; altare de Attovillari cum dote sua, et tertia parte decimae; altare de Bunut; altare de Hanape; Alavio; molendinum, terras et pratum, et quartam partem Flengni; praedium de Wlfereio confirmamus et tibi . . . . . tres partes duarum villarum Sinceliae, et Subnaym cum omni reditu, et solita exactione, cum duabus ecclesiis, servis et ancillis, silvis pratis et campis; quarum trium pro triginta marcis ab ecclesia Sancti Nicasii redimendas; altare cum ecclesia de Morlines; dimidium allodii Florinensis, post obitum Alpaidis et secundae [Col. 0319D] generationis suae, cum omnibus appenditiis suis, ad ecclesiam Sancti Nicasii jure possessionis, sine calumnia libere transiturum, cum medietate de Anolvit et ecclesia cum suis appenditiis . . . . . nulli igitur hominum liceat, etc., etc.

Data Laterani per manum Joannis . . . . . diaconi [Col. 0320A] cardin. ac bibliothecarii, IV Idus April., indict. VI . . . . , anno . . . . . 1114 [(101) 1Kb] , pontificatus domni Paschalis secundi papae anno XIV.



CCCLXIII. Monasterio Anianensi cellam Cordanicensem addicit. (Anno 1113, April. 12.)
[MABILL. Annal. Bened., V, append. 695.]

PASCHALIS episcopus, servus servorum Dei, dilecto filio PETRO, Anianensis monasterii abbati, salutem et apostolicam benedictionem.

Apostolicae sedis auctoritate debitoque compellimur, pro universarum Ecclesiarum statu satagentes, earum quieti, auxiliante Domino, providere. Eapropter opportunum duximus, dum in Galliarum [Col. 0320B] partibus moraremur, controversiam illam, quae inter Casae Dei monasterium et Anianense coenobium super cella de Gordanico agebatur, venerabilibus fratribus Arberto Avenionensi, Eustachio Valentino, Hismioni Diensi episcopis discutiendam determinandamque committere, qui nimirum utriusque partis ratiocinationibus diligenter discussis et canonice examinatis, sicut ex eorum allegatione chirographoque comperimus, et perspectis pontificalibus ac regalibus instrumentis et aliarum chartarum indiciis justum esse senserunt, et scriptis subscriptionibusque sanxerunt, ut monasterium Anianense praefatam cellam de Gordanico ad Dei servitium regere ac perpetuo habere deberet: ut [Col. 0320C] enim verbis ipsorum loquamur, inter primam justam acquisitionem et ultimam justam revestitionem, quam per nos acceperant, nullam invenire potuerunt justam ipsius possessionis interruptionem. Nos ergo supradictorum fratrum, quos in hoc negotio nostri vice judices dedimus, litterarum praesentium decreto judicium confirmamus, et supradictam cellam de Gordanico tibi, charissime Petre abbas praedicti Anianensis monasterii, tuisque successoribus firmam et quietam in perpetuum manere sancimus, praecipientes et interdicentes ne super hac ulterius querimonia Casae Dei fratres Anianense coenobium inquietare praesumant, sed ut quiete ac libere sub Anianensis coenobii jure ac possessione in perpetuum conservetur cum omnibus pertinentiis ac [Col. 0320D] possessionibus suis, sicut a Lodoico imperatore Caroli Magni imperatoris filio concessum ac traditum Anianensi coenobio per instrumenti regalis memoriam declaratur. Si qua igitur in futurum ecclesiastica quaelibet saecularisve persona, hanc nostrae confirmationis paginam sciens, contra eam [Col. 0321A] temere venire tentaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat, nisi secundo tertiove commonita praesumptionem suam congrua satisfactione correxerit. Cunctis autem eidem coenobio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus SS.

Datum Laterani per manum Joannis, sanctae Romanae [Col. 0321B] Ecclesiae cardinalis ac bibliothecarii, II Idus Aprilis, indictione VI [l. VII], Incarnationis Dominicae anno 1114, pontificatus quoque domni Paschalis papae secundi XIV.



CCCLXIV. Episcopos et principes Hispaniae hortatur ut ecclesiarum subversionibus, caedibus, rapinis, incendiis finem imponant. (Anno 1113, Apr. 14.)
[MANSI, Concil., XXI, 118.]

PASCHALIS episcopus, servus servorum Dei, venerabilibus fratribus BERNARDO primati, et caeteris episcopis et principibus Hispaniae, salutem et apostolicam benedictionem.

[Col. 0321C] Regionum vestrarum calamitates, ecclesiarum [Col. 0322A] subversiones, caedes, rapinas, incendia dolemus apud vos plura fieri, quam a nobis valeant enarrari. Quamobrem prudentiam vestram litteris praesentibus commonemus, ut tantorum malorum remedia communicatis consiliis requitatis. Nos quidem, opitulante Deo, quanto maturius potuerimus, apostolicae sedis legatum ad vos mittere deliberavimus. Interim provida nobis divinitus facultate, paci publicae providere curetis in congregatione pontificum, et quid in ea canonice actum, suum in posterum apostolica auctoritate sortiatur effectum. Illos sane proceres, sive milites, qui honores, obedientias, villas, et caetera bona ecclesiastica invaserunt, et occupant, nisi ab eadem invasione desistant, ab Ecclesiae consortio removemus. Universarum [Col. 0322B] etiam partium incentores, per quos bella apud vos, et flagitia caetera perpetrantur, nisi ab hac malignitate desistant, excommunicationi subjicimus. Pax nostra et salus nostra Dominus, pacem vestram et salutem vestram misericorditer operetur.

Dat. Lateram, XVIII Kal. Maii.



CCCLXV. Privilegium de burgo (S. Remigii) et de concordia intra abbatiam S. Remigii jam dicti et abbatiam de S. Nichasio . (Anno 1113, April. 15.)
[VARIN, Archives adm. de Reims, I, I, 264. Archiv. de Saint-Remi, liasse 17, no 1.---Cart. B. de S. Remi, p. 7.---Cart. A, id. p. 47.]
[(102) 22Kb]

PASCHALIS episcopus, servus servorum Dei, domno [Col. 0323A] filio AZENARIO abbati venerabilis monasterii Sancti Remigii ejusque successoribus regulariter promovendis in perpetuum.

[Col. 0324A] De Deo et homine Jesu Christo, capite videlicet nostro, scriptum est: Quoniam ipse est pax nostra qui fecit utraque unum. Item de ipso scriptum est: [Col. 0325A] Qui factus est sapientia nobis a Deo et justitia. Dignum ergo est ut qui ipsius capitis membra sumus, inferioribus membris quae videlicet sunt membra de membro, debeamus secundum ipsius gratiam et pacem providere, et justitiam sapienter decernere; unde opportunum fuit dissensionis ac jurgiorum causas monasteriorum Sancti Remigii et [Col. 0326A] Sancti Nichasii de medio tollere, quae inter eadem monasteria de interjacenti burgo emerserant. Sicut ergo in confratrum nostrorum Radulfi Remensis archiepiscopi et quorumdam comprovincialium episcoporum praesentia, tibi venerabilis fili Azenari, . . . et Geranno venerabili abbati sancti Nichasii ejusdem burgi jura distincta sunt, sic nostrae assertionis [Col. 0327A] distinctione firmamus, ut Beati Remigii abbas in eodem burgo teneat singulariter justitiam, et ter in anno placita; communiter vero cum Remensi archiepiscopo mensuram annonae, et vini roaticium, et latronem, si ibi captus fuerit . . . Caetera beati Nichasii abbas teneat sicut in privilegii nostri adnotationibus continentur. Parochiam vero ejusdem burgi, ecclesia Beati Timothei quiete pacificeque teneat, ut nulla deinceps inter eadem monasteria super his rebus dissensionis occasio relinquatur . . . . .

Datum Laterani, per manum Joannis sanctae Romanae Ecclesiae cardinalis et bibliothecarii, XVII Kalend. Maii, indictione VI, Incarnationis . . . . . anno 1114, pontificatus domni Paschalis II papae anno [Col. 0327B] XIV



CCCLXVI. Monasterii S. Victoris Massiliensis possessiones confirmat. (Anno 1113, Apr. 23.)
[Gall. Christ. I, 115.]

PASCHALIS episcopus, servus servorum Dei, dilecto in Christo filio OTTONI abbati Massiliensis monasterii, et ejusdem successoribus regulariter substituendis in perpetuum.

Apostolicae sedis auctoritate debitoque compellimur, pro universarum ecclesiarum statu satagere, et earum quieti auxiliante Domino providere. Eapropter petitionibus tuis, fili in Christo charissime Otto, non immerito annuendum censuimus, ut Massiliense [Col. 0327C] monasterium cui Deo auctore praesides, ad praedecessorum nostrorum Gregorii VII et Urbani II exemplar, apostolicae sedis privilegio muniremus. Per praesentis igitur privilegii paginam tibi tuisque successoribus, quae a praedictis pontificibus sunt firmata, firmamus, videlicet in Arelatensi parochia monasterii sanctorum Genesii et Honorati ecclesiam S. Petri et S. Trinitatis de Fanobriculo, SS. Sergii et Bachi in Camargis, ecclesiam Sancti Caesarii de Villanova, Sancti Caesarii de Bodenenc, cellam S. Michaelis de Barzaneges cum capellis suis, S. Victoris de Marmana, Sancti Heymetis. In episcopatu Avinionensi cellam Sancti Saturnini, Sanctae Mariae de Roccamartina, Sanctae Mariae de Mirano. In episcopatu Cabillonensi, monasterium [Col. 0327D] S. Mariae, Sancti Verani de Valleclusa, ecclesiam Sancti Juliani, cellam Sancti Michaelis de Balina, parochiam Sancti Agoldi, ecclesiam Sanctae Fidis. In episcopatu Carpentoratensi, ecclesiam parochialem de Rocca, cellam Sancti Romani, Sanctae Mariae de Vellaloue, monasterium S. Felicis de Vennesta. In episcopatu Valens, monasterium Sanctae Mariae, Sancti Victoris, Sancti Petri de Grausello, ecclesiam parochialem de castro Malancena, Sancti Michaelis, S. Petri cum capellis suis, Sancti Desiderii, S. Martini, S. Mariae, S. Sepulcri, capellas de Albarusco, ecclesiam Sanctae Mariae de Vellis, de Mirabel, S. Bladii, Sanctae Mariae de Villanova, et medietatem omnium ecclesiarum parochialium de Valle-pladiani. [Col. 0328A] In episcopatu Massiliensi ecclesiam S. Petri de Paradiso, S. Ferreoli, Sanctae Mariae, S. Margaritae, cellam S. Genesii, S. Justi, Sancti Mitri, Sanctae Mariae de Evola, S. Michaelis de Plano, S. Pontii de Geminas, ecclesiam S. Joannis de Roccafort, S. Pauli de Carnot, Sanctae Mariae de Cezeresca, S. Damiani, parochialem ecclesiam de Cadeira cum capellis suis, cellam S. Petri de Auriol cum parochia ejusdem castri et capella, cellam Zachariae, ecclesiam S. Victoris de Savard, parochialem ecclesiam Castelli nautis cum capellis suis, cellam S. Victoris de Causalo, S. Jacobi de Alniis cum tota villa, ecclesiam S. Victoris, Sanctae Mariae de Balma, S. Cassiani, cellam S. Saturnini in castro S. Cannati; ecclesiam S. Andreae. In Tolonensi episcopatu, [Col. 0328B] ecclesiam S. Mariae de Sexfurnis, S. Joannis de Crota, S. Nazarii, cellam S. Victoris de Insula, S. Joannis de Ferleda, ecclesiam Sanctae Trinitatis, parochialem ecclesiam de Solariis, Sancti Michaelis de Eiras, cellam S. Benedicti, S. Bartholomaei de Belgensier, S. Martini de Corias, S. Joannis de Petrafoco, ecclesiam parochialem ipsius castri cum capellis suis, S. Martini, S. Mariae de Colobreira, ecclesiam parochialem S. Poncii ipsius castri, S. Cedomi, S. Mariae de Dexesa, S. Laurentii de Pinet, S. Victoris de Carnola, et S. Michaelis. In episcopatu Aquensi ecclesiam S. Petri, cellam S. Petri de Gardana, ecclesiam S. Valentini cum capellis suis, S. Andreae de Bac, cellam S. Hippolyti, ecclesiam de Vellana, cellam S. Mariae de Nicar, S. Joannis de [Col. 0328C] Segia, parochialem ecclesiam S. Petri de Caudalonga, S. Germani, ecclesiam de Venel, S. Michaelis de Fuel cum parochiali ecclesia, cellam S. Petri de Favarico, ecclesiam S. Juliani de Podionigro, S. Petri et S. Victoris in castro Tretis, cellam S. Trinitatis, ecclesiam parochialem Sanctae Mariae, capellas Sancti Andreae, S. Ceciliae, S. Michaelis de Castellar, ecclesiam parochialem de Roccafolio, Sancti Auderti, ecclesiam parochialem de Porcils, S. Antonini de Barda, S. Servi, S. Pemati de Rosceto cum parochiali ecclesia, S. Poncii de Podio Lupario cum parochiali ecclesia, S. Pancracii, S. Mariae de Sale, ecclesiam parochialem de Porreiras cum capellis suis, monasterium S. Maximini, S. Mitri, ecclesiam S. Stephani de Fur, S. Simeonis de Auriac, cellam Sanctae [Col. 0328D] Mariae de Brusa, S. Mariae de Sporrone, et parochialem ecclesiam S. Fidis Artiga, cellam S. Stephani de Tresde, S. Victoris de Gontarelle. S. Victoris de Adonia, ecclesiam parochialem de Laberbent, S. Martini de Toulant, S. Leodegarii, S. Raphael, ecclesiam parochialem de Rogerio de Caudalonga, cellam S. Stephani de Torreves, ecclesiam de Graleu, S. Juliani de Gaisola, Sanctae Mariae, cellam S. Perpetuae, S. Petri, parochialem ecclesiam de Braquola, ecclesiam S. Joannis, Sanctae Mariae de Campis, Sanctae Mariae de Garelle, S. Medardi, S. Eucherii de Brar, S. Victoris de Curcurim, S. Petri de Arara cum parochiali ecclesia, Sanctae Mariae de Belmont, Sancti Mauricii de Reliana, Sancti Sepulcri [Col. 0329A] de Crucis, S. Joannis ecclesiam parochialem, S. Mauricii de Torreves cum capellis suis, Sancti Petri de Sillone. In episcopatu Forojuliensi ecclesiam parochialem S. Mariae de Cabaza, S. Pontii, S. Petri, cellam Sanctae Mariae de Luc, S. Petri de Archs, parochialem ecclesiam ipsius castri cum capellis suis, ecclesiam S. Juliani de Ailla, cellam S. Cassiani de Salelaudimia, S. Victoris de Mota, S. Romani d'Escaus, S. Mariae de Palione, Sancti Victoris de Roccataliada, S. Salvatoris de Burnis, ecclesiam parochialem de Celians, ecclesiam Sanctae Mariae, cellam S. Mariae de Bariemone, Sancti Ausilii, parochialem ecclesiam de Colar, cellam Sancti Torpetis, S. Poncii, Sanctae Mariae de Questa, ecclesiam parochialem de Gival, Sancti Antonini de Nistra castel, [Col. 0329B] monasterium Sanctae Mariae de Villacrosa, S. Petri de Salernas, cum parochiali ecclesia, S. Domini de Tortorio, S. Mariae de Villa-alta, Sancti Martini de Rocabenna. In episcopatu Regensi, cellam S. Juliani de Lauguias, Sanctae Mariae de Aiguvia, S. Mauricii de Merresta, Sancti Joannis de Castromonasterii, Sancti Guirici, S. Stephani de Recena, Sancti Petri de Archinzosch, S. Martini de Bromede, Sancti Trophimi, S. Crucis, S. Cassiani de Tavernas. In episcopatu Aptensi, cellam Sancti Pauli, S. Joannis de Campanias, Sancti Symphoriani, ecclesiam parochialem de Bouils cum capella, ecclesiam de Cezarista. In episcopatu de Sisterico, cellam Sanctae Mariae de Mannasca, S. Martini, S. Marcellini de Moazaellis, Sancti Proviani de Furno calcari, Sanctae [Col. 0329C] Mariae de Petramordi. In episcopatu Vapicensi, cellam Sanctae Mariae de Mandamaes, S. Chrystophori d'Estradis, ecclesiam parochialem de Scola, Sancti Martini de Cornilhon, Sancti Domini in Valletrari, Sancti Genesii de Dromon, ecclesiam parochialem ipsius castri cum capellis suis, cellam de Fistal, Sancti Eregii de Valerna cum ecclesia parochiali Sanctae Mariae, ecclesiam de Almebel, S. Petri de Valadoira, Sancti Clementis de Tresclens cum aliis ecclesiis ejusdem castri, Sancti Petri de Roma, Sancti Eregii de Medulone. In episcopatu Ebredunensi, ecclesiam de Carde, Sanctae Mariae, S. Victoris, Sancti Chrystophori, Sancti Balli, Sanctae Mariae de Bredula cum ecclesia parochiali S. Mariae, S. Petri de [Col. 0329D] Bigernis, ecclesiam parochialem de Bellefaire, ecclesiam Sanctae Mariae, et S. Genesii de Curies, S. Mariae, S. Poncii de Falcone. In episcopatu Dignensi, cellam Sancti Michaelis in Cursone, S. Martini de Solla, cellam de Candal, Sancti Clementis de Vernet. In episcopatu Senez, cellam Sanctae Mariae de Petra Castellana, cellam de Bagarras, Sanctae Mariae de Niveis, cellam de Alanz. In episcopatu Glandensi, cellam Sancti Petri de Bonovillari, cellam de Penna, Sancti Poncii Adaunot, Sancti Cassiani, Sancti Sepulcri ad Mugillos, Sanctae Mariae de Toraminas. In episcopatu Venciensi, cellam quae dicitur ad Crotous, S. Stephani de Gateiras, S. Petri de Geleta, cellam de Granleiras, Sancti Martini de Mugnis. In episcopatu Barcinonensi, [Col. 0330A] monasterium S. Michaelis de Fallio, in Penedes. In episcopatu Urghello, monasterium S. Mariae de Gerra. In Gerundensi S. Joannis de Frontibus. In Juporiensi S. Thomae, villam de Maurel de Kantona, villam de Penna fideli, villam Mauratel. In episcopatu Aginensi, cellam de Romeu. In Narbonensi, cellam S. Mariae in Bargo, S. Crescentis in vicecomitatu Minerbensi, cellam S. Mariae de So ea, Sancti Marcellini cum capellis suis. In episcopatu Biterrensi, cellam S. Saturnini de Corneliano, ecclesiam Cerzac, Sanctae Mariae de Magalaz, ecclesiam parochialem ipsius castri, Sanctae Mariae de Sauvarges. In Agathensi, monasterium Sancti Andreae. In Magalonensi, S. Nazarii de Medullio, cellam de Burgeries. In Nemausensi, S. Victoris de Armareis, S. Martini [Col. 0330B] de Airas, ecclesiam parochialem S. Petri de Mauroix, S. Petri de Ariges, Sanctae Mariae de Sauviana, S. Martini de Alzone, S. Petri de Vicavo. In Ucetico, S. Mammetis, S. Amancii de Tezeno, S. Petri de Vulpereries. In Tolosano, cellam de Castillione de Maderies. In Albiensi, cellam S. Sigolenae de Gana, S. Mariae de Ambilet, S. Petri de Ammone, S. Joannis de Helvas. In Rutenico, cellam de Petra, Sanctae Mariae de Melias, S. Stephani monasterium, S. Petri, S. Laurentii, cellam de Cambolas, S. Genesii de Valcenga, cellam de Mistoliol de Clara Fara, S. Michaelis, S. Mariae de Castronovo, monasterium Vabrense, S. Amancii. In Gaballitano, monasterium de Cirac cum parochiali ecclesia, S. Martini de Canonica, S. Martini de Salmonte cum capellis [Col. 0330C] suis, S. Martini de Colomeo, Sanctae Mariae de Nabinals. In Alvernia, cellam de Ruina. In episcopatu Pisano, cellam Sancti Andreae, monasterium sanctorum apostolorum. In episcopatu Ausonensi, monasterium S. Joannis Rivipollensis, sicut ex consilio Urbani papae per Bernardum Visuldunensem comitem vobis traditum est, etc. Decernimus ergo ut nulli omnino hominum liceat, etc.

Scriptum per manum Crysogoni notarii sacri palatii.

Datum Laterani per manus Joannis, S. R. E. diaconi card. ac bibliothecarii, IX Kal. Maii, ind. VI, Incarnationis 1114, pontificatus Paschalis II anno XIV.



CCCLXVII. Bulla qua recensentur et suscipiuntur sub apostolica protectione monasteria Camaldulensia. (Anno 1113, Nov. 4.)
[MITTARELLI, Annal. Camaldul. III, Append., 1243]
[Col. 0330D]

PASCHALIS episcopus, servus servorum Dei, venerabili filio GUIDONI Camaldulensium priori ejusque successoribus in perpetuum.

Gratias Deo super inenarrabili dono ejus. Nostris siquidem temporibus Camaldulensis eremi sive coenobii religio adeo aucta est, adeo abundavit, ut congregationes diversae in unam congregationem Dei gratia convenirent, et loca plurima disciplinam unam, ordinem unum et unum regimen, tanquam corde et una anima continerent. Quam videlicet unitatem conservari semper in Domino cupientes [Col. 0331A] praecipimus, ac praesentis decreti auctoritate sancimus, ne cuiquam omnino personae, clerico, monacho, laico cujuscunque ordinis aut dignitatis praesentibus et futuris temporibus liceat, congregationes illas et loca illa quae Camaldulensis eremi sive coenobii disciplinam et ordinem susceperunt, quaeque hodie sub illius regimine continentur, ab ejus ullo modo subjectione et unitate dividere. Quae videlicet loca et congregationes conservandae unitatis gratia singularibus visa sunt vocabulis adnotanda. In episcopatu Aretino, monasterium Sancti Salvatoris Borardingorum, Sancti Petri in Rota, Sanctae Mariae in Agnano, Sancti Quirici in Rosa, eremus Fleri, monasterium Sancti Viriani, sancti Bartholomaei in Anglare juxta balneum, monasterium Sanctae Mariae [Col. 0331B] in Trivio. In Galeata, monasterium Sanctae Mariae in insula, eremus Fajoli. In episcopatu Bononiensi, monasterium Sancti Archangeli juxta castrum Britti, Sancti Felicis. In episcopatu Florentino, monasterium Sancti Petrini Luco, Sancti Salvatoris juxta civitatem. In episcopatu Fesulano, monasterium Sanctae Mariae in Poplena. In episcopatu Vulterrano, monasterium Sancti Petri in Fontiano, Sanctae Mariae in Puliciano, Sancti Petri in Cerroto, Sancti Justi prope civitatem, Sanctae Mariae in Morona. In episcopatu Pisano, monasterium Sancti Stephani in Cintoria, sancti Savini in Cerosolo. In ipsa civitate, monasterium Sancti Michaelis et sancti Frigdiani. In episcopatu Lucano, monasterium Sancti Salvatoris in Cantiniano, Sancti Petri in puteolis. Item [Col. 0331C] in Sardinia in episcopatu Turritano, monasterium Sanctae Trinitatis de Sacaria, ecclesiam Sancti Petri de Scanno. Item in Tuscia in episcopatu Clusino, eremus in Monteamiato. Haec igitur omnia cum omnibus ad ipsa monasteria pertinentibus statuimus, et apostolicae sedis auctoritate sancimus, tanquam corpus unum sub uno capite, id est sub priore Camaldulensis eremi temporibus perpetuis permanere, et in illius disciplinae observatione persistere, sub illo, inquam, priore, qui ab ipsius congregationis abbatibus sive prioribus et ab eremiticis regulariter electus praestante Domino fuerit. Porro congregationem ipsam ita sub apostolicae sedis tutela perpetuo confovendam decernimus ut nulli episcoporum facultas sit aliquid ex his monasteriis absque prioris [Col. 0331D] convenientia, vel apostolicae sedis licentia excommunicare, vel a divinis officiis interdicere. Fratribus autem illis licentia sit a quo maluerint catholico episcopo consecrationum et ordinationum sacramenta suscipere. Ad haec adjicientes decernimus ut nulli omnino hominum liceat eadem monasteria temere perturbare, aut eorum possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum [Col. 0332A] pro quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eisdem coenobiis justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae [Col. 0332B] pacis inveniant. Amen, amen, amen.

Scriptum per manum Crisogoni notarii sacri palatii.

Ego Paschalis catholicae Ecclesiae episcopus SS.

Datum Anagniae per manum Joannis, sanctae Romanae Ecclesiae diaconi cardinalis ac bibliothecarii, II Nonas Novembris, indictione VII, Incarnationis Dominicae anno 1114, pontificatus domni Paschalis II papae anno XV.



CCCLXVIII. Ad Tornacensis Ecclesiae clericos.---Proprium eis concedit habere episcopum excusso Noviomensis Ecclesiae jugo. (Anno 1114, Nov. 6.)
[Dom BOUQUET, Recueil, XV, 55.]

[Col. 0332C] PASCHALIS papa Tornacensis Ecclesiae decano GOTERO [(103) 1Kb] , archidiacono LAMBERTO, et capitulo, abbatibus et caeteris ecclesiarum praepositis.

Ecclesiam vestram non ignoramus detrimentis pluribus esse pessundatam, quod tantis jam temporibus proprii sit pastoris adminiculo destituta. Bonorum etiam relatione comperimus, quod tanta jam hominum multitudo hic creverit, ut necessario proprium desideret antistitem, etiamsi antiquitus non habuisset.

Igitur et sacrorum canonum sanctionibus, et praedecessoris nostri sanctae memoriae Urbani papae, qui hoc ipsum [(104) 1Kb] deliberaverat, studio compellimus Ecclesiae vestrae cardinalem restituere sacerdotem. Vestram itaque universitatem litteris praesentibus commonemus, et auctoritate apostolica praecipimus, [Col. 0332D] ut, communicato comprovincialium episcoporum Morinensis (Joannis) et Atrebatensis (Lamberti) consilio, pastoris electionem canonibus congruentem, remotis dilationibus, faciatis, ut a Noviomensi Ecclesia [(105) 1Kb] vestra penitus avellatur. Ei quem elegerit fratrum consensus obedientiae munus injungimus, ut electionem ipsam suscipiat, nisi se sacris persenserit canonibus prohiberi.

Data Anagniae, VIII Idus Novembris [(106) 1Kb] .



CCCLXIX. Ad Lambertum episcopum et canonicos Atrebatenses. (Anno 1113, Nov. 9.)
[BALUZ. Miscell. edit. Luc. II, 156.]
[Col. 0333A]

PASCHALIS episcopus, servus servorum Dei, dilectis fratribus LAMBERTO episcopo et canonicis Atrebatensis Ecclesiae, salutem et apostolicam benedictionem.

Dissensio quae jam diu inter vos et Sancti Vedasti monachos agitatur nos vehementer gravat. Et vos enim et illos diligimus, et inter vos concordiam et dilectionem haberi optamus. Nuper autem frivolam inter vos quaestionem ortam audivimus, de populo scilicet capellae Sancti Mauritii, quod in praecipuis [Col. 0333B] festivitatibus in capella ipsa Dominici corporis et sanguinis non debent suscipere sacramenta. Quod profecto frivolum et irrationabile omnino videtur ut populus qui ad divina officia in loco ipso per totum annum admittitur, in diebus solemnibus a communione Dominici corporis et sanguinis excludatur, nisi forte interdictus sit aut aliquo crimine teneatur. Praesentibus ergo litteris dilectionem vestram monemus ut a quaestione hujusmodi desistatis, nec praedictos fratres nec presbyterum eorum qui in capella fuerit super hoc ulterius infestetis. Si qui ad matricem ecclesiam in praecipuis solemnitatibus pro celebriorum dierum gaudio accedere voluerint, nos minime prohibemus. Quod si ultra in hoc eos gravare volueritis, [Col. 0333C] nos injuriam patientibus praestante Deo manum auxilii conferemus.

Data Anagniae, V Idus Novembris.



CCCLXX. Ad Lambertum Atrebatensem episcopum. (Anno 1113, Dec. 13.)
[BALUZ. ibid.]

PASCHALIS opiscopus, servus servorum Dei, venerabili fratri LAMBERTO Atrebatensi episcopo, salutem et apostolicam benedictionem.

Infirmitatis tuae diuturnitas magnam Ecclesiae vestrae canonicis formidinem intulit ne res Ecclesiae quibusdam irruentibus deterantur. Unde nos secundum [Col. 0333D] eorum petitionem opportunum duximus ejusdem Ecclesiae statui opitulante Domino providere. Monachis siquidem Sancti Vedasti, sicut in nostro et fratrum nostrorum judicio deliberatum est, ea manere concedimus quae nostrae sunt auctoritatis litteris designata. Caeterum quae ad jus vestrae Ecclesiae Atrebatensis pertinent, nec ipsis nec aliis quibuslibet in posterum invadere aut praeter episcopi et clericorum voluntatem usurpare permittimus. Porro parochiani omnes matricis ecclesiae Beatae Mariae tam infra quam extra Atrebatum eidem matrici ecclesiae primitias, decimas, oblationes solemnes, et caetera parochialia jura persolvant, illi videlicet parochiani qui ab ipsa matrice ecclesia baptismum, doctrinam, sepulturamque percipiunt. Dignum est enim ut ab [Col. 0334A] eis metantur carnalia quibus spiritualia seminantur. Quod si reddere noluerint, a canonicis et canonicorum presbyteris qui super ipsos curam gerunt per episcopum coerceantur. Ab illis sacerdotibus parochiani ipsi ad communionem admittantur qui eorum confessionem suscipiunt et curam gerunt. Sane gratuitas oblationes tam matrici ecclesiae quam caeteris ecclesiis concedimus quibus ex devotione fidelium conferuntur. Si quis autem, decreti hujus tenore cognito, temere contraire tentaverit, apostolicae indignationis ultione plectatur.

Data Laterani, XV Kal. Januarii, indictione VII.



CCCLXXI. Monasterii S. Bertini Sithiensis libertatem contra Pontium abbatem Cluniace em tuetur. (Anno 1113.)
Vide Iperii Chronic. S. Bert. ap. MARTENE Thes. Anecd. III, 609.]
[Col. 0334B]

PASCHALIS episcopus, servus servorum Dei, etc.

Ad hoc nos disponente Domino, etc

Datum anno Domini 1113.



CCCLXXII. Ad Guillelmum archiepiscopum Vesuntionensem. (Anno 1100-1114.)
[MANSI, Concil., XXI, 141.]

PASCHALIS episcopus, servus servorum Dei, venerabili fratri GUIDONI Viennensi archiepiscopo, apostolicae sedis legato, salutem et apostolicam benedictionem.

Controversia, quae inter Bisuntinos canonicos Sancti Joannis et Sancti Stephani, tanto jam tempore [Col. 0334C] voluta et revoluta est, canonico tandem apud nos judicio noveris esse decisam. Cum enim et illi, videlicet canonici S. Joannis, per multos jam annos, episcopalem sedem in ecclesia sua permansisse perhiberent; et illi contra, videlicet canonici Sancti Stephani, suam ecclesiam matrem esse, quibusdam privilegiis et praeceptis assererent, sed per occasionem destructionis ecclesiae suae, cathedram ab ea remotam conquererentur: juxta Chalcedonensis decreta concilii, communi fratrum nostrorum consensu judicatum est, ut si canonici B. Stephani testibus idoneis probare potuerint, quod post redintegrationem ecclesiae suae infra annos triginta super querela hac quaestionem fecerint, per quam illorum [Col. 0334D] videatur interrupta retentio, videlicet vel ante antistitem suum, vel ante legatum nostrum in communi audientia: hac probatione perfecta, privilegia eorum proprium robur obtineant, et episcopalis sedes in posterum apud B. Stephani ecclesiam habeatur; alioquin canonici B. Joannis ab hac querela liberi maneant, et episcopalem sedem sicut tenuerunt, teneant. Sane in hac negotii exsecutione nihil eis impediat illa excommunicationis diuturnitas, quam a fraternitate tua pro hoc negotio passi sunt. Praeterea canonicis B. Stephani, ecclesiae suae munimenta detineri a canonici S. Joannis conquesti sunt. Item canonici S. Joannis quaedam usualia sibi ab eis subtracta clamabant. Judicatum est ergo ut et istis omnino ecclesiae munimenta reddantur, [Col. 0335A] cum vino et praebenda mansionarii; et illi rerum corporalium restitutionem recipiant, id est vini, carnis et cerae. Praecipimus igitur sollicitudini tuae, ut pro hoc negotio peragendo, et tanti scandali lite sedanda, adhibitis tecum sapientibus et religiosis fratribus, vel Divionem, vel ad alium competentiorem locum convenias, quo possint sine gravamine personas sibi necessarias adducere: et omni partium animositate seposita, ita sincere, ita liquide judicii hujus perfectionem accipias, quatenus inter eos nulla ulterius hujus rei lis aut querela remaneat. Testes autem hujus quaestionis probatores, quia de capite parochiae causa gravior agitur, quinque sint, sive ecclesiastici, sive laici, qui secundum canonicas sanctiones, de visu et auditu [Col. 0335B] testimonium proferant. Plane hujus judicii exsecutionem, usque in Assumptionem proximam B. Mariae perfici consummarique praecipimus. Interim processiones, vel officiorum celebrationes, quae ab alterutra solent ecclesia exhiberi, mutuo secundum consuetudinem persolvantur.

Datum Laterani, X Kalendas Maii [(107) 1Kb] .



CCCLXXIII. Ad duodecim arbitros Atrebatenses.---Ut litem clericorum Atrebatensis ecclesiae, et monachorum Sancti Vedasti, absque partium studio definiant. (Anno 1113-1114, Nov. 6.)
[MANSI, Concil., XX, 1033.]

PASCHALIS episcopus, servus servorum Dei, bonis viris, HUGONI majori, DODONI de HASTIS, GUAZELINO, [Col. 0335C] GONZELINO fratribus, FULCONI filio Anselmi, HILVINO filio Adelfridi, GUASELINO militi, GIRARDO Sarraceno, GERBOIDO patri Balduini, THEBALDO filio Bonevitae, HERIBERTO, AGANONI, Atrebatensis municipii civibus, salutem et apostolicam benedictionem.

Viros bonos vos esse audivimus, et ideo vobis, tanquam bonis Ecclesiae filiis, quae imperanda sunt confidenter imperamus. Lis enim quae inter Ecclesiae vestrae clericos et B. Vedasti monachos agitata est, molesta nobis vehementer et gravis est. Novissime ad eam litem dirimendam, quae de veteris et novi burgi terminis agitur, vos tanquam veraciores arbitros elegerunt. Vobis igitur ex Dei et beati Petri auctoritate praecipimus, et in peccatorum remissionem [Col. 0335D] injungimus ut, omni amicitia inimicitiaque seposita, de illis veteris et novi burgi terminis quidquid nostis verius ac certius proferatis. Ne qua vero pars de testimonii vestri veritate ambigat, ab unoquoque vestrum jusjurandum hujusmodi fieri pro animarum vestrarum salute praecipimus: quia de his terminis se sciente veritatem proferet; neque pro amicitia, aut inimicitia, aut pro pecunia mendacium dicet. Si autem de vobis aut duo, aut tres, aut quatuor, dissenserint, aut defuerint, octo testium assertio obtineat firmitatem.

Data Anagniae, VIII Idus Novembris.



CCCLXXIV. Ad Lambertum Atrebatensem episcopum.---Ad litem inter canonicos et monachos Atrebatenses dirimendam a se delectos arbitros scribit. (Anno 1113, Nov. 6.)
[MANSI, Concil., XX, 1032.]
[Col. 0336A]

PASCHALIS episcopus, servus servorum Dei, venerabili fratri LAMBERTO episcopo Atrebatensi, salutem et apostolicam benedictionem.

Pro canonicorum vestrorum et monachorum S. Vedasti lite diutina frequenter et nos tibi scripsimus, et tu nobis litteras misisti. Caeterum quod non parum nos gravat, adhuc lis eadem. Ad illam enim divisionem quam monachis absentibus diremisti, nos eos juste cogere non potuimus. Venientibus autem [Col. 0336B] nuper ad nos utriusque partis nuntiis, nos ad eligendos hujus arbitros utramque partem nostra auctoritate coegimus. Rogamus ergo dilectionem tuam ne graviter ferat quod divisionem veteris et novi burgi litteris vestris significatam, nequaquam firmaverimus, quia, ut praediximus, cogi ad eam monachi juste non poterant. Caeterum ad hanc infra dies quadraginta, sicut statuimus, peragendam, omnino te volumus imminere, quia neutra pars electis arbitris poterit refragari.



CCCLXXV. Privilegium pro monasterio S. Ruffi Avenionensis. (Anno 1114, Jan. 10.)
[Gall. Christ. vet. edit. IV, 802.]

PASCHALIS episcopus, servus servorum Dei, dilecto [Col. 0336C] filio ADELGERIO abbati canonicorum S. Ruffi in episcopatu Avenionico, ejusque successoribus regulariter substituendis in perpetuum.

Religionis desideriis dignum est facilem praebere consensum, ut fidelis devotio celeriorem sortiatur effectum. Proinde nos devotionis tuae precibus annuentes, B. Ruffi ecclesiam, cui Deo auctore praesides, cum omnibus ad ipsam pertinentibus, sub tutela apostolicae sedis excipimus. Per praesentis igitur privilegii paginam apostolica auctoritate statuimus ut quaecunque bona, quascunque possessiones ad id B. Ruffi monasterium legitimis fidelium traditionibus, vel aliis justis modis pertinere videntur, et quaecunque in futurum concessione pontificum, liberalitate [Col. 0336D] principum, vel oblatione fidelium juste atque canonice poterit adipisci, firma tibi tuisque successoribus et illibata permaneant, in quibus haec propriis duximus nominibus adnotanda: Ecclesiam de Tauliniaco cum omnibus pertinentiis earum, decimam de Buxa sicut a bonae memoriae Gibelino Arelatensi archiepiscopo vobis concessa est; ecclesiam Sanctae Mariae de Turre, S. Victoris, S. Eulaliae, S. Laurentii de Barbana, ecclesiam de Mondolio in Bisuldino, ecclesiam S. Mariae cum dignitatibus et possessionibus suis, et ecclesiis sibi subditis, salvo Lateranensis palatii jure; ecclesias S. Petri et S. [Col. 0337A] Mariae Egarensis, S. Juliani de Terracia cum possessionibus subditis et ecclesiis per eas constitutis, quas vobis Barcinonensis episcopus Raymundus concessit cum patrimonio quondam suo, et caeteris possessionibus, quae tibi et clericis tecum viventibus collatae sunt, cum S. Hadriani praediis, ecclesiis, excepta dominicatura Barcinonensis episcopi. Confirmamus etiam vobis possessionem quam Raymundus nobilis memoriae comes, vobis in Tripolitana regione, cum ecclesia Sancti Ruffi quam in eadem possessione construxit. Decernimus ergo ut nulli omnino hominum liceat monasterium praefatum temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, [Col. 0337B] pro quorum sustentatione et gubernatione concessa sunt, usibus omnimodis profutura. Laicos seu clericos venientes ad conversionem suscipere, et ad divina officia, nisi forte excommunicati sint, admittere, nullius episcopi vel praepositi contradictio vos inhibeat. Ad haec adjicimus ut nulli episcoporum facultas sit sine Romani pontificis et legati ejus audientia vos vel loca vestra interdictioni vel excommunicationi subjicere, aut judicio praegravare. Sepulturam vero locorum vestrorum omnino liberam esse decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat; caetera quoque omnia quae vobis a praedecessore nostro felicis memoriae papa Urbano concessa sunt, privilegiis confirmata [Col. 0337C] nos etiam concedimus et privilegiis confirmamus, etc.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, IV Idus Januarii, indictione VII, Incarnationis Dominicae anno 1115, pontificatus domni Paschalis II papae anno XVI.



CCCLXXVI. Privilegium pro Ecclesia Aptensi sub Langerio episcopo. (Anno 1114, Jan. 13.)
[Gall. Christ., I, 77.]

PASCHALIS episcopus, servus servorum Dei, dilectis [Col. 0337D] filiis Aptensis Ecclesiae canonicis, tam praesentibus quam futuris in perpetuum.

Officii nostri nos hortatur auctoritas, pro ecclesiarum statu sollicitos esse, et quae recte statuta sunt stabilire. Idcirco vestrum votum vestrique propositum auctoritate sedis apostolicae confirmamus, ut in Aptensi matrice ecclesia beatae Dei genitricis et semper virginis Mariae, et beati Castoris, perpetuis deinceps temporibus clericaliter et regulariter vivant, et quaecunque praedia, seu quaecunque res ad eorum victum deliberatae sunt, quiete semper eis, integreque serventur. Porro ipsi ecclesiae et ejus episcopis confirmamus castrum Sancti Martini, et castrum de Sanione, quod cum ex antiquo jure Aptensi ecclesiae pertineret per confratris nostri [Col. 0338A] Laugerii episcopi praesentis industriam eidem ecclesiae restitutum est: caeteras sane donationes quas idem episcopus fecit, et scripti sui assertione firmavit, et tam vobis quam successoribus vestris praesenti decreti auctoritate firmamus, in regularis videlicet vitae observatione manentibus. Ipso vero vel suorum quolibet successorum ad Dominum evocato, quaecunque episcopi sunt, sub canonicorum provisione permaneant; nec alius in Aptensi ecclesia substituatur episcopus, nisi qui canonice ipsorum consilio fuerit et electione promotus; res autem deficientis episcopi nullus omnino laicorum invadere et depraedari praesumat. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, [Col. 0338B] vel temerariis vexationibus fatigare; sed omnia integra conserventur eorum, pro quorum sustentatione ac gubernatione concessa sunt, usibus profutura. Si quis autem, quod absit! decreti hujus tenore cognito temere contraire attentaverit, honoris et officii sui periculum patiatur, aut excommunicationis torsione plectatur, nisi praesumptionem suam digna satisfactione correxerit; observantibus vero Dei omnipotentis gratia et beatorum apostolorum Petri et Pauli benedictio conferatur.

Datum Laterani per manum Joannis, S. R. E diaconi cardinalis ac bibliothecarii, Idibus Januarii, indictione VII, Incarnationis Dominicae anno 1115, pontificatus quoque domni Paschalis secundi papae XV.



CCCLXXVII. Ecclesiae Marsorum possessiones, petente Berardo episcopo, confirmat. (Anno 1114, Febr. 25.)
[UGHELLI, Italia sacra, I, 892.]
[Col. 0338C]

PASCHALIS episcopus, servus servorum Dei, dilecto filio BERARDO Marsicanae Eccl. episc. ejusque successoribus canonice substituendis in perpetuum.

Sicut injusta petentibus nullus est tribuendus effectus, sic legitime desiderantium non est differenda petitio. Tuis igitur, frater in Christo charissime, precibus annuentes, ad perpetuam S. matris Ecclesiae pacem et stabilitatem praesentis decreti stabilitate sancimus, ut universos parochiae fines, sicut a tuis antecessoribus usque hodie possessae [Col. 0338D] sunt, ita omnino, tam tibi, quam [tuis] successoribus in perpetuum conserventur, qui videlicet fines a Turri Ferraria decurrunt in caput Corriti, inde per viam de Merso in Postellam de Valle putrida, per terram de Feresca per Argatonem, per terram de Camno, per terram Formellae, inde ad Molinum veterem, inde ad Furcam Aurae per terram de Vivo, per terram de Troja, inde ad Pasculum Canalis, inde ad Pennam Imperatoris per terram de Cervara, inde ad S. Britium per Furcam de Auricula, inde ad Arcum S. Georgii, per flumen Risanae, per Turres de Ofrano, per Scalellas, per Tufum fluvii remandi, per Trepontum, inde ad Vulpem mortuam per Bucam de Teba, per Campum [Col. 0339A] de Pezza, per Rivum Gambararum, per terram de Candida, per Venetrinum, et redeunt ad Furcam Ferrati: intra quos fines quaecunque oppida, quaecunque villae, quaecunque plebs, quaecunque ecclesiae sitae sunt, aut in posterum fuerint sub tua et tuorum catholicorum successorum episcopali providentia et dispositione permaneant, et ex eis omnibus episcopalia vobis jura solvant, tam in clericorum ordinationibus et ecclesiae consecrationibus, quam in redditu decimarum et oblationum, sive in correctionibus delinquentium. Sane illam monachorum pravam praesumptionem, qua partim episcoporum absentia, partim eorum pervicacia in Marsorum finibus omnimodo inhibemus, ut nec baptismata ulterius in monasteriis faciant, nec ad infirmorum [Col. 0339B] unctiones claustris suis progredi audeant, nec ad poenitentiam injungendam populares personas admittant, nec ab episcopo excommunicatos ad communionem, nec interdictos ad officia sacra suscipiant. Porro ecclesiam B. Savinae martyris matricem semper haberi, sicut hactenus habita est, et illic episcopalem sedem permanere decernimus, et in ejus possessione ac jurisdictione ecclesiae cum praediis suis, quae praeteritis temporibus possessa sunt, etiam in futurum perpetuis temporibus quiete, tibere integreque serventur, id est S. Pauli ad Pesculum Serulae, S. Mariae in Campo Mitio, S. Nicolai ad fontem Reginae, S. Quintini in Vico, S. Martini in Agne, S. Martini in Betorrita,' S. Archangeli super [Col. 0339C] Mesula, S. Mariae in Ortucula, S. Mariae, et S. Petri in Veneri, S. Felicis in Ferrati, S. Valentini et S. Petri in Apiniacis, S. Marci in Geno, S. Martini in Filincino, S. Petri in Cerverano. S. Joannis in Pentoma, S. Marcelli, et S. Angeli in Arca, S. Mariae in Palute, S. Anatolie de Lione, S. Felicitatis in Cerferro, S. Laurentii in Praetorio, S. Feliciani in Villa Magna, S. Mariae in Avando, S. Viti in Ozano, S. Christinae in Suppezzano, S. Georgii in Besola, S. Joannis ad caput Aquae cum tituli suis, S. Patiti ad Castellum, S. Felicis in Porciano, S. Laurentii in Curia, S. Caesidii cum titulis suis, S. Vincentii in Forma cum titulis suis, S. Vincentii in Forma cum titulis suis, S. Vincentii in Forma cum titulis suis, S. Andreae in Ancezzano, S. Mariae [Col. 0339D] in Vico, S. Petri in Capistrello, S. Petri, et S. Mariae in Albe, S. Marci in Massa, S. Martini in Valle cum titulis suis, S. Joannae in Marano, S. Felicis in Montecelle, S. Mariae in Elireto cum titulis suis, S. Nicolai in Erse, S. Mariae in Furca, S. Erasmi cum titulis suis, S. Andreae in Casellaco, S. Maximi in Cerro, S. Victoriae in Cellis, S. Mariae in Carseo cum titulis suis. Praeterea quaecunque possessiones, quaecunque praedia ad eamdem ecclesiam legitime pertinere noscuntur, aut in futurum largiente Domino quibuslibet justis modis vel contractibus poteri adipisci, tibi et tuis successoribus illibata permaneant, decernimus. Ergo nulli omnino hominum liceat suprafatam Ecclesiam temere perturbare, aut ejus possessiones auferre, vel ablatas retinere, vel [Col. 0340A] injuste datas suis usibus vindicare, minuere, vel temerariis vexationibus fatigare, sed omnia integre conserventur tam tuis quam clericorum usibus profutura. Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex, castaldio, aut ecclesiastica quaelibet saecularisve persona hanc, nostram constitutionis paginam sciens, contra eam temere venire tentaverit, secundo tertiove commonita, si non satisfecerit, congrue emendaverit, potestatis honorisque seu dignitatis careat privilegio, reamque se divino judicio existere de perpetrata iniquitate cognoscat, et a sacratissimo corpore et sanguine Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis [Col. 0340B] autem Ecclesiae jura sua servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeterni Patris maneant [inveniant]. Amen, amen.

Scriptum per manum Gervasii scriptoris regionarii et notarii S. palatii.

Ego Paschalis catholicae Ecclesiae episcopus SS.

Ego Richardus Albanensis episcopus SS.

Ego Leo episcopus Ostiensis SS.

Ego Cono Praenest. Ecclesiae episcopus SS

Ego Romanus card. S. Priscae SS.

Ego Benedictus card. tit. Eudoxiae SS.

Ego card. Raynerius SS. Marcellini, et Petri SS.

Ego Conradus S. Pudentianae card. SS.

Datum Laterani per manum Joannis, S. R. E. [Col. 0340C] card. et bibliothecarii, V Kal. Martii, indict. VII, Incarn. D. ann. 1115, pontif. quoque D. Pachalis II papae anno XV.



CCCLXXVIII. Ad Joannem Morinorum episcopum.---De conservanda monasterii S. Bertini Sithiensis libertate. (Anno 1114, Mart. 20.)
[Collection des Cartulaires, III, 253.]

PASCHALIS episcopus, servus servorum Dei, venerabili JOANNI Morinorum episcopo, salutem et apostolicam benedictionem.

Tam ex fraternitatis vestrae litteris quam ex praedecessorum meorum sanctae memoriae Victoris et Urbani privilegiis, cognovimus atque perspeximus [Col. 0340D] Beati Bertini monasterium, usque ad promotionis tuae tempora, in suae libertatis genio continuae permansisse, salvo jure solius Tarvanensis Ecclesiae. Unde tam nobis quam fratribus nostris, dictante justitia, visum est ut, si quid a te vel a Flandrensi comite, seu ab ejusdem loci abbate, minus provide minusque rationabiliter gestum est, nullum propter hoc detrimentum monasterio ingeratur. Nos igitur locum ipsum, quandiu monasticae religionis vigere claruerit, et abbatem loci in sua libertate et immunitate permanere decernimus.

Datum Laterani, decimo tertio Kal. Aprilis.



CCCLXXIX. Monasterio S. Bertini Sithiensi asserit terram Berquariam, [Col. 0341A] a Balduino Flandriae comite pro villa Ostresala datam. (Anno 1114, Mart. 25.)
[Collection des Cartulaires, III, 258.]

PASCHALIS episcopus, servus servorum Dei, dilectis filiis LAMBERTO abbati, et fratribus Sancti Bertini, salutem et apostolicam benedictionem.

Officii nostri nos hortatur auctoritas pro Ecclesiarum statu sollicitos esse, et earum quieti, auxiliante Domino, providere. Quamobrem nos petitionibus vestris annuimus, et commutationem, inter vos et Balduinum Flandrensium comitem factam, quia utilem monasterio credimus, scripti praesentis assertione firmamus. Pro commutatione siquidem villae, Ostreselae dictae, quae juris Sancti Bertini fuisse dignoscitur, [Col. 0341B] monasterio vestro apud Furnas quamdam terram, videlicet Berquariam, in parochia Wlepem, unde Eremboldus Musolf, utpote berquarius ante id temporis censum solvit; quae videlicet certis dimensionibus, pro more patriae illius, mensurata, viginti octo librarum redditum, singulis annis, persolvit. Hanc igitur berquariam cum eodem redditu ab omni exactione prorsus immunem ac liberam, quemadmodum idem comes possedit, et monasterio vestro, in praesentia optimatum suorum, jure haereditario tradidit, nos in perpetuum manere decernimus. Duas etiam garbas decimae de nova terra, Dipesele dicta, et duas garbas de nova terra, Hucmareserce dicta, et terram quamdam in villa, Atrike dicta, sicut ab eodem comite monasterio vestro colatae [Col. 0341C] sunt, quietas vobis et integras manere sancimus. Porro altaria duo, unum de Eggafridi capella, et alterum de Warnestum, quae dilectus et venerabilis confrater noster Joannes, Tarvanensis episcopus, in possessionem perpetuam Beato Bertino tradidit, nos quoque vobis in possessionem perpetuam confirmamus, salvo ejus videlicet episcopi censu annuo, qui ex eisdem altaribus est persolvendus. Nemini ergo in posterum liceat haec quae superius adnotata sunt a vestri coenobii unitate ac possessione dividere, sed sicut praemissum est, quieta et integra omnia in ejus jure ac ditione serventur. Si quis igitur, decreti hujus tenore cognito, temere, quod absit! contraire tentaverit, honoris et officii sui periculum patiatur, atque excommunicationis ultione [Col. 0341D] plectatur, nisi praesumptionem suam digna satisfactione correxerit.

Datum Laterani, octavo Kal. Aprilis, per manum Joannis, sanctae Romanae Ecclesiae diaconi cardinalis ac bibliothecarii, Incarnationis Dominicae anno millesimo centesimo quinto decimo, indictione septima [(108) 1Kb] , pontificatus autem domni Paschalis secundi papae anno itidem quinto decimo.



CCCLXXX. Privilegium pro monasterio Tutelensi. (Anno 1114, Mart. 31.)
[BALUZ. Historia Tutelensis, 463.]

PASCHALIS episcopus, servus servorum Dei, dilecto [Col. 0342A] filio EBALO Tutelensi abbati ejusque successoribus canonice substituendis in perpetuum

Apostolicae sedis auctoritate debitoque compellimur pro universarum Ecclesiarum statu satagere et earum quieti auxiliante Domino providere. Eapropter petitionibus tuis, fili in Christo charissime, non immerito annuendum censuimus ut Tutelense monasterium, cui Deo auctore praesides, apostolicae sedis privilegio muniremus. Per praesentis igitur privilegii paginam apostolica auctoritate statuimus vobis quaecunque praedia, quaecunque possessiones legitime ad idem monasterium pertinere videntur, in quibus haec propriis duximus nominibus adnotanda, in adjacenti burgo ecclesiam Sancti Petri et Sancti Juliani, ecclesiam de Aquina, ecclesiam de Acuto [Col. 0342B] monte, capellam de Roca, capellam de Marco, capellam de Aureliaco, capellam de Bosqueto, capellam de Lagarda, ecclesiam de Spaniaco cum ipsa capella, ecclesiam Sanctae Mariae de Clergor, ecclesiam Sanctae Mariae de Spinaciis, ecclesiam Sancti Jacobi de Altoire, ecclesiam Sancti Jacobi de Monedeira, ecclesiam de Madrangis, capellam de la Valeta, ecclesiam de Planis, capellam de la Genesta, ecclesiam de Auriolo, capellam de Bellopodio, ecclesiam de Brancellis, capellam de Capiaco, ecclesiam Sancti Boniti de Avalosa, ecclesias de Vairiaco, videlicet Sancti Stephani, Sancti Martini, et Sancti Germani; ecclesiam de Sancto Michaele et capellam de ipso castello, ecclesiam Sancti Petri de Bagneriis, ecclesiam Sanctae Mariae de Matheria, ecclesiam [Col. 0342C] de Mairona, ecclesiam Sancti Petri de Vogairo, capellam de Bellocastello, ecclesiam Sancti Georgii de Mairac, ecclesiam Sanctae Mariae de Rocamador, ecclesiam de Gransania, ecclesiam Sanctae Mariae de Seillac, ecclesiam de Olonzac, ecclesiam de Marciliaco, ecclesiam Sancti Aredii, ecclesiam Sancti Juliani de Porcaria, ecclesiam Sancti Maurilii, ecclesiam de Bragusa, ecclesiam de Lagarda, ecclesiam Sanctae Fortunatae cum capella Sanctae Fidis de Castaneo, ecclesiam de Albuciaco, ecclesiam de Novavilla, ecclesiam de Molseon, ecclesiam Sancti Amancii, ecclesiam Sancti Martialis de Faorzes, ecclesiam Sancti Boniti del vern, ecclesiam Sancti Pardulphi de la Crozilla, ecclesiam Sancti Martini [Col. 0342D] quae est inter Dostram et Dordoniam, ecclesiam Sancti Petri de Sadran, ecclesiam Sancti Maxentii, ecclesiam Sancti Laurentii de Gorra, ecclesiam de Mairignac, ecclesiam de Peirac, ecclesiam de Caleis, ecclesiam Sancti Medardi, ecclesiam de Mordelgue, ecclesiam de Matheria, ecclesiam de Traignac cum capella ipsius castri, ecclesiam Sancti Juliani de Garriga, ecclesiam Sancti Jacobi Caturcis sitam, et quaecunque in posterum auctore Deo ad idem monasterium offerri, dari, vel aliis justis modis pervenire contigerit, quieta semper et integra vobis vestrisque successoribus conserventur. Ecclesias vero cum pertinentiis suis sive praedia ab eodem monasterio distracta praecipimus revocari et in perpetuum [Col. 0343A] conservari. Et ne qua persona ecclesiastica vel saecularis justae revocationi obviare vel impedire praesumat apostolicae sedis interdicimus auctoritate. Sepulturam militum de Gimel, de Bar, et de Correzia, de Boltzac, de Seillac, de Sancto Clemente, et de Sancto Germano, de Sancta Ferreola et de Favars, de Cornill, de Sancta Fortunata, de Lagarda, et de Sancto Amancio, de Navis, de Roca, de Marciliaco, et de Sancto Aredio, de Campaniaco, de Clergor, de Latigniaco, et de Tutelensi castello, et omnium Vicecomitum de Torenna et de Comborn et de Ventedorn, vobis a quolibet auferri vel interrumpi prohibemus. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel injuste [Col. 0343B] datas suis usibus vindicare, minuere, vel temerariis vexationibus fatigare; sed omnia integra conserventur eorum, pro quorum sustentantione et gubernatione concessa sunt, usibus omnimodis profutura. Si qua igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic [Col. 0343C] fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Gervasii scriniarii regionarii et notarii sacri palatii.

Ego Paschalis catholicae Ecclesiae episcopus subscripsi.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, II Kal. Aprilis, indictione VII, Incarnationis Dominicae anno 1115, pontificatus autem domni Paschalis secundi papae itidem XV. Bene valete.



CCCLXXXI. Bulla pro Ebroliensi monasterio Esbreville vel Ebrevil. (Anno 1114, April. 4.)
[Gall. Christ. II, 121.]
[Col. 0343D]

PASCHALIS episcopus, servus servorum Dei, dilecto filio TEOTARDO, monasterii Ebroilensis abbati, ejusque successoribus regulariter substituendis in Christo.

Piae postulatio voluntatis effectum debet suum sortiri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua, ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et Beati Leodegarii Ebroilense monasterium, cui Deo auctore praesides, sub tutelam apostolicae sedis excipimus. Per praesentis igitur privilegii paginam vobis vestrisque successoribus confirmamus [Col. 0344A] ad perpetuum, nurgum cum ecclesia S. Gereonis et capellis suis in Arvernensi pago, ecclesiam Sanctae Crucis de Velcia, cum capella Sanctae Mauricii de Vico, Sanctae Mariae de Caliniaco, Sanctae Mariae de Salas, Sancti Boniti de Cambra, Sanctae Mariae de Ecclesiola, Sancti Boniti de Cervant, S. Genesii de Buissirolas, Sancti Victoris de Pozols, Sancti Pardulphi, Sanctae Mariae de Marcillac, Sancti Petri de Campis, ecclesiam Sancti Pauli, Sancti Genesii de Ret, Sancti Aniani de Betgue, Sancti Quintini, Sancti Leodegarii de Laiac, Sancti Leodegarii de monte Frumino, Sancti Petri de Chapde, Sancti Petri de Nerdugna, Sancti Pardulphi de Vilorzangas, Sancti Petri de Valle, Sancti Pardulphi de Carro, Sancti Prejecti, Sancti Juliani de Muroile, Sancti [Col. 0344B] Martini de Garriga, Sancti Bravii de Puntiaco, Sancti Hilarii, Sancti Petri de Cella, Sancti Magnerii, Sanctae Mariae de Virgiaco, Sancti Galli, et Sancti Saturnini de Ventac. In episcopatu Bituricensi, ecclesiam Sancti Marcelli de Scaceras, S. Hilarii de Dorminnac, S. Boniti de Balanava, S. Andreae de Valiniaco, S. Portiani de Navas. In pago Rodonensi, ecclesiam S. Mariae de Logangnac, S. Mariae de Jeveirac, S. Martini de Cromeras, S. Mariae de Lelna, S. Martini, S. Maurici de Marnac, et S. Agangi. In episcopatu Senonensi, ecclesiam S. Leodegarii cum capellis, S. Mariae, S. Martini de Cunniaco, S. Sulpicii, S. Mariae-Magdelenae de Crong, S. Mariae de Salas, ecclesiam de Botsac, S. Bibiani de Charues, ecclesiam de Genten, ecclesiam de [Col. 0344C] Gaverda, ecclesiam S. Leodegarii de Ariazo, S. Petri de Liriorta, et caetera quae vel in praesenti septima indictione idem coenobium legitime possidet, vel in futurum concessione pontificum, liberalitate principum, vel oblatione fidelium, juste atque canonice poterit adipisci. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum pro quorum sustentatione et gubernatione concessa sunt, usibus omnimodis profutura, quatenus auctore Domino, locus idem regularis semper ordinis custodia vigeat, et in sua semper libertate permaneat. Porro sepulturam [Col. 0344D] ejusdem loci omnino liberam esse decernimus, ut eorum, qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Obeunte te, nunc ejus loci abbate, vel tuorum successorum, nullus ibi, qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo, vel de alieno, si oportuerit collegio, secundum Domini timorem et B. Benedicti Regulam elegerint, ab Arvernensi episcopo consecrandum. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis [Col. 0345A] honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Crisogoni notarii sacri palatii.

Ego Paschalis catholicae Ecclesiae episcopus.

Datum Laterani per manum Joannis, sacrae Romanae Ecclesiae diaconi cardinalis ac bibliothecarii, II [Col. 0345B] Nonas Aprilis, indictione septima, Incarnationis Dominicae anno millesimo centesimo decimo quinto, pontificatus autem domini Paschalis II papae anno ejusdem XV.



CCCLXXXII. Monasterii Sublacensis possessiones omnes et privilegia confirmat. (Anno. 1114, April. 11.)
MURATORI, Antiq. Ital. IV, 1058.]

PASCHALIS episcopus, servus servorum Dei, dilecto filio JOANNI Sublacensis monasterii abbati, ejusque successoribus regulariter substituendis in perpetuum.

»Glorificantes me glorificabo,« dicit, qui non mentitur, Dominus. Hoc veritatis suae promissum [Col. 0345C] Deus benedictus in saecula fideli suo Benedicto custodiens, eum mirabiliter non solum in coelis, sed etam in terris glorificare dignatus est, ut ipsa quoque loca, in quibus ipse Dei famulus habitavit, gloriosa apud homines habeantur. Hanc Dei factoris dignationem nos quoque ipsius factura sequimur, cum eumdem Patrem nostrum in Deo glorificare curamus. Unde et locum illum, in quo Dei dispositione prius habitasse, et ad glorificandum Deum coenobium construxisse, et multos ad Dei gloriam aggregasse cognoscitur, cui videlicet Sublacum nomen, et gloriosum et venerabilem habemus, et apostolicae sedis auctoritate munimus. Tibi igitur, charissime fili, et per te supradicto Sancti Benedicti [Col. 0345D] monasterio confirmamus specum, in quo idem sanctissimus vir in suo conversationis exordio habitavit, cum adjacenti silva et monte circum circa, et cum omnibus finibus aut pertinentiis antiquitus constitutis. Et sub eodem specu lacum, sive fluvium ex eisdem lacubus procedentem; in quibus videlicet aquis nemini praeter abbatis et fratrum voluntatem aut piscari, aut molendinum aedificare, usque in Arcum, qui dicitur de Ferrata [liceat]. De forma quoque antiqua, quae ducit aquam de flumine ad plebem Sancti Laurentii, et de aqua, quae vocatur Augusta, nemini liceat praeter voluntatem vestram aquam derivare, nisi quantum sufficiat hortis rigandis et replendo fonti baptismatis in eadem ecclesia; nec aquimolum quidquam illic praeter vestram [Col. 0346A] voluntatem aedificare praesumat usque in supradictum Arcum de Ferrata. Si quis vero aliter egerit, banno Romanae curiae distringatur, cujus banni medietas sacro palatio, medietas vero eidem monasterio persolvatur. Confirmamus etiam vobis et vestro monasterio castellum, qui Sublacus dicitur, cum omnibus suis pertinentiis, sicut a praedecessoribus nostris constat esse concessum, cum montibus et collibus, et fundis et casalibus, cum omnibus ecclesiis et rebus ad eas generaliter et in integrum pertinentibus; fundum Canali, et fundum Gennae in integrum cum pertinentiis suis; fundum Frassinum cum omnibus suis pertinentiis; et locum, qui Fundi vocatur, sicut extenditur usque ad Petram Imperatoris, et vadit in montem, qui vocatur [Col. 0346B] Pionica, inde per Serram in Montem Romanum, et exit in Campum Longum, inde in Campum Catinum, deinde redit ad supradictam Petram Imperatoris; et locum, qui dicitur Geminarium cum finibus suis, sicut antecessorum nostrorum privilegiis continetur; castellum Augustae cum fundis et casalibus suis, et casale Sanctae Felicitatis, cum eadem ecclesia cum fundis et casalibus suis, et cum omnibus pertinentiis suis, sicut in eisdem privilegiis continetur; Roccam Cervariam cum fundis suis, et suis casalibus, et cum omnibus suis pertinentiis; Castellum Maranum, et Roccam Martini, et Roccam de Nesso, cum omnibus suis pertinentiis; Castrum Canteranum cum Rocca sua, et cum fundis et casalibus suis; Montem de Grosso, Vallem frigidam, [Col. 0346C] Montem de Mesu, et Funsstellae, cum omnibus eorum pertinentiis; Castellum Cerretum cum omnibus pertinentiis suis; Castrum Giranum cum montibus et collibus, fundis et casalibus, quemadmodum monasterio congruere videtur, cum massis et omnibus suis pertinentiis, cum veteri haereditate monasterii; Castellum Apolloni cum montibus et suis casalibus, et medietatem Castri Sancti Angeli, cum ecclesiis, et fundis, massis, et pertinentiis eorum; Roccam Sancti Stephani cum pertinentiis suis; Vallem de Annito, Collem de Occia, cum montibus et collibus, fundis et casalibus suis; Tovanellum, Fundum Ottanum, Fundum Maciomanum, Fundum Camanum, Fundum Aquaevivae, et medietatem Montis [Col. 0346D] Afilani, cum omnibus pertinentiis eorum; Castrum Afilae cum montibus et collibus, et cum omnibus eorum pertinentiis; Castrum Pontiae cum montibus et collibus, et cum omnibus eorum pertinentiis. Praeterea ex antiquo jure et tam Romanorum pontificum, quam etiam imperatorum concessionibus et privilegiis ad idem Sancti Benedicti monasterium pertinere noscuntur, Sala civitas, quae vocatur Carseolis, cum massis, fundis et casalibus suis, et Auricula, Rocca de Butte, Rocca in Camerate, Rocca Rosunum, Arsulae, Rubianum, et aliud Rubianum super fluvium, Anticulum, Garracinescum, Rocca Demasii, Rocca de Surici Siciliani, medietas Deilicae, Massa Sancti Valerii, Siscanum, Mons Casalis, Civitella, Olivanum cum omnibus [Col. 0347A] fundis et casalibus eorum; oppidum Tusculanae cum Rocca sua et omnibus pertinentiis suis; Castellum Gallicanum cum ecclesiis, fundis, et casalibus, et omnibus pertinentiis suis.

Confirmamus etiam cellas eidem monasterio pertinentes. Item ecclesiam Sancti Angeli in Effidem positam: ecclesiam Sancti Georgii, et cum omnibus earum pertinentiis, et cum veteri haereditate Sancti Patris Benedicti; ecclesiam Sancti Angeli in Petralata, Sancti Sebastiani in Palliano; ecclesiam Sancti Quintini, Sancti Blasii in Antido; ecclesiam Sancti Leucii in Babuto, posito in territorio Campanino, cum omnibus earum pertinentiis; in carsoli ecclesiam Sancti Petri; in camerata ecclesiam Sancti Martini de Egellis, et Sancti Petri de Castruino; [Col. 0347B] in territorio Marsicano Sanctum Petrum in Verse, Sanctum Benedictum in Rivo de Meruli, Sanctum Thomam de Transaquas, cum ecclesia Sancti Nicolai in Vallis; in territorio . . . . . ecclesiam Sancti Pauli in Villa, cum omnibus eorum pertinentiis, Sanctum Angelum in Albe, Sanctum Salvatorem in Avelano, Sanctam Mariam de Tuffo, cum omnibus suis pertinentiis; in Valle Sorana, ecclesiam Sancti Pauli, cum aliis tribus ecclesiis, et cum villa juxta se posita, et cum omnibus ejus pertinentiis; in civitate Tiburtina, ecclesiam Sancti Antonini, Sanctae Crucis, et Sanctae Barbarae, cum omnibus earum possessionibus; aliam cellam 'ad honorem Sanctae Crucis in Quintiliolo cum oliveto suo, et caeteris suis pertinentiis; et sex uncias de ecclesia Sanctae [Col. 0347C] Mariae in eodem monte posita; Fundum Calicianum cum ecclesia Sancti Petri, cum terris et vineis, sicut per antiquos affines constat; Villam, quae vocatur Papicum; ecclesiam Sanctae Mariae, cum terris et vineis et montem, qui vocatur Monicula, et ecclesiam Sanctae Mariae, quae ponitur in Porta; ecclesiam Sancti Sebastiani, cum omnibus suis pertinentiis; aquimolos tres, unum Castrum Veterem, alium foris Portam majorem, et alium in Vesta juxta Castellum Gallicani; ecclesiam Sancti Pastoris, Sancti Angeli, Sanctae Mariae, Sancti Laurentii in Aqua Alta, cum omnibus earum possessionibus; Romae monasterium Sancti Erasmi cum domibus et hortis et caeteris possessionibus.

Statuimus itaque ut praedicta omnia, sive possessiones, [Col. 0347D] quas idem venerabile monasterium in praesenti septima indictione possidet, quietae vobis et integrae conserventur. Et quaecunque ad ejus jus legitime pertinent, sive pontificum concessione, sive imperatorum et principum liberalitate, seu quorumlibet fidelium oblatione, cum aliis justis et legalibus modis, in ejus jure semper et possessione permaneant. Nec ulli omnino hominum liceat eadem Sancti Benedicti monasteria temere perturbare, aut ejus possessiones auferre, vel ablatas retinere, vel injuste datas in suis usibus vindicare, minuere, vel temerariis vexationibus fatigare, sed omnia integra conserventur eorum quorum sustentationi et gubernationi concessa sunt, usibus omnimodis profutura [Col. 0348A] Ad hoc propter frequentes injurias, quae ab episcopis, vel episcoporum ministris, monasteriis ingeruntur, datam vestro coenobio a nostris praedecessoribus facultatem vobis quoque ratam manere decernimus, ut ad ecclesias, cum expedierit, dicandas, aut clericos sive in monasterio, sive in cellis, sive in castellis aut villis monasterii ordinandos, vel a nobis episcopatum accipiatis, si ad nos pervenire in tempore potueritis, vel quem malueritis catholicum episcopum adeatis, qui apostolicae sedis fultus auctoritate, quae postulantur, exhibeat; nec a quoquam illius Ecclesiae episcopo super hoc contradictionem aut querimoniam patiatur. Et propter omnem cujuslibet Ecclesiae sacerdotem in praefato Sancti Benedicti monasterio ditionem quamlibet [Col. 0348B] habere, praeter sedem apostolicam, prohibemus. Obeunte autem ejus loci abbate, vel suorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars sanioris consilii, secundum Dei timorem et Sancti Benedicti Regulam elegerint. Electus vero a Romanae sedis pontifice consecretur. Si qua autem ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove convicta, si non satisfactione congrua emendaverit, potestate honorisque sui dignitate careat, jamque se divini judicii existere de perpetrata iniquitate ream cognoscat, et a sacratissimo corpore et sanguine Dei et Domini Redemptoris [Col. 0348C] nostri Jesu Christi aliena fiat, atque in extremo examine districtae ultioni subjaceat. Cunctis autem eumdem locum juste servantibus sit pax Domini nostri Jesu Christi; item, et hic fructum bonae actionis percipiant, et apud districtum judicem praemium aeternae pacis inveniant. Amen.

Scriptum per manum notarii sacri palatii.

Ego Paschalis Ecclesiae catholicae episcopus.

Datum Laterani per manum Joannis, Romanae Ecclesiae diaconi ac bibliothecarii, tertio Idus Aprilis, indictione septima, Incarnationis Dominicae anno millesimo centesimo decimo quinto, pontificatus quoque domini Paschalis . . . . . . .



CCCLXXXIII.

*Landulphum archiepiscopum Beneventanum, episcopali officio multatum, ad synodum Idibus Octobris celebrandam »accersiri jubet.« (Vide Falconem Beneventanum, 1114, p. 88. (»Cum me litteris vestris accersiri jussistis«: et: »terminum veniendi procul dubio largitus fui, ab Idibus scilicet Aprilis et sex mensium spatio interposito.«)
[Col. 0348D]


CCCLXXXIV.

*Landulphum de Graeca, comestabulum Beneventanorum, invitat ad synodum Idibus Octobris agendam. (Vide Falconem Beneventanum, 1114, p. 87.)



CCCLXXXV. *Ecclesiae Farinatensis, a comitibus Bergomatibus conditae ac B. Petro collatae, possessiones confirmat, ea lege ut duodecim monetae Mediolanensis [Col. 0349A] nummi quotannis palatio Lateranensi persolvantur. (Anno 1114, April. 14.)

[Vide LUPI, Cod. diplom. Bergomat., II, 885.]



CCCLXXXVI. Privilegium pro ecclesia B. Laurentii Florentiae. Anno 1114, April. 15.)
[LAMI, Eccles. Florent. Monum., III, 1772.]

PASCHALIS episcopus, servus servorum Dei, dilectis filiis JOANNI priori et fratribus in ecclesia Beati Laurentii secus Florentiam regulariter viventibus, tam praesentibus quam futuris in perpetuum.

Piae postulatio voluntatis effectu debet prosequente compleri, quatenus et devotionis sinceritas [Col. 0349B] laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, ejus tuitionem devotione debita requisivit, nos supplicationi tuae clementer annuimus, et B. Laurentii ecclesiam, cui Deo auctore praesides, cum omnibus ad ipsam pertinentibus sub tutelam apostolicae sedis excipimus. Per praesentis igitur privilegii paginam apostolica auctoritate statuimus, ut quaecunque bona, quascunque possessiones, eadem Ecclesia, concessione pontificum, liberalitate principum, oblatione fidelium, vel aliis justis modis, in praesenti septima indictione possidere cognoscitur, aut in futurum largiente Deo legitime poterit adipisci, firma vobis vestrisque successoribus et illibata permaneant, [Col. 0349C] salvo jure Florentini episcopi, cui tamen ecclesiam ipsam gravare non liceat, aut bona ejus auferre, aut in feudum personis aliquibus tradere, aut modis quibuslibet alienare; decernimus ergo ut nulli omnino hominum facultas sit eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione concessa sunt, usibus omnimodis profutura. Sane diebus solemnibus in claustro vel in atrio ecclesiae processiones facere, aut missas ad tertiam canere, nullius contradictio vos inhibeat; sed modis omnibus studeatis omnipotentem Deum glorificare, et saluti animarum vestrarum ipso praestante vigilanter insistere. Si [Col. 0349D] qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 0350A] Ego Paschalis catholicae Ecclesiae episcopus SS.

Datum Laterani per manum Joannis sanctae Romanae Ecclesiae diaconi cardinalis ac bibliothecarii, XVII Kal. Maii, indictione VII, Incarnationis Dominicae anno 1115, pontificatus quoque domni Paschalis papae secundi anno XV.



CCCLXXXVII. Ad Mauritium archieviscopum Bracarensem. (Anno 1114, April. 18.)
[MANSI, Concil., XX, 117.]

Inter querelas alias quae de te ad sedem apostolicam delatae sunt, Legionensis Ecclesiae invasio et [Col. 0350B] contritio nos gravius contristavit. Super quae ex nostris litteris monitus, et a vicario nostro Bernardo Toletano ad concilium evocatus, et venire et satisfacere contempsisti. Ad haec pro hujus nequitia et inobedientia, per eum tam a sacerdotali quam ab episcopali officio interdictus, eadem officia celebrare pertinaciter praesumpsisti. Nos igitur, auctore Deo, tantum nequitiae et superbiae facinus ulciscentes, et eadem tibi officia, et Bracarensis Ecclesiae obedientiam interdicimus, donec resipiscens obedias et plenius satisfacias.

Datum Laterani, XIV Maii, indict. VII.



CCCLXXXVIII. Privilegium pro ecclesia S. Evasii Casalensis. (Anno 1114, April. 27.)
[De conti Notizie storiche della citta di Cazale. Cazale, 1838, 8o, I, 332.]
[Col. 0350C]

PASCHALIS episcopus, servus servorum Dei, dilectis filiis GIRARDO praeposito et ejus fratribus in Casalensi ecclesia S. Evasii regulariter viventibus, tam praesentibus quam futuris in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Unde petitioni vestrae benignitate debita impertimus assensum. Vitae namque canonicae ordinem quem professi estis praesentis privilegii auctoritate confirmamus, et ne cui post professionem exhibitam proprium quid habere, neve sine praepositi [Col. 0350D] vel congregationis licentia de claustro discedere liceat interdicimus. Et tam vobis quam vestris successoribus in eadem religione permansuris, ea omnia perpetuo possidenda sancimus, quae in praesentiarum pro communis victus sustentatione legitime possidere videmur. Quaecunque etiam in futurum concessione pontificum, liberalitate principum, oblatione fidelium, vel aliis justis modis poteritis adipisci, firma vobis vestrisque successoribus et illibata permaneant. Nec praepositorum alicui facultas sit Ecclesiae praedia personis saecularibus in feudum dare, vel quibuslibet ingeniis alienare. Decernimus ergo ut nulli omnino hominum liceat eamdem beati Evasii ecclesiam temere perturbare, aut ejus possessiones [Col. 0351A] auferre vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Sane clericos saeculariter viventes ad praepositi vestri conversionem suscipere, nullius episcopi vel praepositi contradictio vos inhibeat. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam venire temere tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena [Col. 0351B] fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Paschalis catholicae Ecclesiae episcopus.

Datum Laterani per manum Joannis, sanctae Romanae Ecclesiae diaconi cardinalis ac bibliothecarii, V Kalendas Maii, indict. VII, Incarnat. Dominicae anno 1115, pontificatus autem D. Paschalis secundi anno ejusdem XV.



CCCLXXXIX. Privilegium pro episcopatu Ecclesiae Bononiensis. (Anno 1114, Martii 2.)
[SAVIOLI, Annal. Bologn. tom. II, append., pag. 152.]
Ex archivio archiepiscopatus Bonon.
[Col. 0351C]

PASCHALIS episcopus, servus servorum Dei, dilecto in Christo fratri VICTORI Bononiensi episcopo ejusque successoribus canonice substituendis in perpetuum.

Sicuti injusta petentibus nullus tribuendus est assensus, sic legitime desiderantium non est differenda petitio. Tuis igitur, frater charissime, precibus annuentes ad perpetuam sanctae Bononiensis Ecclesiae pacem ac stabilitatem praesentis decreti stabilitate sancimus, ut universi parochiae fines sicut a tuis antecessoribus in perpetuum conserventur. Qui videlicet fines a flumine Gaibana usque in rivolum Sablosulum decurrunt. Deinde in Stratam quae dicitur [Col. 0351D] Ungarista. Deinde in stallo Gallam et in locum qui dicitur Curte. Deinde in flumen qui dicitur Leo. Deinde in fluvium qui dicitur Muzza inter quos fines quaecunque plebes et quaecunque aliae ecclesiae vel monasteria, villae vel oppida sitae sunt vel fuerunt sub tua tuorumque catholicorum successorum episcopali providentia et dispositione permaneant. Quantumcunque vero homines super Ecclesiae Bononiensis terra resident cujuscunque conditionis in potestate et defensione nostra serventur. Concedimus itaque vobis massam Vulpini et Mozolarii et massam Nerpulini. Itemque confirmamus fraternitati tuae omnia quae a praedecessoribus nostris, id est Agapito, et Pelagio, et Gregorio dialogo, et Gregorio VII videlicet monasterium S. Stephani quod [Col. 0352A] vocatur Hierusalem constitutum a S. Petronio epicopo; et S. Proculi martyris, et Sanctorum Naboris et Felicis; et Sanctorum Gervasii et Protasii, et S. Columbani confessoris, et S. Mariae Majoris, et SS. Vitalis et Agricolae in arena; et Sancti Barbationi, et Sanctae Margaritae, et Sancti Michaelis archangeli in fundo paterno cum pertinentiis suis; et S. Mariae situm in monte Palense cum curte ibique tenente seque vocatur Aurelia; et cum montibus qui in circuitu praefati monasterii positi sunt; et S. Luciae de Roffeno, et monasterium S. Helenae, et S. Prosperi in Paniosate, et Sancti Martini in Poio cum curte et omnibus sibi pertinentibus; S. Petri in Strada, S. Mariae in Strada cum omnibus suis pertinentiis; S. Petri cum curte quae dicitur Nucifatico [Col. 0352B] cum omnibus suis rebus. S. Martini in Casalechio cum omnibus suis pertinentiis, atque donamus petitioni tuae portam civitatis Bononiae quae dicitur S. Petri, et stratam Salariam cum stratatico et omni redditu quem persolvere solent euntes per eam; et ecclesia S. Andreae apostoli ante portam S. Petri, et S. Thomae apostoli et S. Joannis Evangelistae in monte Oliveti cum omnibus suis pertinentiis. Confirmamus etiam vobis curtem quae vocatur Abillonis cum portu et ripatico, et teloneo, et mercato, cum silvis et venationibus et paludibus et piscationibus, cum servis, ancillis colonis, et omnibus suis pertinentibus. Item curtem de Brento, curtem quae dicitur Bombiano cum omnibus suis pertinentibus. Montem Cavallorum, portum qui vocatur Galliano cum ripatico [Col. 0352C] et teloneo et paludibus et piscariis et silvis et cum omnibus ad ipsum portum pertinentibus. Curtes etiam duas: unam quae dicitur prata major, et alteram quae dicitur prata minor, positas infra plebem quae dicitur Boida. Curtem quoque quae dicitur Marsumaticum cum omnibus suis pertinentiis. Abbates, monachos, presbyteros, diaconos, clericos litteratos et illitteratos, servos et ancillas Dei et omnes homines utriusque sexus infra praefatos jam dictae Bononiensis Ecclesiae terminos habitantes tuae subjicimus dispositioni tuorumque catholicorum successorum. Praeterea quaecunque praedia, quascunque possessiones vel a praedecessoribus nostris apostolicae sedis episcopis vel a quibuscunque catholicis [Col. 0352D] regibus Carolo et Ottone Bononiensi Ecclesiae concessa sunt, nos quoque decreti praesentis auctoritate firmamus. Ad haec adjicientes statuimus ut juxta veterem consuetudinem Ecclesiae Bononiensis electi semper a Romano pontifice gratiam episcopalis consecrationis accipiant sicut et tu, opitulante Dei omnipotentis gratia, suscepisti. Si quis sane in crastinum archiepiscopus vel episcopus, imperator aut rex, princeps aut dux, comes, vicecomes, judex aut ecclesiastica saecularisve persona, hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 0353A] corpore ac sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat. Cunctis autem Ecclesiae eidem justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manum Raynerii scriniarii regionarii et notarii sacri palatii.

Ego Paschalis catholicae Ecclesiae episcopus.

Datum Albae per manum Joannis, sanctae Romanae Ecclesiae diaconi cardinalis ac bibliothecarii, II mens. Martii, indictione septima, Incarnationis Dominicae 1114, pontificatus quoque domni Paschalis II anno quinto decimo.



CCCXC Oggerii episcopi Reiensis bona confirmat et terminos episcopatus describit. (Anno 1114, Maii 28.)
[Sim. BARTEL, Historica Nomenclat. praesulum S. Reg. Ecclesiae, p. 175.]
[Col. 0353B]

PASCHALIS episcopus, servus servorum Dei, venerabili fratri OGGERIO Ecclesiae Regiensi episcopo ejusque successoribus canonice instituendis, salutem et apostolicam benedictionem.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa positi, Christo disponente, inspicimur. Tuis igitur, frater in Christo charissime Oggeri, justis petitionibus [Col. 0353C] annuentes, sanctam Regiensem Ecclesiam, quae et Ricomagensis dicitur, cui auctore Deo praesides, apostolicae sedis auctoritate munimus. Statuimus enim ut universa quae tua strenuitas occupatorum manibus erepta, in jus Regiensis Ecclesiae reparavit, libera semper eidem Ecclesiae et illibata serventur. Castellum videlicet quod regium nominatur, in quo episcopalis cathedra, et Beati Maximi Ecclesia est. Super quo interdictum perpetuum statuimus, ne cuiquam omnino saeculari personae liceat, aliqua subreptione ipsum invadere, aut suo dominio quibuslibet ingeniis vindicare. Nec episcopo cuiquam vel praeposito, sive clerico, nec ulli omnino personae facultas sit, idem castellum in alicujus saecularis potestate [Col. 0353D] transferre aut ab Ecclesiae et episcopi dominio et possessione subtrahere. Decimas vero vel ecclesias, quae vel per te, vel per antecessores tuos, saecularium manibus ereptae sunt aut eripientur, vobis vestrisque successoribus, et Ecclesiae vestrae clericis in perpetuum confirmamus. Porro ecclesiam Sanctae Mariae de Palude, in canonica semper quam instituisti observatione, sub episcopi jure ac dispositione permanere censemus. Quam videlicet Ecclesiam Guillelmus, nunc Regiensis praepositus, et Stephanus frater ejus, et Guillelmus minor, cum haereditaria nequiter possessione vindicassent, subjectioni tuae et matrici Ecclesiae reddiderunt, et regularem vitam professi, ordinationi et observationi canonicae subdiderunt. Terminos sane Regiensis [Col. 0354A] episcopatus ita integros manere decernimus, sicut a praedecessoribus vestris possessi sunt, et a fraternitate tua quietius possidentur: videlicet a limitibus Sancti Juliani Montanarii, usque ad limites oppidi Ragonis: item limitibus Mosiaci usque ad limites oppidi Cornert. Praeterea quaecunque praedia, quascunque possessiones eadem Ecclesia in praesenti septima indictione legitime possidet, et quaecunque in futurum, largiente Domino, juste atque canonice poterit adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, tam tuis [Col. 0354B] quam clericorum et pauperum usibus profutura. Ad haec interdicimus, ut te ad Dominum evocato, vel tuorum quolibet successorum, nullus omnino, invitis vestrae Ecclesiae clericis, aut episcoporum aut Ecclesiae res auferre, diripere aut distrahere audeat. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem loco justa [Col. 0354C] servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae paics inveniant. Amen.

Ego Paschalis catholicae Ecclesiae episcopus.

Datum Tiberiae per manum Joannis, sanctae Romanae Ecclesiae diaconi cardinalis ac bibliothecarii, V Kalendas Junii, indictione VII, Incarnationis Dominicae anno 1115, pontificatus quoque domni Pascha lis II papae XV.



CCCXCI. Privilegium pro Ecclesia Lascurrensi. (Anno 1114, Jun. 5.)
[MARCA, Hist. de Béarn., 383.]

[Col. 0354D] PASCHALIS episcopus, servus servorum Dei, venerabili fratri GUIDONI Lascurrensi episcopo, salutem et apostolicam benedictionem.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum Petri et Pauli specula positi, Domino disponente conspicimur. Idcirco tuis, frater in Christo charissime Guido, justis petitionibus annuentes, sanctam Lascurrensem Ecclesiam, cui Deo auctore praesides, apostolicae sedis protectione munimus. Ordinem itaque vitae canonicae quem bonae memoriae sanctus praedecessor tuus in ecclesia eadem instituit, praesentis decreti firmitate firmamus. Et ne alicui canonicorum post professionem exhibitam [Col. 0355A] proprium quid habere, neve sine tuae vel capituli licentia, de claustro discedere liceat interdicimus. Sane tibi tuisque legitimis successoribus praeter generalem illam episcopalis officii curam, specialem concedimus facultatem praefatae ecclesiae canonicos corrigendi, et per obedientias disponendi, aut ab eisdem obedientiis canonice removendi. Ad haec vobis et per vos eidem Lascurrensi Ecclesiae confirmamus illam Gavarensis pontis, seu caeterarum rerum donationem quam bonae memoriae Gasto vicecomes et uxor ejus Talesia in sumptus fratrum communiter viventium contulerunt. Et quaecunque jure parochiali vel proprietario ad eamdem noscuntur Ecclesiam pertinere, videlicet ecclesiam S. Stephani de Carrena cum decimatione sua. Marlanensis, Sanctae [Col. 0355B] Fidis et Sancti Andreae. Monasterirum S. Petri de Regula, Monasterium S. Petri Generensis, quartam partem decimationis Ecclesiae Sancti Petri de Servimaco, et quotidianae oblationis. Pausam cum appenditiis suis, Castellum Morelli cum pertinentiis suis. Universa etiam quae eidem Ecclesiae vel a fidelibus viris de suo jure collata, vel aliis justis modis acquisita sunt, aut in futurum largiente Deo concessione pontificum, liberalitate principum, juste atque canonice acquirentur, firma vobis vestrisque successoribus atque illibata permaneant. Decernimus ergo t nulli omnino hominum liceat praedictam Ecclesiam temere perturbare, aut quaecunque ipsius sunt vel fuerint quibuslibet occasionibus auferre, minuere, vel temerariis vexationibus fatigare; sed [Col. 0355C] omnia integra conserventur, tam tuis quam clericorum et pauperum usibus profutura. Si quis igitur, decreti hujus tenore cognito, temere contraire tentaverit, nisi praesumptionem suam digna satisfactione correxerit, honorum et officii sui periculum patiatur, aut excommunicationis ultione plectatur. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et praemia aeternae pacis inveniant. Amen.

Datum Tiberiae per manum Chrysogoni agentis vicem domni Joannis cancellarii, Nonis Junii, indictione septima, anno Dominicae Incarnationis 1115, pontificatus autem domni Paschalis secundi papae anno XV.



CCCXCII. Ad Laurentium abbatem Sancti Vitoni.---Ut nullam obedientiam nullamque communionem clericis Virdunensibus impendat. (Anno 1114, Jun. 10.)
[MARTENE, Anecdot. I, 338.]
[Col. 0355D]

PASCHALIS episcopus, servus servorum Dei, dilectis filiis L. abbati et fratribus monasterii S. Vitoni salutem et apostolicam benedictionem.

Virdunenses clericos in tantam audivimus contumaciam prorupisse, ut Ecclesiae vestrae subjectionem [Col. 0356A] sibi et obedientiam vindicare contendant, cum ipsi extra Ecclesiae catholicae sint unitatem. Diu enim propter pertinaciae suae nequitiam a sede apostolica excommunicati sunt, quae caput et magistra omnium ecclesiarum ab ipso omnipotenti Domino constituta est. Cui profecto qui non concordat, procul dubio, sicut beatus Ambrosius scribit, haereticus est. Ab Ecclesiae consortio alieni sunt, et quomodo in Ecclesia praelationem quaerunt? non potest, beato attestante Cypriano, ramus fractus ab arbore germinare, et rivus a fonte praecisus arescit. Quia igitur ipsi se a Romana Ecclesia praeciderunt, nos, auctore Deo, litterarum praesentium praeceptione mandamus, et tam vobis quam successoribus vestris observandum praecipimus, ut nullam eisdem clericis subjectionem, [Col. 0356B] nullam obedientiam neque communionem impendere debeatis, donec ad unitatem catholicae Ecclesiae revertantur. Qui enim a domino suo divisus est, conservis suis praeesse non potest. Et Psalmista dicit: Nonne qui te oderunt, Deus, oderam illos? Quandiu itaque ad sedis apostolicae communionem et gratiam redeant, nulla eis a vobis subjectio, nulla obedientia vel communio praebeatur.

Data Tiberi IV, Idus Junii, indictione VII.



CCCXCIII. D[idacum] episcopum Compostellanum hortatur ut paci restituendae operam det. (Anno 1114, Junii 24.)
[FLOREZ, España sagrada, XX, 193.]

P. episcopus, servus serv. Dei, ven. fratri D. Compostellano [Col. 0356C] [(109) 1Kb] episcopo, salutem et apost. bened.

Etsi procul a vobis positi vestras tamen tribulationes agnovimus, et quae vos experimini corpore, nos sentimus in corde. Si quid etiam facultatis in nobis est, fraternitati vestrae libenter auxilium impertimur. Tu vero, frater charissime, sicut coepisti, viriliter age, et ad pacem restituendam modis omnibus labora; vestrarum nempe partium bellum Ecclesiae periculosius est, tum propter gentium ferocitatem, tum propter infidelium vicinitatem, quibus Christiana fides propter hujusmodi facinora ludibrio est. Propter quas regni vestri et Ecclesiae perturbationes postulationi tuae juxta voluntatem tuam ad praesens respondere non possumus, quia Ecclesiarum novae dispositiones in hujusmodi tumultibus [Col. 0356D] minus competenter fieri possunt, cum magis perturbationem Ecclesiae videantur afferre quam pacem. Caeterum si pacem finibus vestris misericordia divina reddiderit, super hoc negotio quod opportunum fuerit libentius tractare curabimus.

Datum Laterani, VIII Kal. Julii.



CCCXCIV. Ecclesiae B. Mariae in portu Ravennae possessiones et jura confirmat. (Anno 1114, Jul. 5.)

[Vide Bullarium Lateranense, Romae, 1727, fol., p. 5.]



CCCXCV. Monasterii S. Mariae de Charitate, a sese quondam consecrati, protectionem suscipit, possessionesque »in praesenti septima indictione« confirmat, Odone priore per Pontium abbatem Cluniacensem petente. (Anno 1114.)
[Col. 0357A]

[Exstat hoc privilegium in bibliotheca Hamburgensi. Titulum dedit Jaffé, Regesta Rom. pont., 507, cum hac mentione:. »Ex schedis Pertzii.«



CCCXCVI. Ad canonicos Ecclesiae Carnotensis.---Confirmat Ivonis episcopi decretum quo ille praeposituras et caetera beneficia quae precariae dicebantur, in communes usus redigit. (Anno 1114, Novembris 2.)
[Dom BOUQUET, Recueil, XV, 54.]

[Col. 0357B] PASCHALIS episcopus, servus servorum Dei, dilectis filiis canonicis Ecclesiae Carnotensis, salutem et apostolicam benedictionem.

Ex venerabilis fratris nostri Ivonis, per Dei gratiam episcopi, litteris intelleximus quod pro quibusdam querimonis decretum instituerit. Ipsum quoque decretum [(110) 1Kb] oculis nostris inspeximus, in quo continebatur Ecclesiae vestrae canonicos apud eum clamorem et querimoniam fecisse de praepositis suis, qui privatis commodis inhiantes omnem fratrum utilitatem, in quibuscunque poterant minuebant, et quasdam res eis jure debitas per injuriam sibi retinebant, pauperes Ecclesiae sub eorum patrocinio constitutos diversis calamitatibus afficiebant, quas calamitates idem episcopus in ejusdem decreti [Col. 0357C] scripto dinumerat, et enumeratis eis, subsequitur: »Consilio optimatum nostrorum decrevimus canonicos justam habere causam, et praecipimus ne in rusticis Ecclesiae praepositi deinceps has exactiones habeant, nec ulterius communem in supradictis utilitatem minuerent.« Hoc nimirum decretum, hoc praeceptum, a supradicto confratre nostro vestrae Ecclesiae episcopo constitutum, quia justum ac rationabile visum est et quieti Ecclesiae commodum, nos Deo aspirante laudamus, et apostolicae sedis auctoritate firmamus [(111) 1Kb] . Item in subsequentibus idem scribit episcopus se concessisse ut beneficia Ecclesiae, quae precariae [(112) 1Kb] dicuntur, et [vel] facta erant precariae (quia quod omnium erat, quatuor [Col. 0357D] vendebant), in communes redigerentur usus, et eadem beneficia propriis vocabulis adnotando dinumerat: hanc quoque concessionem nos ratam asserimus, et apostolicae sedis auctoritate firmamus. De domibus etiam canonicorum concessionem ab eodem episcopo factam, sicut a praedecessore ipsius Froboldo episcopo constituta est, decretis praesentis assertione corroboramus. Si quis igitur, decreti hujus tenore cognito, temere (quod absit!) contraire [Col. 0358A] tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit. Amen.

Datum Anagniae per manum Joannis, sanctae Romanae Ecclesiae diaconi cardinalis ac bibliothecarii, V Nonas Novembris, indict. VIII, Incarnat. Domin. anno 1114, pontificatus autem domni Paschalis II papae anno XVI.



CCCXCVII. Ad Pontium Cluniacensem abbatem.---Confirmat possessiones ab ipso acquisitas. (Anno 1114, Nov. 7.)
[MANSI, Concil., XX, 1042.]

[Col. 0358B] PASCHALIS episcopus, servus servorum Dei, charissimo filio PONTIO Cluniacensi abbati, ejusque successoribus regulariter substituendis in perpetuum.

Apostolicae sedis auctoritate debitoque compellimur pro universarum Ecclesiarum statu peragere, et earum maxime quieti, quae sedi eidem specialius adhaerent, ac tanquam jure proprio subjectae sunt, et ampliori religionis eminent gratia, auxiliante Domino, providere. Eapropter petitionibus tuis, fili in Christo charissime Ponti, non immerito censuimus annuendum ut Cluniacense monasterium, cui Deo auctore praesides, apostolicae sedis privilegio muniremus. Illas igitur quae tuae praelationis tempore acquisitae sunt, et ab episcopis traditae, vel per episcopos confirmatae, nos tibi tuisque successoribus, [Col. 0358C] et per vos eidem Cluniacensi monasterio confirmamus. In Northmannia videlicet, etc. (Enumerantur.) Praeterea quaecunque praedia, quascunque possessiones in futurum concessione pontificum, liberalitate principum, vel oblatione fidelium, juste atque canonice poteritis adipisci, firma vobis vestrisve successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica quaelibet saecularisve [Col. 0358D] persona, hanc nostrae constitutionis paginam sciens, etc., ut in epistola 34.

Ego Paschalis, catholicae Ecclesiae episcopus subscripsi.

Datum Anagniae, per manum Joannis sanctae Romanae Ecclesiae diaconi cardinalis ac bibliothecarii, VI Idus Novemb., indict. VIII, Incarnat. Dominicae anno 1114, pontificatus autem domni Paschalis secundi papae XVI.



CCCXCVIII. Ad Pontium abbatem Cluniacensem.---Concedit ornamenta pontificalia. (Anno 1114, Nov. 7.)
[MANSI, Concil., XX, 1043.]
[Col. 0359A]

PASCHALIS episcopus, servus servorum Dei, dilectissimo filio PONTIO Cluniacensi abbati, salutem et apostolicam benedictionem.

Cum differentiam donationum quae per Dei gratiam fidelibus dantur, enumeraret Apostolus, subjunxit, dicens: Dilectio sine simulatione, odientes malum, adhaerentes bono, charitatem fraternitatis invicem diligentes, honore invicem praevenientes (Rom. XII). Hanc sine simulatione dilectionem, fili charissime, circa personam tuam per Dei gratiam conservantes, [Col. 0359B] et fratrum quibus Deo disponente praelatus es, charitatem diligentes, honoris te privilegio praevenire decrevimus. Odientes siquidem malum, bono vos adhaerere gaudemus. Deum quippe in vobis diligimus, a quo bonum omne procedit. Monet etiam Psalmista, dicens: Qui diligitis Deum, odite malum (Psal. XCVI). Igitur concessionem praedecessoris nostri felicis memoriae Urbani II, quam praedecessori tuo venerabilis memoriae Hugoni abbati contulit, super mitrae, dalmaticae, chirothecarum et sandaliorum usu, in octo praecipuis festivitatibus obtinendo, nos tam tibi quam successoribus tuis confirmamus. Praeterea tibi eorumdem insignium usum personaliter singulis festis concedimus, quibus hymnus angelicus a vobis inter missarum solemnia [Col. 0359C] decantatur. Ad exprimendam etiam sine simulatione dilectionem et honoris praeventionem, dalmaticam, qua nos indui solebamus, tuae dilectioni donavimus, ut nostrae dilectionis memor, et malum semper odisse, et bono indesinenter adhaerere, et fratres tibi commissos studeas semper in Domino diligere, et ad conventum Dominicae congregationis in idipsum efficacius incitare.

Datum Anagniae, per manum Joannis sanctae Romanae Ecclesiae diaconi cardinalis. VII Idus Novembris, indict. VIII.



CCCXCIX. Privilegium pro monasterio S. Victoris Parisiensis. ---Regio diplomate concessa canonicis S. Victoris confirmat. (Anno 1114, Dec. 1.)
[MARTENE, Ampliss. Collect. VI, 219.]
[Col. 0359D]

PASCHALIS episcopus, servus servorum Dei, dilectis filiis GILDUINO priori et ejus fratribus in ecclesia S. Victoris secus Parisius canonicam vitam professis tam praesentibus quam futuris in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Filius siquidem charissimus noster Ludovicus, illustris Francorum rex, pro sui et patris sui anima, vestram ecclesiam suis beneficiis donatis, nostra haec petiit auctoritate firmari. Statuimus ergo ut canonicae observantiae disciplina, praestante Domino, in vestra [Col. 0360A] semper ecclesia conservetur. Obeunte tamen vestrae congregationis abbate, libera vobis eligendi abbatis facultas maneat, omni saecularis potestatis contradictione seposita. Porro villas, praedia et caetera beneficia quae supradictus rex de suo jure usibus delegavit, nos vobis vestrisque successoribus in perpetuum possidenda sancimus, etc.

Ego Paschalis catholicae Ecclesiae episcopus subscripsi.

Datum Laterani per manum Joannis, S. R. E. diaconi cardinalis et bibliothecarii, Kalendis Decembris, indictione VIII, Incarnationis Dominicae anno 1114, pontificatus autem domni Paschalis papae anno XVI.



CD. Ad Joannem priorem ecclesiae Beati Petri de Valeriis in Septimania. (Anno 1114, Dec. 2.)
[BALUZ. Miscell, edit. Luc. III, 12.]
[Col. 0360B]

PASCHALIS episcopus, servus servorum Dei, dilecto filio JOANNI priori ecclesiae Beati Petri de Valeriis ejusque successoribus canonice substituendis in perpetuum.

Apostolicae sedis auctoritate debitoque compellimur pro universarum Ecclesiarum statu satagere, et earum maxime quae sedi eidem tanquam jure proprio subjectae sunt, quieti auxiliante Domino providere. Eapropter, fili charissime Joannes, petitionibus tuis non immerito duximus annuendum, ut ecclesiam Sancti Petri de Valeriis, cui per nostram institutionem [Col. 0360C] Deo auctore praesides, apostolicae sedis privilegio muniremus. Is siquidem locus, licet incultus ac solitarius, cum ex traditione veteri beati Petri nomine haberetur insignis, a possessoribus loci, dominis videlicet Rainardo Amati et filiis ejus Bernardo et Ermengaudo, per manus Framaldi apostolicae Ecclesiae presbyteri in jus ac possessionem sedis apostolicae traditus est, ac deinceps multorum fidelium collationibus ampliatus. Ipsum itaque locum ab omnium mortalium potestate, invasione, oppressione ac gravamine liberum semper manere decernimus, sicut in praesenti octava indictione suis finibus ambitur, scilicet ab ipso colle super Guaidam, inde super montem Rotundum, et super initium [Col. 0360D] vallis Leporariae, inde ad alodium de Bochet, et usque ad ipsum Portellum, inde ad Pertusatas et ad Guaitam, super Embriciatas, super campum Ardonis et super Malam Celatam usque ad mare. Quidquid itaque infra hos fines continetur, cultum sive incultum, sive pascua, piscariae, stagna, salinae, cum decimis et primitiis seu aliis pertinentiis suis, totum, integrum ac illibatum in usus praefatae ecclesiae Beati Petri ac servorum Dei ibidem degentium conservetur. Quidquid praeterea in praesenti octava indictione eadem ecclesia legitime possidet, vel in futurum, largiente Deo, concessione pontificum, liberalitate principum, vel oblatione fidelium juste atque canonice poterit adipisci, firma vobis vestrisque successoribus et illibata permaneant. Laicos [Col. 0361A] sane seu clericos saeculariter viventes ad conversionem suscipere nullius episcopi vel praepositi contradictio vos inhibeat. Sepulturam vero ejusdem loci omnino liberam esse decernimus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Ad haec adjicimus ut nulli episcoporum facultas sit locum ipsum interdictioni vel excommunicationi subjicere vel aliquos ab ejus officiis et oblationibus prohibere ut fratres iidem Romanae libertatis gratia potientes omnipotentis Dei servitiis licentius vacare praevaleant. Chrisma, oleum sanctum, consecrationes altarium, ordinationes clericorum qui ad sacros sunt ordines promovendi, ab episcopo in cujus dioecesi estis accipietis; si quidem [Col. 0361B] gratiam atque communionem apostolicae sedis habuerit, et si ea gratis et sine pravitate voluerit exhibere. Alioquin liceat vobis catholicum quem malueritis adire antistitem et ab eo consecrationum sacramenta suscipere; qui apostolicae sedis fultus auctoritate quae postulatur indulgeat. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Ad indicium autem perceptae a Romana Ecclesia libertatis solidos quinque denariorum Lucensium quotannis Lateranensi palatio persolvetis. Si qua [Col. 0361C] igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

[Col. 0361D] Datum Laterani per manum Joannis, sanctae Romanae Ecclesiae diaconi cardinalis ac bibliothecarii, quarto Nonas Decembris, indictione octava, Incarnationis Dominicae anno millesimo centesimo decimo quarto, pontificatus autem domini Paschalis secundi papae decimo sexto.



CDI. Diaecesis bracarensis fines, petente Mauritio archiepiscopo, confirmat. (Anno 1114, Dec. 4.)
[RISCO, España sagrada, XL, 351.]

PASCHALIS episcopus, servus servorum Dei, venerabili fratri MAURITIO, Bracarensis Ecclesiae archiepiscopo, ejusque successoribus canonice substituendis in perpetuum.

[Col. 0362A] Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, frater in Christo Mauriti, precibus annuentes, ad perpetuam sanctae Bracarensis Ecclesiae pacem ac stabilitatem praesentis decreti stabilitate sancimus, et universae parochiae fines, sicut temporibus Mironis regis episcoporum concilio distincti leguntur, sicut a tuis antecessoribus usque hodie possessi sunt, ita integri omnino tibi tuisque successoribus in perpetuum conserventur. Quorum videlicet descriptio ita se habet: A fauce fluminis Limiae per ipsum flumen usque Lindosum, inde ad Portellam de Homine, ad Portellam de Lavanca, et ad Carragium usque ad Petram Fitam, inde ad montem Miserum, ad Colinariam, [Col. 0362B] et ad radicem Alpis Cespiacii, inde per cacumina montium ad Boucam de Vaccis usque ad portum de Mirleus, et ab ipso portu per fluvium Estolae in flumen Durii, et per ipsum flumen in fauce de Corrego, inde ad montem Maraonis, et ad castrum, quod dicitur Villa plana usque ad antiquum pontem fluminis Tamicae, et per ipsum flumen usque ad fluvium utilem, qui modo de Utribus appellatur, inde ad Lumbam usque ad portum Burgani, et ab ipso portu per alveum fluminis Aviae usque in mare Quidquid autem intra hos fines, vel in aliarum parochiarum partibus proprietario dominii jure Bracarensis Ecclesia possidet, quietum ei statuimus servitium, dico quietum ei statuimus integrumque servitium. Si quid praeterea principum liberalitate, [Col. 0362C] vel quorumlibet oblatione fidelium juste atque canonice poterit adipisci, firma tibi tuisque successoribus et illibata persistant. Decernimus ergo ut nulli omnino hominum liceat eamdem Ecclesiam temere perturbare, aut ejus possessiones auferre, vel oblatas retinere, minuere, vel temerariis vexationibus fatigare, sed omnia integre conserventur tam tuis quam clericorum ac pauperum usibus profutura. Si qua igitur in futurum ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio [Col. 0362D] existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus

Datum Laterani, per manum Joannis sanctae Romanae Ecclesiae diaconi cardinalis ac bibliothecarii, II Nonas Decembris, indictione VIII, Incarnationis Dominicae anno 1114, pontificatus autem Paschalis secundi papae anno XVI.



CDII. Confirmatio prima fundationis monasterii S. Margaretae Baumburgensis, a fundatore B. Petro oblati. Circa annum 1114, April. 7.)
[Monumenta Boica, II, 179.]
[Col. 0363A]

PASCHALIS episcopus, servus servorum Dei, dilecto filio EBERBINO praeposito ecclesiae Sanctae Margaretae, quae sita est in Baumburg in Salzburgensi parochia, et ejus fratribus canonicam ibi vitam professis, tam praesentibus quam futuris in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Berengarius siquidem comes Sulzbachensis in Salzburgensi pago alodium suum [Col. 0363B] beato Petro et sanctae ejus Romanae Ecclesiae obtulit, sub unius aurei censu annuo: in quo beatae Margaretae ecclesiam construens, locum ipsum canonicorum regularium ordini deputavit. Nos igitur juxta fundatoris devotionem locum ipsum sub beati Petri patrocinium assumentes, praesentis decreti auctoritate munimus: statuimus enim ut universa quae vel per praedictum comitem, vel per alios fideles de jure proprio loco eidem concessa sunt, quaecunque etiam in futurum concessione pontificum, liberalitate principum, oblatione fidelium, vel aliis justis modis illic dari offerrique contigerit, firma vobis vestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut [Col. 0363C] ejus possessiones auferre, aut ablatas retinere, minuere vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Obeunte te nunc ejus loci praeposito, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem regulariter providerint eligendum. Sane post professionem exhibitam nemini vestrum liceat proprium quid habere, nec sine praepositi vel congregationis licentia de claustro discedere. Decimas vero novalium vestrorum vobis vestrisque successoribus habendas, remota episcopalium ministrorum contradictione [Col. 0363D] concedimus ut quiete in eo quod assumpsistis proposito, largiente Deo, in perpetuum maneatis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis [Col. 0364A] percipiant, et apud districtum judicem praemia aeternae pacis inveniant. Amen.

Datum Laterani, VII Idibus Aprilis.



CDIII Ad clericos Ecclesiae Carnotensis. (Intra an. 1099-1115.)
[Opp. Ivonis, II, 233
.

PASCHALIS episcopus, servus servorum Dei, Carnotensis Ecclesiae clericis, salutem et apostolicam benedictionem.

Indubia veracium fratrum relatione comperimus magnos inter vos odiorum fomites emersisse, quia pro sacramentis illis quae ad repellendos conditionarios apud vos facta sunt, alteri alteris convicia, [Col. 0364B] contumelias et injurias intulistis. Insuper obligationes quasdam et pacta ad laedendam fraternitatem contra pactum Domini concinnastis. Qua de re dilectionem vestram rogamus, et Domino per nos jubente, praecipimus ut dimittatis quidquid adversum vos in hoc negotio habetis. Et nos enim facti sumus sobrii, et nos pro vobis imbecillitatem apostolicam toleramus, ut vos Deo et Ecclesiae in pace Ecclesiae conlucremur. Si ergo Deum diligitis, si apostolicam sedem veremini, donate mihi, ne dicam vobis, hanc injuriam. Si quis autem adhuc contentiosus est, nostri corporis non est, quia nos hujusmodi consuetudinem non habemus, neque Ecclesia Dei. Sane hominia quae apud vos clerici sibi invicem faciunt, ut ne fiant ulterius prohibemus, et quae facta sunt [Col. 0364C] irrita ducimus, quoniam contra honestatem videntur ecclesiasticam fieri. Illa enim quae sursum est Hieresalem libera, atque omnium fidelium mater est, qua libertate Christus liberavit.

Datum Laterani, IX Kalendas Decembris.



CDIV. Ad Begonem abbatem Conchensem.---Indulget Conchensibus ut jejunio solemni vigiliam sanctae Fidis celebrent, ut in ordine missae ipsius martyris nomen inter alias virgines habeatur, utque pro reverentia ejusdem sanctae abbas Conchensis ad electionem episcopi Ruthenensis semper advocetur. (Intra an. 1099-1115, Dec. 24.)
[MARTENE, Thes. Anecdot., I, 337, ex schedis Colbertinis.]

[Col. 0364D] PASCHALIS episcopus, servus servorum Dei, dilecto in Christo filio BEGONI monasterii Beatae Fidis Conchensis abbati, ejusdemque loci fratribus omnibus, salutem et apostolicam benedictionem.

Licet ecclesiasticorum officiorum tenor in ecclesiasticis libris legitimo habeatur ordine constitutus, nihil tamen religioni (obesse), nimio [l. imo] prodesse plurimum credimus, si quis eisdem officiis rationabiliter observantiae quidquam et devotionis adjecerit. Samaritanus etenim noster, cum duos denarios stabulario ad infirmi curam protulit, ait: Si quid supererogaveris, ego cum rediero reddam tibi. In Ruthenico igitur pago, praesertim apud Conchense vestrum monasterium, ubi beatae Fidis corpus requiescere [Col. 0365A] creditur, ante secundum Nonas Octobris quibus eadem virgo martyrium consummasse legitur, sicut ex more vos devotissime agere audivimus vigilias, et solemne jejunium celebrari annuimus et decreti praesentis auctoritate firmamus: ubi enim beati martyres corporali praesentia requiescunt, dignum profecto est et ecclesiastica consuetudine confirmatum, ut celebrioribus officiis honorentur. Unde etiam concedimus ut in [(113) 1Kb] ordine missae inter alias virgines ejusdem sanctae virginis ac martyris memoria ex nomine celebretur; passionem quoque seu miracula, quae de eadem sancta virgine a catholicis viris scripta creduntur, in Ecclesia pro ejusdem reverentia virginis approbamus; siquidem ipsius gloriosae virginis ac martyris natalitia, tam in [Col. 0365B] nostra sacrosancta Romana Ecclesia, quam in aliis mundi partibus, ad honorem Dei et communem salutem, cum magna optamus devotione et reverentia celebrari. Ad devotionem quoque supradictae martyris et monasterii Conchensis honorem adjicimus, ut ad Ruthenensis episcopi electionem Conchensis abbas semper debeat advocari, quia et in urbe ipsa electio solet citra ordinem plerumque praesumi, et Conchensis locus adeo habetur proximus urbi, et tanta persona censetur abbatis, ut praecipue tanto Ecclesiae negotio merito debeat interesse. Caetera monasterii vestri negotia tanquam ad nos specialius- pertinentia legatis nostris, sive qui nunc sunt, sive qui post futuri sunt in Galliis, sollicitius definienda [Col. 0365C] mandamus. Vestrum enim coenobium et omnia ad idem pertinentia, quieta, libera et integra cum suis semper volumus privilegiis permanere. Omnipotens Deus sua vos gratia benedicat, et per sanctae conversationis instantiam ad vitam aeternam perducat. Amen

Datum Laterani, IX Kalendas Januarii.



CDV. Ad Lambertum Atrebatensem episcopum. (Intra an. 1099-1115.)
[BALUZ., Miscell. edit. Luc. II, 155.]

PASCHALIS episcopus, servus servorum Dei, venerabili fratri LAMBERTO Atrebatensi episcopo, salutem [Col. 0365D] et apostolicam benedictionem.

De mota burgi veteris et novi burgi quantitate inter clericos vestros et Sancti Vedasti monachos ambiguitas et contentio est. Tuae igitur fraternitati negotii hujus discussionem injungimus, ut per vetustiores veracioresque personas, quae neutri parti suspectae sint, certitudinem diligenter exquiras, ut omni per Dei gratiam ambiguitate submota, pacem inter se deinceps dilectionemque conservent.



CDVI. Husgerum canonicum Antissiodorensem vetat praepositura tributa ab Humbaldo episcopo privari, (Intra an. 1099-1115.)
[LABBE, Nova Bibliotheca mss., I, 459.]
[Col. 0366A]

PASCHALIS, servus servorum Dei, dilectis filiis Antissiodorensis Ecclesiae canonicis, salutem et apostolicam benedictionem.

Quod confrater noster Humbaldus, Ecclesiae vestrae episcopus, erga filium nostrum Husgerium, canonicum vestrum, benigne se habuit eique praepositurae dignitatem vestro consensu dedit, et ipsi et vobis gratias agimus. Notum autem vobis esse volumus quia nos tam ipsum quam omnia ad eum pertinentia volumus sub apostolicae sedis tutelae protectione [Col. 0366B] persistere. Praesentium itaque litterarum auctoritate interdicimus ne qua ecclesiastica saecularisve persona eumdem filium nostrum de praedictae praepositurae beneficio inquietare praesumat.



CDVII. Ad milites de S. Geminiano. (Intra an. 1099-1115.)
[MANSI, Concil., XX, 1097.]

PASCHALIS papa, servus servorum Dei, militibus de S. Geminiano aliisque oppidis juxta positis, salutem et apostolicam benedictionem.

Unam esse fidem, una Dei catholica confitetur Ecclesia. Unde Apostolus: Unus, inquit, Dominus, una fides (Ephes. IV, 5). Qui ergo fidem quam patri [Col. 0366C] suo debet ac domino abjurare compellitur, is, cum possit, ad correctionem non revertitur, non jam fidelis, sed perfidus comprobatur. Eapropter litteris praesentibus vos monemus, et monentes praecipimus, ut ad patris vestri et domini W. fratris nostri Rogerii Vulterrani episcopi fidelitatem humilitate debita redeatis, et ad honorem Dei et salutem vestram in Ecclesiae obedientia et servitio, sicut ratio exigit, persistatis. Sane si quis vestrum pro defensione justitiae sacrilegorum aliquem raptoremve prostravit, teneri homicidio non videtur. Pro tuenda enim justitia licenter arma geritis, et vim vi repellere omnes leges omniaque jura permittunt. Verumtamen si quid levitate commissum est, praedicti fratris nostri et coepiscopi arbitrio corrigatur. Obedientes vero [Col. 0366D] in Dei Ecclesiaeque servitio fideliter persistentes, omnipotens Deus BB. apostolorum precibus ab omnibus peccatis absolvat, et ad vitam perducat aeternam.



CDVIII. Ad comitissam Mathildam.---Petens censum, debet rationem exprimere. (Intra an. 1099-1115.)
[MANSI, Concil., XX, 1074.]

Pervenit ad nos quod Fraxinorensis abbas Carpensem [Col. 0367A] ecclesiam fuerit depraedatus, occasione videlicet cujusdam census, qui ad quid solvi debeat ignoratur. De quo nimirum cum nos archipresbyter interrogaret, quod rationabile videbatur respondimus. Census enim ignorantiae, nec divinis nec humanis legibus invenitur. Oportet quippe ut census omnis ad quid et quomodo solvi debeat praesciatur. Mandamus ergo dilectioni tuae ut praedam ipsam Carpensi ecclesiae restitui facias, nec deinceps Fraxinorensem abbatem aut quemlibet alium eam inquietare permittas [(114) 1Kb] .



CDIX. Ad Lambertum Atrebatensem episcopum. (Intra an. 1100-1115, Mart. 21.)
[BALUZ., Miscell. edit. Luc. II, 149.]

[Col. 0367B] PASCHALIS episcopus, servus servorum Dei, venerabili fratri LAMBERTO Atrebatensi, salutem et apostolicam benedictionem.

Latores praesentium Robertus et A. cum querela venientes ad nos, per beati Petri gratiam sine querela eos remittimus, quia inter ipsos et ipsorum adversarios sine controversia pax reconciliata est. Sane quia ipsi praeter licentiam tuam se venisse dixerunt, rogamus, hanc nobis offensam donate. Robertum deinceps benignius habetote sicut praedecessor vester Gerardus episcopus eum habuisse cognoscitur. Ipse enim in omnibus tibi paratus est obedire, quia Romanae Ecclesiae filius amodo esse desiderat.

Data Laterani, XII Kal. Aprilis.



CDX. Ad canonicos Ecclesiae Carnotensis. (Intra an. 1100-1115.)
[MANSI, Concil., XX, 1070.]
[Col. 0367C]

PASCHALIS episcopus, servus servorum Dei, Carnotensis capituli clericis, salutem et apostolicam benedictionem.

Quoniam pravas consuetudines in domibus et rebus Carnotensis episcopi defuncti vel depositi, comites quondam Carnotenses habuerunt, vestra memoria recognoscit: fratris autem nostri Ivonis Carnotensis episcopi labore et industria ab egregio comite Stephano, sicut scitis, impetratum est ut easdem consuetudines abdicaret. Nos autem ne quis ulterius eadem praesumat, decreti nostri pagina interdiximus. [Col. 0367D] Nunc vestram sollicitudinem praemonemus, et monentes praecipimus ut, si forte aliqui Carnotensium comitum, vel ministrorum eorumdem aliquando cupida temeritate et temeraria cupiditate libertatem a comite concessam a nobis confirmatam infregerint, tanquam ecclesiastici juris pervasores a vobis vel successoribus vestris excommunicentur, et eis Ecclesiae tam civiles quam suburbanae usque ad satisfactionem claudantur. Addimus etiam ut, si episcopus amittendi episcopatum timore, vel electus in episcopum, acquirendi ambitione, illius sacrilegii patratores absque satisfactione absolverit vel supportaverit. tanquam sacrilegii particeps et [Col. 0368A] episcopatus emptor, abdicetur. Novis siquidem moribus novum convenit antidotum adhiberi, et Ecclesiae salutem modis omnibus conservari.

Datum Laterani, VII Kalend. Aprilis.



CDXI. Privilegium pro confirmatione donationum Ecclesiae Berchtesgadensis. (Intra an. 1100-1115, April. 7.)
[HUND, Metropolis Salisburgensis, ed. Gewald. Monachii 1620, fol., t. II, p. 155
.

PASCHALIS episcopus, servus servorum Dei, dilectis filiis BERINGARIO et CHUNONI comitibus, salutem et apostolicam benedictionem.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter [Col. 0368B] assumat. Proinde, filii in Christo charissimi, vestris justis postulationibus annuentes, alodia vestra, villam scilicet Berthersgodmen et Nidernhaim cum omnibus suis pertinentiis, quae pro remedio animarum vestrarum et matris vestrae, Deo et beato Petro sub annuo censu obtulistis, sub tuitione apostolicae sedis suscepimus. Statuimus itaque ut nulli omnino hominum liceat praedicta alodia beati Petri subtrahere, minuere, vel temerariis vexationibus fatigare, sed omnia integra conserventur, pro utilitate et sustentatione monasterii, quod largiente Domino in eisdem alodiis aedificare voluistis. Si quis vero hanc nostrae constitutionis paginam sciens contra eam temere venire tentaverit, secundo tertiove commonitus, si non satisfactione [Col. 0368C] congrua emendaverit, sciat se omnipotentis Dei indignatione et terribili sancti Spiritus judicio feriendum.

Datum Laterani, VII Idus Aprilis.



CDXII. Ad Joannem episcopum et canonicos Castellanos (Intra an. 1100-1115, April. 10.)
[BALUZ., Miscell. ed. Luc. IV, 584.]

PASCHALIS episcopus, servus servorum Dei, venerabili fratri JOANNI Castellano episcopo et ejus canonicis, salutem et apostolicam benedictionem.

Dispositionem canonicae vestrae venerabili fratri nostro Rothoni priori Sancti Fridiani commisisse noscatis; unde vos vestrae sponsionis seu obligationis, quam in manu nostra fecistis, memores facimus. [Col. 0368D] Volumus enim et sicut praecepimus ita praecipimus, ut ei in dispositione canonicae vestrae tanquam nobis obedientiam exhibere curetis. Si quis autem in hoc negotio ei obviam ire praesumpserit, beati Petri gladio districto ferietur.

Datum Laterani, IV Idus Aprilis.



CDXIII. G. episcopum Papiensem de controversiis cum monachis S. Petri Coeli Aurei componendis hortatur. (Intra an. 1100-1115, April. 17.)

[Hujus epistolae mentio tantum exstat ap. ROBOLIN Notizie appartenenti alla storia della sua patria. Pavia, 1823, 8o, t. III, 224, 225.]



CDXIV. Ad Bonum seniorem Rheginum episcopum.---1. Qui ex compatre vel commatre post susceptos filios de fonte nati fuerint, conjungi non possunt. (Intra an. 1100-1115.)
[MANSI, Concil., XX, 1079.]
[Col. 0369A]

Post susceptum vero de fonte filium vel filiam spiritualem, qui ex compatre vel commatre nati fuerint, matrimonio conjungi non possunt: quia leges saeculi non emancipatos adoptivis prohibent copulari.

2. Uxorem compatris ducere potest, cujus ipsa commater non fuerat.

Post uxoris obitum, cum commatre uxoris viri superstitis conjugio copulari nulla videtur auctoritas vel ratio prohibere. Neque enim cognationi carnis [Col. 0369B] cognatio spiritus comparatur, neque per unionem carnis ad unionem spiritus pertransitur.

3. Duorum consobrinorum conjuges uni eidemque nubere non possunt.

Porro duorum consobrinorum conjuges, quamvis diversis temporibus, viro uni alteram post alterius obitum nubere, ipsa praeter auctoritatem canonicam publicae honestatis justitia contradicit. Et novit prudentia tua quia ita ab uxoris sicut a viri consanguineis abstinendum est.



CDXV. Ad Tervanenses clericos.---Qui uxores relinquere noluerint, officiis et beneficiis privandos. (Intra ann. 1100-1115, Nov. 24.)
[MANSI, Concil., XX, 1024.]

[Col. 0369C] PASCHALIS episcopus, servus servorum Dei, Tervanensis parochiae clericis, salutem et apostolicam benedictionem.

Gravem valde rem ex partibus vestris audivimus, quia post tanta sanctorum decreta pontificum, post interdicta conciliorum, clericalis ordinis viri, qui audent, publice; qui non audent, occulte mulieribus sociantur. Super quibus praeter caeteros piae memoriae praedecessor noster Urbanus papa constituit ut officiis simul ac beneficiis Ecclesiae privarentur. Nos quoque, ejusdem praedecessoris nostri sententiae consonantes, per praesentia scripta praecipimus ut quicunque inter vos clerici ab episcopo suo canonice admoniti, ab hujusmodi nequitia cessare noluerint, tam officiorum quam beneficiorum privatione [Col. 0369D] plectantur.

Datum Laterani, VIII Kal. Decembris.



CDXVI. Ad R[aimundum] episcopum Uceticensem. (Intra an. 1100-1115.)
[Gall. Christ. VI, 655.]

PASCHALIS episcopus, servus servorum Dei, dilecto fratri R. Uzeticensi episcopo, salutem et apostolicam benedictionem.

Ex fratrum Anianensium suggestione cognovimus quod Pontium Guillelmi de Barriaco excommunicatum pro possessione Cordanicensis monasterii, quam sacrilege tenet, et unde filiam suam dotavit, non praemisso remedio satisfactionis absolveritis, quo [Col. 0370A] jure quam graviter contra ordinem nostrum excesseris mirum est si ipse non videas. Praecipimus ergo ut omni occasione seposita de eodem viro debitam supradictis fratribus facias, ne supra re tanti excessus ultio remittatur.

Datum Laterani, V Kal. Decembris.



CDXVII. Bernardo archiepiscopo Toletano injungit ne quid adversus Burgensem moliatur antistitem. (Intra an. 1100-1115.)
[FLOREZ, España sagrada, XXVI, 470.]

PASCHALIS episcopus, servus servorum Dei, venerabili fratri B. Toletano primati, salutem et apostolicam benedictionem.

Felicis memoriae praedecessor noster Urbanus papa [Col. 0370B] et nos ipsi personam tuam et amplius dileximus, et propensius honoravimus. Tu vero Ecclesiae Romanae meritis non aeque respondens, locum unum et personam unam, quam sub tutela sua in latitudine partium vestrarum fovere docrevit, quietam manere non pateris; Burgensem enim Ecclesiam et ejus episcopum jam diu injuriis multis affligis, et saepe rogatus, saepe commonitus desinere, non acquiescis. Super haec, ipsum quem judicio vestro subtraxeramus, in reginae curia ab officio suspendere et excommunicare praesumpsisti. Quam tuae charitatis ultionem nos irritam ducentes, praecipimus ne quid te ulterius contra ipsum vel ejus Ecclesiam intromittas; Oxomensem vero episcopum omnino a Burgensis parochiae invasione et infestatione cohibea

[Col. 0370C] Datum Laterani, XI Kal. Jan.



CDXVIII. Paschalis II papae epistola ad canonicos Lugdunenses.---Interdictionis sententiam ab Hugene Lugdunensi archiepiscopo latam in ecclesias monasterii Saviniacensis rescindit, et concordiam ab episcopo Matisconensi super castello de Varennis factam servari praecipit. (Intra an. 1113-1115, Dec. 9.)
[Dom BOUQUET, Recueil, t. XV, p. 24.]

PASCHALIS episcopus, servus servorum Dei, dilectis filiis Lugdunensis capituli canonicis, salutem et apostolicam benedictionem.

Saviniacensium fratrum querelam accepimus super castello de Varennis et super obsidibus ab abbate [Col. 0370D] extortis pro castello. Nos quidem obsides perperam et contra ecclesiasticum morem judiciorum censemus extortos; castellum vero supra monasterium rite destructum, quod neque illud, neque aliud in monasterii laesionem aedificari debuit, nec ulterius aedificare debeat. Obsides ergo ipsos abbati restituendos praecipimus, et ecclesias non juste interdictas absolvimus; coemiterium vero de Bulliaco (Bully) liberum et integrum, sicut a Lugdunensi Ecclesia datum fuerat, monasterio manere decernimus. Sane concordiam quae inter abbatem et Stephanum de Varennis, per manum Matiscensis episcopi, et Wicardi de Bellojoco et Vigo de Yconio, et Berardi Matiscensis archidiaconi, deliberata erat (servari [Col. 0371A] praecipimus), si idem Stephanus servari voluerit [(115) 2Kb] . De caetero prorsus a monasterii infestatione desistat; alioquin ut contemptor canonicae ultioni subjiciatur.

Datum Laterani, V Idus Decembris.



CDXIX. Ad Berengarium episcopum Gerundensem.---De privilegiis Ecclesiae Gerundensis. (Anno 1115, Jan. 22.)
[MANSI, Concil., XX, 1071.]

PASCHALIS episcopus, servus servorum Dei, venerabili fratri BERENGARIO Gerundensi episcopo ejusque successoribus canonice substituendis in perpetuum.

Sicut injusta poscentibus nullus tribuendus est effectus, sic legitima desiderantium non est differenda [Col. 0371B] petitio. Tuis itaque, frater in Christo charissime Berengari, precibus annuentes, ad perpetuam sanctae Gerundensis Ecclesiae pacem ac stabilitatem praesentis decreti auctoritate sancimus ut universi parochiae tuae fines, sicut a tuis antecessoribus usque hodie possessi sunt, ita omnino integri tam tibi quam tuis successoribus in perpetuum conserventur, qui videlicet fines a meridie Barcinonensis, ab oriente Ausonensis, ab aquilone Urgellensis et Helenensis parochiae limites tangunt, ab occidente in mare pertingunt. Confirmamus etiam eidem Gerundensi Ecclesiae universa quae ad eam in praesenti indict. VIII videntur legitime pertinere et quaecunque in futurum juste atque canonice poterit adipisci. Decernimus ergo ut nulli omnino hominum liceat [Col. 0371C] eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur tam tuis quam clericorum et pauperum usibus profutura. Illud autem omnino interdicimus, ne liceat ejusdem Ecclesiae clericis praebendas aut possessiones ejusdem Ecclesiae retinere et suis usibus vindicare, postquam eos ad episcopatum vel abbatiam vel alias praeposituras aliarum ecclesiarum transire contigerit. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis [Col. 0371D] honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini [Col. 0372A] Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Ego Paschalis catholicae Ecclesiae episcopus subscripsi.

Data Laterani per manum Joannis, sanctae Romanae Ecclesiae diaconi cardinalis ac bibliothecarii, XI Kal. Februar., indictione VIII, Incarnationis Dominicae anno 1115, pontificatus autem domni Paschalis secundi papae anno XVI.



CDXX Privilegium pro monasterio Vallumbrosano. (Anno 1114, Febr. 8.)
[LAMI, Ecclesiae Florentinae Monum.,, 559.]
[Col. 0372B]

PASCHALIS episcopus, servus servorum Dei, dilectis filiis ADEMARO abbati, caeterisque Vallumbrosanae congregationis fratribus tam praesentibus quam futuris in perpetuum.

Desiderium quod ad religiosum propositum et animarum salutem pertinere monstratur, auctore Domino, sine aliqua est dilatione complendum. Quia igitur propositum vestrum, divina praeveniente ac subsequente clementia, religionis vestrae simplicitas, bonae opinionis odor, et longe positis aspiravit, nos vestro provectui, annuente Domino, provectus adjungere cupientes, coenobium vestrum, quod pro beatae Mariae semper Virginis reverentia, cui dedicatum [Col. 0372C] est, in Romanae Ecclesiae proprietatem ac tutelam, atque protectionem apostolicae sedis accipimus, et apostolicae illud auctoritatis privilegio munientes, ab omnium profanarum jugo liberum permanere decernimus. Per praesentem igitur privilegii nostri paginam apostolica auctoritate statuimus, ut quaecunque hodie vestrum coenobium jure possidet, sive in crastinum concessione pontificum, liberalitate principum, vel oblatione fidelium, juste atque canonice poterit adipisci, firma vobis vestrisque successoribus et illibata permaneant. Illis successoribus dico, qui idem religionis praeceptum et fidei constantiam conservare, et strenuo omni potenti Deo proposito deservire satagerint. Chrisma, [Col. 0372D] oleum sanctum, consecrationes altarium sive basilicarum, ordinationes clericorum, liceat vobis a quocunque volueritis catholico episcopo, et Romanae [Col. 0373A] Ecclesiae gratiam atque communionem obtinente, percipere qui nostra fultus auctoritate, quae postulantur, indulgeat. Ad hoc censemus atque statuimus ne ulli omnino hominum liceat coenobium temere perturbare, aut ei subditas possessiones auferre, minuere, vel temerariis vexationibus fatigare, sed omnino integra conserventur eorum, pro quorum sustentatione ac gubernatione concessa sunt, usibus omnimodis profutura. Nec ulli episcopo potestas sit excommunicationem aut interdictum vobis ingerere, ut, qui in speciales estis filios apostolicae sedis assumpti, nullius alterius judicio temere exponamini. Quia vero plura vestra monasteria inspirante Domino in eamdem vobiscum formam religionis consenserunt, videlicet:

[Col. 0373B]
    Congregatio S. Salvii juxta Florentiam.
    S. Fidelis de Strumis.
    S. Salvatoris de Sophena.
    S. Mariae de Nerana.
    S. Cassiani de Montescalario.
    S. Angeli juxta Pistorium.
    S. Salvatoris de Fontana Thaonis
    S. Mariae de Pacciano.
    S. Mariae de Caprimvenio.
    S. Petri de Musceto.
    S. Pauli de Razzolo.
    S. Reparatae Faventinae diocesis.
    Et Congregatio de Rivo-Caesaris.
    Et Congregatio de Monte armato.
    [Col. 0373C] S. Pauli De Pisis.
    S. Bartholomaei de Cappiano.
    S. Trinitatis de Florentiae.
    S. Laurentii de Cuttu bono.
    S. Marci de Placentia.
    S. Basilidis de Parmensi dioecesi.
    S. Gervasii de Brixiana dioecesi.


Nos et tibi, et omnibus, qui se in crastinum eadem religionis usui ex integro sociare voluerint, praesentis privilegii libertatem apostolica auctoritate concedimus, quandiu in eadem religionis et consuetudinis unitate persistere procuraverint. Nec alicui personae facultas sit aliquod vestrae congregationis monasterium, a loci sui stabilitate revellere ac removere, sine abbatis ac congregationis consensu. [Col. 0373D] Constituimus autem ut eorum omnium caput, quod in Vallumbrosa situm est, monasterium habeatur. Sane cum terminus vitae pastori vestro divina dispositione contigerit, qui ejus loco substituendus fuerit, quia et vobis et aliis omnibus praeesse debebit, omnium qui caeteris praesunt monasteriis, consensu et judicio eligatur. Quod si forte ex ipsis abbatibus quilibet, Domino disponente, ad hoc generale regimen electus fuerit, ad vestrum principale coenobium principaliter transeat, et ejus mox judicio, sicut in diebus venerandae memoriae Joannis primi abbatis vestri factum constat, caetera alia unita vobis monasteria disponantur. Ad indicium autem perceptae hujus Romanae Ecclesiae libertatis per annos singulos duodecim sagi Cilicini brachia Laterano palatio persolvetis. [Col. 0374A] Si quis igitur in crastinum archiepiscopus aut episcopus, imperator aut rex, princeps aut dux, comes, vicecomes, judex, castaldus, aut ecclesiastica quaelibet saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia [Col. 0374B] aeternae pacis inveniant. Amen, amen.

Scriptum per manum Gervasii scriniarii regionarii et notarii sacri palatii

Ego Paschalis catholicae Ecclesiae episcopus subscripsi.

Datum Laterani per manum Joannis, sanctae Romanae Ecclesiae diaconi cardinalis et bibliothecarii, VI Idus Februarii, indictione VIII, Incarnationis Dominicae anno 1115, pontificatus autem domni Paschalis secundi papae anno XVI.



CDXXI. Monasterii Sancti Petri Perusini, possessiones et privilegia confirmat. (Anno 1115, Febr. 8.)
[MARGARINI, Bullar. Casin. II, 132.]

[Col. 0374C] PASCHALIS episcopus, servus servorum Dei, dilecto filio JOANNI, abbati venerabilis monasterii Sancti Petri quod secus Perusinam civitatem situm est, ejusque successoribus regulariter promovendis in perpetuum.

Apostolicae sedis auctoritate debitoque compellimur, pro universarum ecclesiarum statu satagere, et earum (maxime quae sedi eidem specialius adhaerent) quieti auxiliante Domino providere. Eapropter, petitionibus tuis, fili in Christo charissime Joannes abbas, non immerito annuendum censuimus, ut beati Petri monasterium, cui Deo auctore praesides, ad praedecessorum nostrorum exemplar, apostolicae sedis privilegio muniremus. Per praesentis [Col. 0374D] igitur privilegii paginam, confirmamus scilicet Ecclesias et cellas, et curtes suas, ac plebes, fundos etiam et casales. Plebem videlicet Sancti Constantii, Sancti Rufini, Sancti Martini et Sancti Joannis. Plebem Sancti Martyrii. Ecclesiam Sancti Benedicti in Agellione, cum suis pertinentiis. Ecclesiam Sancti Justini cum curte sua. Ecclesiam Sancti Andraeae, et Sancti Angeli de Alliano, cum suis pertinentiis; ecclesiam Sanctae Mariae in Petiniano; ecclesiam Sancti Clementis; curtem de Casale; curtem de Petroniano; et hoc quod vobis pertinet de curte et ecclesia Sancti Donati in civitella; nec non et terram Ugonis nepotis Bernonis de Montenigro. Apostolica quoque auctoritate tibi corroboramus ecclesias SS. Appollinaris, [Col. 0375A] Blasii et Montani, cum suis omnibus pertinentiis, annuo salvo censu Farfensis Ecclesiae. Insuper confirmamus massas tres in comitatu Perusino positas, unam quae vocatur Pusulo, et alteram Filoncio, et aliam quae nuncupatur Casalina, cum ecclesiis, casis, vineis, campis, hortis, montibus, cultis et incultis, omnibusque suis pertinentiis. Monasterium quoque Sancti Angeli in comitatu Assissinato, in loco qui dicitur Limisano, cum cellis et capellis suis, et cum omnibus sibi pertinentibus. Ecclesiam Sancti Archangeli sitam juxta lacum Perusinum, cum omnibus sibi pertinentibus. Ecclesiam Sancti Sylvestri in Murculle. Ecclesiam Sancti Donati, et quidquid vobis pertinet in Agello. Ecclesiam Sanctae Mariae in Podio, cum omnibus suis pertinentiis. [Col. 0375B] Ecclesiam Sancti Pauli in Monticello. Ecclesiam Sancti Petri de Petroniano, cum curte sua. Quaecunque praeterea idem monasterium vestrum in praesenti octava indictione legitime possidet, sive in futurum, largiente Domino, juste atque canonice poterit adipisci, firma tibi tuisque successoribus et illibata permaneant. Chrisma, oleum sanctum, consecrationes altarium, sive basilicarum, ordinationes monachorum, qui ad sacros fuerint ordines promovendi, ac clericorum ad ipsum monasterium pertinentium, ab episcopo, in cujus dioecesi estis, accipietis, siquidem gratiam atque communionem apostolicae sedis habuerit, et si ea gratis et sine pravitate voluerit exhibere. Alioquin liceat vobis catholicum, quem volueritis, adire antistitem, [Col. 0375C] et ab eo consecrationum sacramenta suscipere, qui apostolicae sedis fultus auctoritate, quae postulastis, indulgeat. Obeunte te nunc ejus loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti regulam elegerint, a Romano pontifice consecrandum. Missas sane publicas in eodem monasterio per episcopum fieri, vel stationes, aut ordinationes aliquas celebrari, praeter abbatis ac fratrum voluntatem omnimode prohibemus; ne in servorum Dei recessibus occasio popularibus praebeatur ulla conventibus. Nec ulii [Col. 0375D] episcopo facultas sit, praeter Romani pontificis conniventiam, idem coenobium aut ejus cellas gravare, interdicere vel excommunicare, vel exactiones novas imponere, nec saecularium procerum cuique liceat fodrum, vel aliud servitium ex eodem monasterio, aut ex ejus pertinentiis extorquere. Ad haec adjicientes decernimus ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, vel injuste detentas suis usibus vindicare, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam [Col. 0376A] sciens, contra eam temere venire tentaverit, secundo tertiove commonita, nisi satisfactione emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manum Gervasii scriniarii regionarii et notarii sacri palatii.

Ego Paschalis catholicae Ecclesiae episcopus SS.

[Col. 0376B] Datum Laterani per manum Joannis, sanctae Romanae Ecclesiae diaconi cardinalis ac bibliothecarii, sexto Idus Februarii, indictione octava, Incarnationis Dominicae anno 1115, pontificatus autem domni Paschalis secundi papae anno XVI.



CDXXII. Ad Cantuarienses.---De translatione Radulfi a Roffensi sede ad Cantuariensem. (Anno 1115, Febr. 18.)
[MANSI, Concil., XX, 1066
.

PASCHALIS episcopus, servus servorum Dei, Cantuariensis Ecclesiae filiis, salutem et apostolicam benedictionem.

Ecclesiae vestrae legatos benigne suscepimus, tanquam viros religiosos atque prudentes; sed legatio [Col. 0376C] quam ad nos cum vestris litteris attulerunt nobis non ingrata tantum, sed etiam gravis fuit. Significabatur enim Roffensis episcopi ad metropolim vestram facta translatio, quod praeter scientiam et convenientiam nostram praesumi omnino non debuit, quia sanctorum Patrum decretis inhibitum prorsus agnoscitur. Pro religione tamen et honestate personae quae translata dicitur, nos hanc praesumptionem vestram toleramus: sed nostrum in proximo legatum ad vos dirigemus, largiente Domino, qui super hoc negotio quae fuerint disponenda disponat.

Datae Laterani, XII Kal. Martii.



CDXXIII. Ad Henricum Anglorum regem.---Permittit transferri Radulfum a Roffensi sede ad Cantuariensem. Quod tamen injussu sedis apostolicae id susceptum sit, reprehendit. (Anno 1115, Mart. 30.)
[MANSI, ibid.]
[Col. 0376D]

PASCHALIS episcopus, servus servorum Dei, dilecto filio HENRICO illustri Anglorum regi, salutem et apostolicam benedictionem.

Cum de manu Domini largius honorem, divitias pacemque susceperis, miramur vehementius et gravamur, quod in regno potestateque tua B. Petrus, et in B. Petro Dominus, honorem suum justitiamque perdiderit. Sedis enim apostolicae nuntii, vel litterae, praeter jussum regiae majestatis, nullam in potestate tua susceptionem aut aditum promerentur. [Col. 0377A] Nullus inde clamor, nullum inde judicium ad sedem apostolicam destinatur. Quamobrem multae apud vos ordinationes illicitae praesumuntur, et licenter delinquunt qui delictorum deberent licentiam cohibere. Nos tamen usque adhuc in his omnibus ampliori patientia usi sumus, sperantes per tuae probitatis industriam omnia corrigenda. Quid enim honoris, quid opulentiae, quid tibi dignitatis imminuitur, cum beato Petro debita in regno tuo reverentia conservatur? Haec nimirum tanto nobis indigniora sunt, quanto familiarius regnum vestrum, veterum regum temporibus, sedi apostolicae adhaesisse cognoscimus. Legimus quippe reges ipsos apostolorum limina visitasse, et illic usque ad obitum commoratos. Legimus nonnullos ecclesiarum [Col. 0377B] praepositos et magistros, ultro illuc a Romanis pontificibus destinatos. Pro his igitur apud vos pertractandis et corrigendis, charissimum filium Anselmum familiarem tuum, nunc Sancti Sabae abbatem, ad tuam excellentiam destinavimus: per quem etiam tuae et episcoporum petitioni in causa Cantuariensis episcopi, quamvis contra auctoritatem sedis apostolicae satisfecimus, sperantes et vos deinceps sedi apostolicae in suae dignitatis justitia satisfacturos. Alioquin, si suam vos beato Petro justitiam subtraxeritis, ipse quoque in posterum suae vobis subtrahet beneficia dignitatis. Quae minus litteris continentur vivis legati vocibus explebuntur. Omnipotens Deus sua te dextera protegat, et in sua dilectione perficiat. Eleemosyna beati Petri, prout audivimus, [Col. 0377C] ita perperam doloseque collecta est, ut neque mediam ejus partem hactenus Ecclesia Romana susceperit. Quod totum tibi, sicut et alia, imputatur, quia praeter voluntatem tuam nihil in regno praesumitur. Volumus igitur ut eam deinceps plenius colligi facias, et per praesentem nuntium mittas.

Datae Laterani, III Kal. Aprilis.



DXXIV. Ad Arnaldum episcopum Carcassonensem. (Anno 1115, Mart. 31.)
[Gall. Christ. VI, Inst. 433.]

PASCHALIS episcopus, servus servorum Dei, venerabili fratri ARNALDO, ejusque successoribus canonice [Col. 0377D] substituendis episcopis Careassonensibus in perpetuum.

Justis votis petentium, etc. Statuimus ergo ut in vestro dominio permaneant ecclesia Sanctae Mariae in burgo Carcassensi, cum omnibus suis pertinentiis, excepto redditu quem canonici S. Nazarii accipere consueverunt; in Caparitensi fundo ecclesia S. Stephani cum pertinentiis suis, ecclesia S. Mariae de Varnasona, ecclesia S. Sepulcri, quae et S. Fulconis dicitur, ecclesia S. Clementis, ecclesia S. Petri de Leuco, ecclesia S. Felicis de Prexano, ecclesia S. Germani de Allairac, cum omnibus pertinentiis earum. Porro universa quae a te vel ab antecessoribus tuis ad usus communes canonicorum [Col. 0378A] regulariter in Beati Nazarii ecclesia viventium collata sunt, rata esse, et eis integra et quieta perpetuo manere sancimus; ex quibus in supradicta ecclesia B. Mariae quos episcopus elegerit officia divina concelebrent. Interdicimus etiam ut te ad Dominum evocato, vel tuorum quolibet successorum, nullus omnino invitis vestrae ecclesiae clericis, aut episcoporum aut ecclesiae res auferre, diripere aut distrahere audeat. Ipsummet etiam clericorum claustrum et claustri domos ita semper libera permanere sancimus, ut nemini illic violentiam liceat irrogare. Decernimus quoque ut nulli omnino hominum, etc.

Ego Paschalis catholicae Ecclesiae episcopus SS.

Datum Laterani per manum Fr. Joannis, diaconi [Col. 0378B] cardinalis et bibliothecarii, pridie Kal. Aprilis, indict. VIII, Incarnationis Dominicae anno 1115, pontificatus autem domini Pascalis papae II, anno XVI.



CDXXV. Ad Henricum regem et episcopos Angliae.---Reprehendit quod inconsulto pontifice multa perperam agant. (Anno 1105, April. I.)
[MANSI, Concil. XX, 1067.]

Paschalis episcopus, servus servorum Dei, dilecto filio HENRICO illustri regi, et episcopis Anglici regni, salutem et apostolicam benedictionem

Qualiter Ecclesia Dei fundata sit, non est a nobis nunc temporis disserendum. Hoc enim plenius evangelii textus et apostolorum litterae profitentur. Qualiter [Col. 0378C] vero Ecclesiae status praestante Domino perseveret, et referendum nobis est et agendum. A sancto siquidem Spiritu, Ecclesiae dictum est: Pro patribus tuis nati sunt tibi filii, constitues eos principes super omnem terram (Psal XL). Super qua constitutione Paulus apostolus praecipit, dicens: Manum cito nemini imposueris, neque communicaveris pecca is alienis (I Tim. V). Quam ejusdem apostoli sententiam beatus Leo doctor exponens, ait: »Quid est cito manum imponere, nisi ante aetatem maturitatis, ante tempus examinis, ante meritum laboris, ante experientiam disciplinae, sacerdotalem honorem tribuere non probatis?« Qua igitur ratione Angliae regni episcopis sacerdotalis honoris confirmationem [Col. 0378D] tribuere possumus, quorum vitam, quorum scientiam nulla probatione cognoscimus? Ipse caput Ecclesiae Dominus Jesus Christus cum pastori primo apostolo Petro Ecclesiam commendaret, dixit: Pasce oves meas, pasce agnos meos (Joan. XXI). Oves quippe in ecclesia, Ecclesiarum praepositi sunt, qui Deo filios generare ipso donante consueverunt. Quomodo ergo vel agnos vel oves pascere possumus, quos neque novimus, neque vidimus? quos neque audimus, neque ab ipsis audimur? Quomodo super eos illud Domini praeceptum implebimus, quo Petrum instruit, dicens: Confirma fratres tuos (Luc. XXII). Universum siquidem terrarum orbem Dominus et magister noster suis discipulis dispertivit, sed Europae fines Petro singulariter commisit et [Col. 0379A] Paulo. Nec per eorum tantum, sed per successorum discipulos ac legatos Europae universitas conversa est et confirmata. Unde usque ad nos, licet indignos eorum vicarios, haec consuetudo pervenit, ut per nostrae sedis vicarios graviora ecclesiarum per provincias negotia pertractarentur seu retractarentur. Vos autem inconsultis nobis, etiam episcoporum negotia definitis, cum martyr Victor Ecclesiae Romanae pontifex dicat: »Quanquam comprovincialibus episcopis accusati causam pontificis scrutari liceat, non tamen definire inconsulto Romano pontifice permissum est.« Zephyrinus quoque martyr et pontifex: »Judicia, inquit, episcoporum, majoresque causae a sede apostolica, et non ab alia sunt terminanda.« Vos oppressis apostolicae sedis appellationem [Col. 0379B] subtrahitis, cum sanctorum Patrum conciliis decretisque sancitum sit. ab omnibus oppressis ad Romanam Ecclesiam appellandum. Vos praeter conscientiam vestram decreta synodalia celebratis, cum Athanasius Alexandricae Ecclesiae scribat: »Scimus in Nicaea magna synodo trecentorum decem et octo episcoporum, ab omnibus concorditer esse corroboratum, non debere absque Romani pontificis scientia, concilia celebrari.« Quod ipsum scriptis suis sancti pontifices firmaverunt, et aliter acta concilia irrita statuerunt. Videtis igitur et vos contra sedis apostolicae auctoritatem plurimum excessisse, et dignitati plurimum subtraxisse, et nobis pro nostri officii debito imminere, ut probatos habeamus [Col. 0379C] quibus sacerdotalem conferimus dignitatem: ne contra apostolum, manum citius cuique imponentes, communicemus peccatis alienis, quia, juxta beati Leonis sententiam: »Gravi semetipsum afficit damno, qui ad suae dignitatis collegium sublimat indignum.« Vos praeter auctoritatem nostram, episcoporum quoque mutationes praesumitis, quod sine sacrosanctae Romanae sedis auctoritate ac licentia fieri novimus omnino prohibitum. Si ergo in his omnibus sedi apostolicae dignitatem ac reverentiam servare consentitis, nos vobis, ut fratribus et filiis charitatem debitam conservamus, et quae vobis ab apostolica Ecclesia concedenda sunt, benigne ac dulciter Domino praestante concedimus. Si vero adhuc in vestra decernitis obstinacia permanere, [Col. 0379D] nos juxta evangelicum dictum et apostolicum exemplum, pedum in vos pulverem excutiemus, et tanquam ab Ecclesia catholica resilientes, divino judicio trademus, dicente Domino: Qui non colligit mecum, dispergit; et qui non est mecum, adversum me est (Luc. XI). Deus autem omnipotens et nobiscum vos in ipso esse et nobiscum vos in ipso colligere, ita concedat ut ad aeternam ejus unitatem, quae id ipsum permanet, pervenire concedat.

Data Laterani, Kal. Aprilis, indict. VIII



CDXXVI. Ad Bernardum Toletanum primatem, apostolicae sedis vicarium.---De electione Burgensis episcopi. (Anno 1115, April. 10.)
[MANSI, Concil., XX, 1036, ex Primatu Toletano Castejoni.]
[Col. 0380A]

Postquam litteris vestris nostras rescripseramus, de consentiendo P. Ecclesiae Burgensis electo licentiam largientes: alias a clero et populo Burgensi litteras inopinato accepimus, quibus idem Paschalis archidiaconus tuo quidem consilio, sed rege nesciente, et populo ignorante, significabatur electus. Sed post illam illius electionem, populo exspectante, universo clero consentiente, rege quoque volente, ipsius regis germanus asserebatur ad pontificatum [Col. 0380B] Burgensis Ecclesiae destinatus. Sane in iis dissensionum varietatibus, nostrum est, et canonum justitiam conservare, et saluti Ecclesiae providere. Unde sollicitudini tuae praesentia scripta dirigimus, praecipientes ut, comprovincialibus episcopis convocatis, loco et tempore opportuno, utramque partem ad vestram jubeatis praesentiam convenire: ubi omni personarum acceptione, omni dolo, et animositatis pravitate seposita, praecipimus earumdem electionum causam omnino canonice definiri.

Datum Laterani, IV Idus Aprilis.



CDXXVII. Ad Guidonem archiepiscopum Viennensem, sedis apostolicae legatum.---Ut liti quae est inter Bisuntinos canonicos et S. Stephani finem imponat. (Anno 1115, April. 22.)
[MANSI, Concil., XX, 1047, ex mss.]
[Col. 0380C]

Controversiam quae inter Bisuntinos canonicos et S. Stephani tanto jam tempore voluta et revoluta est, canonico nunc tandem judicio apud nos noveris esse decisam. Praecipimus igitur sollicitudini tuae ut pro hoc negotio peragendo, et tanti scandali lite sedanda, adhibitis tecum sapientibus et religiosis fratribus, vel Divionum, vel ad alium competentiorem locum convenias, quo possint sine gravamine personas sibi necessarias adducere: ut omni partium animositate seposita, ita sincere, ita liquide, judicii hujus perfectionem accipias, quatenus inter eos nulla ulterius hujus rei lis aut querela remaneat. Testes autem hujus quaestionis probatores, [Col. 0380D] quia de capite parochiae causa gravior agitur, quinque sint, sive clerici, sive laici, qui secundum canonicas sanctiones, de visu et auditu testimonium proferant.



CDXXVIII. Inter fratres Molismenses et monachos S. Apri de cella Castiniacensi litigantes pacem conficit. (Anno 1115, Maii 24.)
[Dom CALMET, Hist. de Lorraine, Pr., p. 537.]

PASCHALIS episcopus, servus servorum Dei, fidelibus per Tullensem parochiam, salutem et apostolicam benedictionem.

Inter religiosos viros Molismenses et Sancti Apri monachos de cella Castiniacensi quaestio aliquandiu agitata est, et in nostra, seu fratrum nostrorum [Col. 0381A] audientia ventilata. In quo tractatu constitit quod eamdem cellam prius Sancti Apri monachi obtinuerunt, sed eorum neglectu posterius in eumdem locum Molismeuses fuerunt introducti. Cum itaque negotii ejusdem decisio jam ad juramenti finem spectare videretur, placuit eisdem fratribus causam ipsam charitate potius quam altercatione finire. Abbas igitur Molismensis Guido, cum fratribus qui secum aderant, in conspectu nostro, et fratrum nostrorum Castiniacensem cellam abbati S. Apri et ejus fratribus qui-in tempore aderant, reddidit, cum omni integritate sua et appenditiis suis in omnibus mobilibus et fundo. Promittentes etiam quod Molismi in conventu fratrum eamdem redditionem ipsis fratribus approbari facerent, et scripto ac sigillo [Col. 0381B] tam monasterii sui, quam Lingonensis episcopi confirmarent, et ipsis S. Apri monachis traderent. Rursus abbas S. Apri Guiricus, cum monachis suis qui in tempore aderant, charitatis intuitu, curaverunt ne Molismenses sumptuum dispendia paterentur, quos in cellae illius aedificatione, et rerum immobilium seu mobilium paratione, consumpserant. In conspectu igitur nostro, et fratrum nostrorum, Molismensi abbati et ejus fratribus praedium donaverunt quod dicitur Ixei, et Villam liberam ab advocato, cum omni integritate, cum terris cultis et incultis, pratis, aquis, molendinis, silvis, mancipiis utriusque generis; promittentes etiam quod hanc donationem in claustro suo a reliquis fratribus ipsis praesentibus laudari facerent, et scripto ac [Col. 0381C] sigillo tam monasterii sui, quam Tullensis episcopi roborarent, et Molismensibus monachis traderent. Nos itaque religiosorum virorum quieti praestante Deo in posteris providentes, hujusmodi conventum et concordiam laudavimus, et universa, sicut coram nobis promissa et deliberata sunt, ab utraque parte impleri praecepimus; praeterea per praesentis paginae scriptum apostolicae sedis auctoritate sancimus, ut redditio haec, vel donatio inter Molismenses et Sancti Apri monachos, in perpetuum firma et intemerata permaneat, nec aut praesentibus aut futuris eorumdem monasteriorum abbatibus vel monachis, transgredi haec aut violare ullatenus liceat. Si quis autem hujus nostrae sanctionis tenore agnito, temerario [Col. 0381D] ausu obviam his venire praesumpserit, canonicae districtionis animadversioni subjaceat

Actum Beneventi, in palatio principali, coram multis testibus, IX Kal. Junii.

Ego Paschalis catholicae Ecclesiae episcopus, collaudavi et subscripsi.

Ego Sennes Dei gratia Capuanus archiepiscopus, interfui et subscripsi.

Ego Rainaldus Dei gratia Andegavensis episcopus, interfui et subscripsi.

Ego Willelmus Dei gratia Trojanus episcopus, interfui et subscripsi.

Ego PP. Terracinensis episcopus, interfui et subscripsi.

[Col. 0382A] Ego Risa Barrensis episcopus, interfui et subscripsi.

Ego Anastasius cardinalis presbyter tituli Beati Clementis, interfui et subscripsi.

Ego Romualdus diaconus, interfui et subscripsi.

Ego Adelbero Metensis archiepiscopus, interfui et subscripsi.

Ego Garlandus scholarum Metensium praeceptor, interfui et subscripsi.

Ego Unaldus, Tullensis canonicus, interfui et subscripsi.

Data Beneventi per manum Joannis, sanctae Romanae Ecclesiae diaconi ac bibliothecarii, IX Kal. Junii, anno Dominicae Incarnationis 1115, pontificatus autem domini Paschalis papae anno XVI.



CDXXIX. Ad Archembaldum abbatem Sancti Albini Andegavensis. ---Confirmat judicium Urbani II de concordia inita inter monachos Sancti Albini et Vindocinenses. (Anno 1115, Maii 25.)
[BALUZ., Miscell. edit. Luc., III, 53.]
[Col. 0382B]

PASCHALIS episcopus, servus servorum Dei, dilecto filio ARCIMBALDO abbati monasterii Sancti Albini quod apud Andegavim situm est, salutem et apostolicam benedictionem.

Ex praedecessoris nostri sanctae memoriae Urbani secundi papae litteris intelleximus quod ante conspectum ejus a monachis Sancti Albini, adversus Vindocinenses quaestio facta fuerat super Sancti Clementis ecclesia Credonensi. Tum ex beneplacito [Col. 0382C] ejusdem pontificis deliberatum fuit ut Vindocinenses fratres pro recompensatione supradictae ecclesiae aliam Sancti Albini monachis ecclesiam traderent. Unde factum est ut Vindocinenses eisdem monachis ecclesiam Sancti Joannis super Ligerim darent, quod utriusque congregationis favore consensuque firmatum est. Nostro autem tempore Joffridus Vindocinensis abbas super eadem ecclesia Sancti Joannis Arcimbaldum Sancti Albini abbatem sollicitare studuit. Unde nos ab eo efflagitati, Arcimbaldum ipsum nostris ad causam litteris evocavimus. Caeterum post terminum a nobis statutum, cum ipsi alio sibi tempore secundum vel tertium terminum statuissent, sicut nobis eorum litteris significatum [Col. 0382D] est, Arcimbaldo super ad profectionem parato, sicut ex ejus legatione percepimus, Vindocinensis abbas non solum non venit, sed nec excusationes rationabiles allegavit. Nos igitur simulationes et dissimulationes hujusmodi perpendentes, juxta postulationem venerabilis fratris nostri Rainaldi Andegavensis episcopi quieti vestrae in posterum super hoc negotio duximus providendum. Praesentis igitur decreti pagina convenientiam illam quae per supradicti praedecessoris nostri deliberatione constituta est firmam perpetuo permanere decernimus, omnimodis prohibentes ne super illa Sancti Joannis ecclesia ulterius Sancti Albini monasterium Vindocinensis abbas inquietare praesumat. Quod si praesumpserit, inquietatio ipsa vires nullas obtineat.

[Col. 0383A] Ego Paschalis catholicae Ecclesiae episcopus subscripsi.

Data Beneventi per manum Joannis, diaconi bibliothecarii, VIII Kal. Junii, indictione VIII, Incarnationis Dominicae anno 1115.



CDXXX. Bulla pro Mauritio Bracarensi archiepiscopo. (Anno 1115, Julii 23.)
[ARGOTE, Memorias para a historia de Braga, Lisboa 1732, III, 451.]

PASCHALIS episcopus, servus servorum Dei, venerabili fratri MAURITIO Bracarensi archiepiscopo, salutem et apostolicam benedictionem.

Minduniensis cathedrae transmutatio sicut nostis facta est provincialis deliberatione concilii, licet tu [Col. 0383B] habes in tempore qui ejusdem Ecclesiae metropolitanus es. Si quid igitur in hoc corrigendum est, legatus noster, cum ad vos venerit, per Dei gratiam providebit. Clericis tamen loci nolumus aliquas injurias irrogari, latori quoque praesentium seu caeteris praecipimus beneficia si quae sunt ablata restitui.

Datum Beneventi, quinto Nonas Junii.



CDXXXI. Ecclesiae Teatinae possessiones quasdam, rogante Guillelmo episcopo, confirmat. (Anno 1115, Jul. 18.)
[UGHELLI, Italia sacra, VI, 702.]

PASCHALIS episcopus, servus servorum Dei, universis fidelibus per Teatinam parochiam, sive comitatum, [Col. 0383C] salutem et apostolicam benedictionem.

Ex praedecessoris nostri, sanctae memoriae Urbani II papae scripto comperimus quod nobilis memoriae comites Robertus, cui de Loretello [(116) 1Kb] cognomen fuit, et frater ejus Tassio possessiones quasdam, vel ecclesias Teatino episcopo contulerint, sive reddiderint, et in jus proprium, sive dominium perenniter possidendas scriptis propriis confirmaverint, et Roberti quidem donatio haec continebat: In Aterno plebem Sanctorum Legontiani et Domitiani, ad pedem autem ipsius urbis, et ad portam, quae respicit contra mare, ecclesiam S. Thomae apostoli, exterius vero ecclesiam S. Nicolai, terras, vineas, domos, homines intus et foris, decimas, et oblationes [Col. 0383D] vivorum et mortuorum, et ultra piscariam terras in pertinentia Sculculae, castellum Genestrale, castollum S. Caesidii cum pertinentiis suis, et unam ecclesiam in Buclanico, dedicatam in honorem S. Salvatoris et S. Angeli, cum decimis comitis, et decimas castellorum in Teatino episcopatu, quae sub ipsius Roberti dominio erant, et quod Teatina Ecclesia in castro Septi tenebat. Tassionis autem restitutio et confirmatio haec adnotabat, scilicet Teatinam urbem, Trevellianum, Villam magnam, montem Filardum, ecclesiam S. Mariae in Bari, S. Blasii in Lanciano, S. Leucii in Atissa, S. Mariae, S. Georgii in Ortona, Montem acutum cum ecclesia [Col. 0384A] S. Nicolai. Praeter haec in eodem praedecessoris nostri scripto, Rainulphus bonae memoriae Teatinus episcopus industria sua et pecunia ecclesiastica in Ecclesiae dominium haec recepisse narratur. In monte Oderisii ecclesiam S. Salvatoris, S. Nicolai, S. Petri, cum beneficiis illarum, monasterium S. Mauri cum beneficio suo, in civitate Luparelli plebem S. Petri cum pertinentiis suis, monasterium S. Mariae de Letto cum casali, aliisquo ad ipsum pertinentia; in Abatico, plebem S. Martini cum pertinentiis suis; in Caramanico plebem S. Mariae cum possessione sua; in Turre plebem S. Joannis. Fratris etiam nostri Guillelmi episcopi, qui ad praesens ecclesiam Teatinam possidet, relatione cognovimus quod idem Rainulphus episcopus post id tempus a praedicto Roberto [Col. 0384B] comite in Aterno ecclesiam S. Salvatoris, et Sancti Jerusalem ad episcopi dominium acquisivit; ultra Piscarium vero ad montem Silvanum sanctam Mariam in Rivolo, et castellum Lattiniani; in Teatino autem comitatu castellum S. Pauli, et castellum, quod Furca dicitur; in Buclanico plebem S. Silvestri; in Gissi, plebem S. Mariae cum pertinentiis suis. Idem etiam Rainulphus episcopus ab Hugone abbate S. Joannis de Ardano commutatione facta Mucelam recepit, quae juxta Ortonam est, Robertus vero praedicti Roberti comitis filius eidem episcopo castellum Sculculae reddidit. Porro successor ejus supranominatus episcopus Guillelmus, Tassionis filius, castellum Montipolum, Julianum, et Ornum cum omnibus suis pertinentiis se acquisivisse significavit. [Col. 0384C] Nos itaque, supradicti confratris nostri Guillelmi episcopi precibus exorati, praedictam praedictorum comitum et Guillelmi Tassionis donationem salva sedis apostolicae confirmamus auctoritate, sub divini obtestatione judicii statuentes ut nulli omnino viventium liceat, vel quae a praedictis personis concessa sunt, vel quidquid hodie Teatina Ecclesia juste possidet, vel in futurum auxiliante Domino juste poterit adipisci, auferre, vel ablata retinere, minuere, vel temerariis vexationibus fatigare; sed praesenti episcopo ejusque successoribus firma semper et illibata permaneant. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere [Col. 0384D] venire tentaverit, secundo tertiove commonita, nisi satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem Teatinae Ecclesiae jura servantibus sit pax Domini nostri Jesu Christi, quatenus et fructum hic bonae actionis percipiant, et apud districtum judicem praemia aeternae pacis inveniant. Amen.

Dat. Beneventi per manum Joannis diaconi, XV [Col. 0385A] Kal. Augusti, ind. VIII., Incarnationis Domin. anno 1115.



CDXXXII. Ad archiepiscopos, episcopos, etc., per Hispaniam.---De concilio generali Romae celebrando. (Anno 1115, Aug. 15.)
[FLOREZ, España sagrada, XX, 203.]

PASCHALIS episcopus, servus servorum Dei, dilectis fratribus archiepiscopis, episcopis, abbatibus, sive clericis per Hispaniam, salutem et apostolicam benedictionem.

Ab Ecclesiae Patribus, quos terrae sal et mundi lucem Dominus ac Magister noster Christus instituit, exempla vel praecepta suscepimus, ut quoties [Col. 0385B] in Ecclesia graviores emerserint quaestiones, frequentior fratrum numerus convocetur. Sane pro investituris episcopatuum, vel abbatiarum, quas sibi jam dudum assumpserunt laici, tantum in Ecclesia scandalum est exortum, ut ad schisma processerit: unde opportunum et valde necessarium duximus, tam pro investituris ipsis, quam pro Ecclesiarum occupationibus, fraternitatem vestram ad agendum generale concilium excitare. Rogamus et praecipimus ut de provinciis singulis, qui sapientiores vel religiosiores per Dei gratiam cognoscuntur episcopi, et de parochiis abbates sive clerici Scripturis sanctis et institutis ecclesiasticis eruditi, IV Non. proximi Martii nobiscum in urbe Roma studeant omnimodis convenire. Sic praestante Deo in [Col. 0385C] hujusmodi quaestionibus praemuniti, ut conventus nostri unitas universae Ecclesiae unitatis afferat firmamentum.

Datum Beneventi, XVIII Kal. Septemb. [(117) 1Kb] .



CDXXXIII. Portugalensem Ecclesiam a metropolitani jurisdictione eximit, et ejus dioecesis limites asserit et confirmat. (Anno 1115, Aug. 15.)
[FLOREZ, España sagrada, XXI, 297.]

PASCHALIS episcopus, servus servorum Dei, venerabili fratri HUGONI Portugalensis Ecclesiae episcopo, et ejus successoribus canonice substituendis in perpetuum

[Col. 0385D] Egregias quondam episcopalis dignitatis urbes in Hispania claruisse, egregiorum, qui in ipsis refulserunt pontificum, sive martyrum, scripta et monumenta testantur. Postea vero per annos multos Hispaniae majorem partem a Mauris vel Ismaelitis invasam atque possessam, urbium vel ecclesiarum abolitio manifestat, et nostrorum temporum memoria non ignorat. Sane quia temporibus nostris omnipotenti Deo placuit urbes nonnullas Maurorum tyrannide eripere, et destitutas in restitutionis columen revocare, opportunum utique duximus episcopales in eisdem urbibus cathedras reparare.

[Col. 0386A] Cum ergo ad reformandum Portugalensis Ecclesiae statum fraternitas tua communi fratrum concilio deputata sit, nos ad ejus reformationem, exsecutionem dilectionis tuae venerabilis frater et coepiscope Hugo, benignissimo favemus affectu. Personam siquidem tuam, et Ecclesiam ipsam Dei gratia restitutam, sub nostram decrevimus tutelam specialiter confovendam, ea te libertate donantes, ut nullius metropolitani nisi Romani pontificis, aut legati qui ab ejus latere missus fuerit, subjectioni tenearis obnoxius: sed remotis molestiis, commissae Ecclesiae quietus immineas. Statuimus itaque ut quaecunque praedia, quamcunque dioecesim, in praesenti VIII indictione eadem Ecclesia juste possidet, vel in futurum juste ac canonice poterit adipisci, [Col. 0386B] firma tibi tuisque successoribus et illibata permaneant; et quod de antiquis parochiae terminis, dum Portugalensis prostrata jaceret Ecclesia, ab aliis Ecclesiis occupatum est, auxiliante Deo eidem reintegretur Ecclesiae. Quorum videlicet terminorum distinctio, horum dicitur finium continuatione distendi. A fauce Aviae fluminis ubi cadit in mare Oceanum per ipsum flumen sursum, usque in Avicellam fluvium, et per Avicellam ad arcum Palumbarii, inde ad Antam de Temone, inde ad montem Ferrati, inde ad montem Marannis, inde ad Campeanam fluvium, et per ipsum fluvium sicut defluit in Bandugium, et per Bandugium, sicut decurrit in Corgam, et per Corregam in Dorium flumen, inde trans Dorium ad Piscarium, per montem magnum [Col. 0386C] ad Antoanam flumen, et per ipsum fluvium sicut descendit ad mare Oceanum. Quaecunque ergo infra hos fines ecclesiae vel monasteria continentur, praecipimus ut supra dictae Portugalensi Ecclesiae obedientiam debitam justitiamque persolvant. Ad haec adjicientes decernimus ut nulli omnino hominum liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus perturbare; sed omnia integra conserventur, tam tuis quam clericorum et pauperum usibus profutura. Si qua ergo in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commenita, si non satisfactione congrua emendaverit, potestatis [Col. 0386D] honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschalis catholicae Ecclesiae episcopus.

Dat. Beneventi per manum Joannis, sanctae Romanae [Col. 0387A] Ecclesiae diaconi cardinalis ac bibliothecarii, XVIII Kalend. Septembris, indictione VIII, Incarnationis Dominicae anno 1115, pontificatus autem Domini Paschalis secundi papae anno XVII



CDXXXIV. *Gonsalvo, episcopo Colimbriensi, praecipit ut occupatam dioecesis Portugalensis partem Hugoni episcopo restituat.

(Anno 1115, Aug. 19.---Vide RIBEIRO, Dissertacones chronologicas e criticas sobre a historia de Portugal. Lisboa, 1810, 8o V, 6.)



CDXXXV. Ad Didacum episcopum Composteltanum. (Anno 1115, Aug. 20.)
[FLOREZ, España sagrada, XX, 202.]

PASCHALIS episcopus, servus servorum Dei, venerabili [Col. 0387B] fratri DIDACO Compostellano episcopo, salutem et apostolicam benedictionem.

Perturbationem regni vestri non parum in personam tuam declinare comperimus, partim pro ecclesiae B. Jacobi, cui Deo auctore praesides, magnitudine, partim pro animi tui solertia, quae nonnullis metuenda conspicitur; unde non parvo te odio insequi dicuntur, qui statum regni turbare nituntur, quorum profecto insidias sollicitius cavere te convenit, ne aut personae tuae, aut Ecclesiae detrimentum (quod Deus avertat) eveniat. Propter quam causam confrater noster Hugo Portugalensis episcopus, et Laurentius Ecclesiae vestrae clericus, tuae ad nos fraternitatis legationem afferentes et fideliter [Col. 0387C] exsequentes enixius postulaverunt ut personam tuam a conciliorum quae per provincias fiunt conventibus solveremus. Nos itaque saluti vestrae tanquam nostrae per Dei gratiam providere, et personam tuam periculis omnibus erui et abesse optamus. Idcirco nos petitioni tuae benignitate debita impertimur assensum; et quandiu guerra et regni perturbatio permanet, personam tuam a conciliorum conventibus liberam manere concedimus. Ad decorem praeterea fraternitatis tuae addicimus, ut in quotidiana conversatione tunica et stola indutus incedas. Qui videlicet habitus sacerdotalis est indicium dignitatis: optamus enim ut et salutem temporalem obtineas, et omnipotenti Domino in omnibus placere contendas.

[Col. 0387D] Datum Beneventi, XIII Kal. Septembris, indict, VIII.



CDXXXVI. Ad Guidonem sedis apostolicae legatum.---De controversia orta inter Bizantinos canonicos et S. Stephani. (Anno 1115, Aug. 27.)
[MANSI, Concil., XX, 1047.]

PASCHALIS episcopus, servus servorum Dei, venerabili fratri GUIDONI Viennensi archiepiscopo, sedis apostolicae legato, salutem et apostolicam benedictionem.

Super prudentia tua plurimum admiramur, quod in negotio Ecclesiae B. Stephani, clericorum ipsorum [al. suorum] testimonium acceptare nolueris: cum B. Gregorius in hujusmodi causis ecclesiarum, [Col. 0388A] auctoribus [al. actoribus] probationem imponat. Diversae namque sunt in causarum auctoribus species, nec in omnibus causis crimina agitantur. In criminibus siquidem accusatorum testium illa districtio observanda est, quae canonibus continetur, ne qui ad probationem domestici assumantur. Caeterum in possessionum, vel caeteris hujusmodi negotiis, hi potissimum assumendi sunt, qui eadem negotia tractaverunt, de quorum visu et [al. vel] auditu haesitatio esse non debeat. Si ergo iidem clerici idonei sunt, ab assertione causae illius nullatenus repellantur: sed sicut aliis litteris deliberatum est, inter S. Joannis et S. Stephani canonicos lis illa plenius decidatur. Cessat jam malitiae zelus, et dolositatis cavillatio: et praedictarum ecclesiarum [Col. 0388B] negotium juxta litterarum tenorem omnimodis peragatur. Alioqum ad praesentiam nostram parati prorsus et instructi proximo quadragesimalis concilii tempore revertantur.

Datum Trojae, VI Kal. Septembris, indictione VIII.



CDXXXVII. Ad Alexium imperatorem Constantinopolitanum (Anno 1115.)
Registr. Paschalis papae, lib. XIV (XVII?), cap. 6.---E cod. Vatic. Ottobon. n. 3057 eruit W. Giesebrecht; edidit Philipp. JAFFÉ, Regesta Rom. pont., p. 510.]

ALEXIO, Contantinopolitano imperatori.

Omnipotentis Dei dignationi et miserationi gratias agimus, quia cor vestrum ad reformandam catholicae [Col. 0388C] Ecclesiae unitatem animare et confortare dignatus est, S. Spiritus Paracleti potentiam deprecantes, ut sicut in apostolis suis omnium gentium diversitates unire dignatus est, ita in nobis unitatis hujus operetur effectum. In quo nimirum negotio nobis quidem grandis est difficultas, quia nostrarum gentium diversitas non facile in unum potest convenire consensum. Vobis autem per omnipotentis Dei gratiam facultas patet, quia clericorum ac laicorum, praepositorum ac subditorum . . . . . de vestro pendet arbitrio, cum vestrae adsit benignitas voluntatis. De cujus religioso sanctoque proposito et vestrae nos litterae instruxerunt et fidelissimi ac sapientissimi nuntii vestri, B. Mesimeri relatio nos [Col. 0388D] plenius certificavit. Ipse enim legationi vestrae totis profecto desideriis instare contendit, utpote qui et vestrae fidelitatis studiis et catholicae unitatis votis totus exaestuat. Novit sane vestrae sagacitatis experientia, quanta olim Constantinopolitani patriarchae circa Romanum episcopum devotio ac reverentia fuerit. Caeterum ex multis jam annorum curriculis adeo se civitatis regiae praesules cum clero suo praeter omnem audientiam a Romanae Ecclesiae charitate ac obedientia subtraxerunt, ut neque litteras ab apostolica sede directas suscipere, nec ejus apocrisiariis communicare dignati sint. Et nisi vestri imperii sapientia amoris circa nos et nuntios nostros dulcedinem demonstraret, omnimodo inter nos divisio permaneret, ut neque nos vestri, neque, vos nostri [Col. 0389A] notitiam haberetis, nec ulla inter nos hodie reconciliationis memoria gereretur. Prima igitur unitatis hujus via haec videtur, ut confrater noster Constantinopolitanus patriarcha primatum et reverentiam sedis apostolicae recognoscens, sicut in religiosi principis Constantini sanctionibus institutum et sanctorum conciliorum consensu firmatum est, obstinatiam praeteritam corrigat, sicut ex legatorum nostrorum suggestione cognosces; metropoles vero illae sive provinciae, quae sedis apostolicae quondam dispositionibus subjacebant, ad ejusdem sedis obedientiam dispositionemque concurrant, ut status ille, qui inter veteris et novae Romae nostrorum ac vestrorum praedecessorum temporibus habebatur, nunc cooperante Deo per vestrae sublimitatis industriam [Col. 0389B] reformetur. Ea enim, quae inter Latinos et Graecos fidei vel consuetudinum [diversitatem] faciunt, non videntur aliter posse sedari, nisi prius capiti membra cohaereant. Quomodo enim inter dissidentium et sibi invicem adversantium pugnas quaestionum poterit diversitas pertractari, dum alteri alteris nec obedire nec consentire dignantur. Mox per Dei gratiam apostolicarum sedium praesules, et nostro et vestro cooperante studio, loco et tempore, quod statuerimus, convenire debebunt, ut communicatis consiliis secundum sanctarum rectitudinem Scripturarum de medio quaestionum scandala resecentur. Cujus conventus locum vestrae imminet prudentiae deliberare, qui nostris ad vos convenientibus fratribus salubrior atque commodior [Col. 0389C] sit. Tempus autem opportunum Octobrem sequentis anni mensem Domino cooperante praevidimus. Propter quae omnia cum vestrae sapientiae moderatione tractanda venerabilem fratrem nostrum, M[aurum], Amalfitanum episcopum, et charissimos filios N. abbatem et Hugonem, sedis nostrae presbyteros et charissimum B., sedis nostrae subdiaconum, ad vestram praesentiam destinamus. Quos rogamus ad nos celerius remitti, ut responsionis vestrae certitudinem cognoscentes, quae in posterum ad id peragendum disponenda fuerint, auctore Deo, congruenter disponamus.

Trojae.



CDXXXVIII. Ad T[heodericum] presbyterum cardinalem, apostolicae sedis legatum. (Anno 1115.)
[MANSI, Concil., XX, 1096.]

PASCHALIS episcopus, servus servorum Dei, T. presbytero cardinali apostolicae sedis legato, sanctam et apostolicam benedictionem.

Ex antiqua relatione comperimus Saxones a principio conversionis suae ad Deum fideles atque obedientes beato pontifici et apostolicae sedi exstitisse. Quia igitur ad partes illas, ut audivimus, accessit, et meis super ecclesiis aliisque quibusdam negotiis scandala emerserint, si quid aut etiam alibi juste atque canonice operari potueris, auctoritatis nostrae favore, et cooperante Domino, [Col. 0390A] opereris. Si quod et consolationis auxilium nostro Halberstadiensi episcopo conferre potueris, conferas ut apostolicae sedis visitatione gaudeat.

Data Ferentini, VI Id. Octobris.



CDXXXIX. Oratorium S. Mariae penes Novum-purgum apud Aldenardam, membrum Eihamensis Ecclesiae, tuendum suscipit. (Anno 1115, Oct. 18.)

[Historia Mechliniensis, II, 253, teste Brequigny Tabl. chron. II, 455.]



CDXL. Monasterii S. Xisti Placentini possessiones confirmat, monachisque jus eligendi abbatis tribuit. (Anno 1115, Oct. 30.)
[MABILL., Annal. Bened. VI, 607.]

[Col. 0390B] Pacatis in Urbe rebus, Romam sub autumnum reversus est Paschalis, ubi residebat III Kalendas Aprilis hujus anni 1115, cum pontificium diploma indulsit Odoni abbati monasterii Sancti Xisti, Placentiae siti, ubi monachi loco sanctimonialium male viventium nuper substituti fuerant, agente praecipue illustris memoriae Mathildi comitissa, quatenus et religio illic monastici ordinis servaretur, et monasterii possessiones, quae jam diu destructae fuerant, per eorum restituerentur industriam. Ad haec universa praedia et possessiones quas Angilberga imperatrix, ejusdem fundatrix monasterii, illic contulerat, caeteraque omnia eidem loco a fidelibus concessa vel concedenda idem pontifex confirmat, tribuitque liberam facultatem eligendi abbatis secundum Regulam [Col. 0390C] sancti Benedicti.

Scriptum per manum Gervasii, scriniarii regionarii ac notarii sacri palatii. Data Laterani per manum Joannis, S. R. E. diaconi cardinalis ac bibliothecarii, III Kal. Novembris, indictione IX, Incarnationis Dominicae anno 1115, pontificatus autem domni Paschalis papae II anno XVII.



CDXLI G[onsalvo] episcopo Colimbriensi praecipit ut ad Mauritii Bracarensis obsequium redeat. (Anno 1115, Nov. 3.)
[BALUZ., Miscell., edit. Luc. I, 139.]

PASCHALIS episcopus, servus servorum Dei, venerabili fratri GONSALVO Colimbriensi episcopo, salutem [Col. 0390D] et apostolicam benedictionem.

Quanti criminis habeatur ecclesiasticae auctoritatis contemptus ex propheticis verbis agnoscitur, ubi scriptum est: »Quasi scelus idololatriae nolle acquiescere (I Reg. XV).« Fraternitatem tuam missis et remissis litteris admonuimus ut confratri nostro Mauritio Bracarensi archiepiscopo tanquam metropolitano tuo reverentiam obsequiumque impenderes. Tu vero et litteras contempsisti, et privilegia quae Bracarensi Ecclesiae apostolicae sedis auctoritate indulsimus sub contemptu ejusmodi conculcasti. Adhuc tamen penes te patientiam exhibentes praecipimus ut eidem archiepiscopo tanquam metropolitano tuo deinceps debeas obedire. Porro nisi infra dies quadraginta postquam has litteras acceperis, debitam ei obedientiam [Col. 0391A] praestaveris, ex tunc ab episcopali officio re suspendimus.

Datum Anagniae, III Nonas Novembris.



CDXLII Ad Bernardum archiepiscopum Toletanum, apostolicae sedis legatum. (Anno 1115, Novembr. 3.)
[BALUZ., ubi supra.]

PASCHALIS episcopus, servus servorum Dei, venerabili fratri BERNARDO Toletano archiepiscopo, apostolicae sedis legato salutem et apostolicam benedictionem.

Pro injuriis confratris nostri Mauritii Bracarensis archiepiscopi fraternitatem tuam saepe monuimus; sed adhuc se vehementer a te gravari conqueritur. [Col. 0391B] Colimbriensis enim episcopi obedientiam ei contra Romanae auctoritatis privilegia subtraxisti. Item in Lucensi Ecclesia, ad ejus metropolim pertinente, episcopo praeter judicium ejecto superordinari alium proposuisti. Idipsum in monasterio Beati Petri de Monte factum conqueritur. Bracarensis Ecclesiae bona et ab aliis distrahi consensisti, et ipse cum familiaribus tuis mora diutina consumpsisti. Per totam etiam provinciam, invito et ignorante eo, potestatem tuae voluntatis exerces. Asturicensis Ecclesiae parochiam, ut Salmantinam augeres, invito eo, imminuisti. Nos autem in his vehementer regni turbationem et aetatis tuae gravedinem infirmitatisque pensamus. Idcirco te ab injuncta super archiepiscopum [Col. 0391C] et provinciam Bracarensem cura legationis absolvimus, ut liberius ipse valeat in provincia sua justitiam exercere.

Datum Anagniae III Nonas Novembris.



CDXLIII. *Inter Anastasium, SS. Andreae et Gregorii in Clivo Scauri Romae siti abbatem, et »Scholam piscatorum stagni« de parte ejusdem stagni litem pro abbate discernit.

(Anno 1115, Nov. 24.---Vide tabulam apud MITTARELLI, Annal. Camaldul. III, 166, 167.)



CDXLIV. *Monasterii Sinsheimensis privilegia confirmat.

(Anno 1115.---Vide Chronic. Sinsheim. ap. MONE Quellensammlung, I, 206.)



CDXLV. Ad canonicos et laicos parochianos ecclesiae S. Frigdiani Lucensis. (Intra an. 1100-1116, Jan. 5.)
[BALUZ., Miscell. ed. Luc. IV, 586.]

PASCHALIS episcopus, servus servorum Dei, dilectis filiis canonicis seu laicis parochianis ecclesiae S. Fridiani, salutem et apostolicam benedictionem.

Charitatis utilitas immensa et incomprehensibilis est, quia ipse Dominus omnipotens immensus et incomprehensibilis charitas est. Ex charitatis radice omnium virtutum robur egreditur, omniumque bonorum operum constantia generatur: propter nimiam charitatem omnium Dominus de summis ad ima descendit, ut nos de imis ad summa conscendere valeamus. Quod etiam ut in nobis charitas permaneret, [Col. 0392A] hoc suum praeceptum dixit, ut nos invicem diligamus. Ea propter nos dilectionem vestram litteris apostolicis duximus visitandam gratias Deo et vobis agentes, quod inter personam ex vobis, videlicet priorem vestrum gratiam Dei bonam et nobis utilem habeamus. Sic quod charitatem vestram rogamus, ut animis vestris indignatio nulla subrepat. Et si enim pro canonici ordinis observantia eum in nostra retineamus ecclesia, ipse tamen vobiscum est animo et a vobis corporaliter quandoque Domino praestante non deerit. Nolite itaque ullatenus indignari, sed tanquam unum corpus in Domino ad invicem vobis charitatis debitae solatium adhibere, ut de vestrae dilectionis vinculo Dominus omnipotens, qui vera est charitas, et vera gloria, glorietur. [Col. 0392B] Orantes vos pro nobis misericordia divina custodiat.

Datum Later., Idibus Januarii



CDXLVI, Ad canonicos S. Frigdiani Lucensis (Intra an. 1100-1116, Jan. 27.)
[BALUZ., ibid.]

PASCHALIS episcopus, servus servorum Dei, dilectis filiis canonicis Sancti Fridiani, salutem et apostolicam benedictionem.

De religione vestra laetamur; et vos semper in his quae religionis sunt per Dei gratiam manere, optamus. In eo autem, quod ad priorem vestrum duos ex vobis canonicos fratres misistis, charitatem quidem [Col. 0392C] intelligimus quoniam ad minus quam inter duos charitas non habetur; sed fratres ipsos non charitatis legatione functos percipimus, ut aut priorem reducerent, aut alium eligendi licentiam obtinerent: monemus itaque dilectionem vestram, ut omnino ab illis desistatis, imitantes eum qui, relictis omnibus, Dominum secutus est. Satis enim religioni vestrae indecens est quod modicum quid perpeti non valetis. Si qua ergo, quod absit! zizania oriuntur, radicitus ea evellere satagatis, ut seges Dominica liberius in altum surgere et fructum plurimum, largiente Domino, valeat exhibere. Prior enim vester quanquam nobiscum sit, a vobis tamen non recessit.

Datum Laterani, VI Kal. Februarii.



CDXLVII. Parochianos ecclesiae S. Frigdiani Lucensis hortatur ut decimas et oblationes subtractas ecclesiae restituant. (Intra an. 1100-1116, Jan. 29.)
[BALUZ., ibid., p. 587.]
[Col. 0392D]

PASCHALIS episcopus, servus servorum Dei, dilectis filiis parochianis ecclesiae S. Fridiani, salutem et apostolicam benedictionem,

Et a nobis et a vobis omnipotenti Domino gratiae referendae sunt, quod per ecclesiam vestram divinum illud communis et apostolicae vitae lumen usque ad primae sedis verticem diffusum est. Etsi enim Romana Ecclesia mater sit Ecclesiarum omnium et magistra, ei tamen de beati Fridiani ecclesia regularis vitae ordinem sibi assumere et per dominum [Col. 0393A] R. priorem et alios vestros fratres disponere placuit. Super quo aliquos vestrum adeo scandalizatos audivimus quod decimas et oblationes suas Beati Fridiani ecclesiae subtraxerunt, quos profecto decuerat, beneficiorum quae omnipotens Dominus loco eidem contulit reminisci, non ei debita sua subtrahere, aut de divinae largitatis gratia indignari. Et nobis enim et vobis divini luminis illustratio sufficit. Nec quidquam pro nostra vobis, aut pro vestra nobis participatione adimitur. Vestram ergo dilectionem apostolicae visitationis alloquio salutantes monemus, ut benignitatem Dei ad memoriam revocetis, et in his, quae placita ei sunt, efficaciter et unanimiter maneatis. Illis autem qui decimas et oblationes ecclesiae subtraxisse dicuntur, [Col. 0393B] praecipimus ut et ablata restituant, et ad satisfactionem debita humilitate perveniant. Alioquin sententiam, quam in eos dominus prior vel per se vel per fratres suos dictaverit, nos praestante Deo ratam habebimus.

Datum Laterani, IV Kalend. Februarii.



CDXLVIII. Privilegium pro canonicis S. Fidelis. (Intra an. 1100-1116, Jan. 30.)
[TATTI, Annal. della citta di Como, II, 866.]

PASCHALIS episcopus, servus servorum Dei, venerabili fratri CUMANO episcopo, salutem et apostolicam benedictionem.

Episcopalis officii est supra commissum gregem attentius vigilare, et quae salutis sunt ei, per Dei gratiam, [Col. 0393C] providere. Etsi enim pastor malus sollicitus videatur, si tantum gregis sui curam negligit gravioris reatus poenam non effugit. Unde Apostolus scribens ait: »Si quis suorum, et maxime domesticorum curam non habet, fidem negavit, et est infideli deterior.« Fratres siquidem S. Fidelis conqueruntur, quod in eorum Ecclesiam contradicentibus ipsis contra ipsius Ecclesiae possibilitatem quidam clerici intrudantur, vestrae sollicitudini mandamus ut iisdem fratribus debitam justitiam facias; nec tantum eis injuriam irrogari, aut eorum ecclesiam usque adeo aggravari permittas, nec tu eos propter hoc a tua communione repellas. Tuum est enim et personis et ecclesiis ita praestante Domino providere, ut boni pastoris mercedem retributoris honorum [Col. 0393D] omnium Dei nostri examine merearis.

Datum Laterani, III Kal. Februarii.



CDXLIX. Ad Bernardum Toletanum primatem, apostolicae sedis vicarium.---Segoviensem civitatem ipsius personae permittit. Monasterium S. Servandi donat. (Intra an. 1100-1116.)
[MANSI, Concil., XX, 1037.]

Fraternitatis tuae petitionem clementer admisimus. Volumus enim ut commissa tibi apostolicae sedis legatione honorifice perfruaris. Segoviensem civitatem, nisi proprium desideret civitas ipsa episcopum, personae tuae pro gravioris paupertatis necessitate permittimus. Monasterium Sancti Servandi [Col. 0394A] quod nostri juris est, a praedecessoribus nostris Massiliensi quondam monasterio novimus fuisse commissum. Caeterum, quia propter Sarracenorum feritatem monachos de loco ipso discessisse cognovimus, nos monasterium ipsum sollicitudini tuae restaurandum disponendumque committimus. Quod si per omnipotentis Dei misericordiam restaurari contingit, debitum Lateranensi palatio censum annis singulis persolvetis.

Datum Lateranis XVI Kalend. Aprilis.



CDL. Excommunicationem Uberti presbyteri prolatam a R[othone] praeposito et fratribus S. Frigdiani confirmat. (Intra an. 1101-1116, Mart. 6.)
[BALUZ., Miscell. ed. Luc. IV, 585.]
[Col. 0394B]

PASCHALIS episcopus, servus servorum Dei, dilectis filiis R. praeposito et caeteris fratribus Sancti Fridiani, salutem et apostolicam benedictionem.

Vitae regularis propositum in primitiva Ecclesia cognoscitur ab apostolis institutum. Nemo enim illorum quidquam proprium habebat, sed erant in illis omnia communia. Erat enim illius anima una et cor unum; hanc beatus Augustinus tam gratanter amplexus est, ut eam suis regulis informaret; hanc et vos, largiente Domino, suscepistis, et quicunque semel cum voti professione susceperit, sine reatu praevaricationis et uxoris Lot exemplo dimittere omnino non poterit. Audivimus autem quemdam inter vos presbyterum, Ubertum nomine, post [Col. 0394C] professionem exhibitam in tantam prorupisse vesaniam ut, susceptae vitae et claustri vestri conversatione posthabita, Sodomam Gomorrhamque respexerit et se amplioris viae volutabris replicarit. Porro super hunc quoniam admonitus redire contempserit, audivimus a vobis excommunicationis prolatam esse sententiam. Notum utique penes vos et eos qui in partibus vestris sunt, haberi volumus, quia nos eamdem sententiam sancti Spiritus judicio confirmamus. Nemo enim mittens manum suam in aratrum et respiciens retro aptus est regno Dei.

Dat. Laterani, II Nonas Martii.



CDLI. Ad Florentinos clericos.---Ut Dominicis diebus ac praecipuis festis, majoris missae officio, sicut prius solebant, intersint. (Intra ann. 1101-1116, Mart. 13.)
[MANSI, Concil., XX, 1052.]
[Col. 0394D]

PASCHALIS episcopus, servus servorum Dei, dilectis filiis Florentinis clericis, salutem et apostolicam benedictionem.

Antiquum morem vestrae matricis ecclesiae fuisse audivimus, quod clerici de canonicis et de capellis, tam in Dominicis diebus quam in praecipuis festivitatibus, in processionibus et in officio majoris missae usque ad perlectum evangelium soliti erant convenire. Nunc vero, nescimus qua occasione ab hac debita obedientia et honesta ejusdem ecclesiae consuetudine vos subtraxistis: quod nobis schisma et Ecclesiae divisio esse videtur. Mandamus igitur [Col. 0395A] vobis, atque praecipimus, ut ad primam Ecclesiae consuetudinem redeatis, ne canonicam Ecclesiae sententiam incurratis.

Datum Laterani, tertio Idus Martii.



CDLII. Ad Lanuinum Turris priorem. (Intra an. 1102-1116, Jan. 27.)
[MABILL., Annal. Bened. V, 456.]

PASCHALIS episcopus, servus servorum Dei, dilecto filio LANUINO, salutem et apostolicam benedictionem.

Quoties a fratribus nostris illud exigitur quod sanctorum Patrum regulis consonat, dignum est ut eorum petitiones libentius audiantur. Ex igitur praesenti auctoritate in ecclesia illa juris eremi, quae apud Squillacium sita est, monasterium constitue, [Col. 0395B] ut fratres, austeritatem eremi ferre non valentes, juxta beati Benedicti Regulam illic possint omnipotenti Deo deservire. Quam nimirum habitationem per praepositum et decanum gubernari disponique praecipimus, sic tamen ut eremi praepositus semper praeferatur, et major habeatur: et sicut idem monasterium eremi dispositioni subjacet, ita ejusdem loci praepositus et decanus subjiciatur magistro eremi.

Data Lateranis VI Kal. Februarii.



CDLIII. Ad O[tbertum] Leodiensem episcopum.---Pro querela Radulfi Remensis archiepiscopi. (Intra an. 1107-1116, Dec. 27.)
[MARTENE, Ampl. Collect., II, 624.]

[Col. 0395C] PASCHALIS episcopus, servus servorum Dei, venerabili fratri O. [(118) 1Kb] Leodiensi episcopo, salutem et apostolicam benedictionem.

Confratris nostri Radulfi [(119) 1Kb] Remensis archiepiscopi, querelam accepimus, quod in castello [(120) 1Kb] Bullionis partem Remensis parochiae usurpaveris, et in ecclesia Sancti Joannis, eo invito, presbyterum ordinaveris. Unde fraternitati tuae praecipimus quatenus aut partem ipsam parochiae omnino dimittas, aut de ea judicio confratrum nostrorum Catalanensis et Tullensis episcoporum, Remensi Ecclesiae justitiam exsequaris loco et tempore quod ipsi praeviderint. Alioquin nos super presbyterum illum, qui jam in Beati Joannis ecclesia intrusus dicitur, confratris nostri Remensis archiepiscopi judicium confirmamus.

[Col. 0395D] Datum Romae, sexto Kalendas Januarii.



CDLIV. Ad Reinhardum episcopum Halberstadensem.---Laudat eum quod quaedam monialium monasteria reformaverit. (Intra an. 1108-1116, Mart. 20.)
[MARTENE, Coll. I, 637.]

PASCHALIS episcopus, servus servorum Dei, venerabili fratri REINHARDO Halberstadensi episcopo, salutem et apostolicam benedictionem.

[Col. 0396A] Quaedam monasteria monialium audivimus per vestram industriam correcta, ut remotis saecularibus pompae vanitatibus, regulari debeant disciplinae operam dare. Hanc profecto sollicitudinem tuam laude dignam ducimus, et assertionis nostrae robore confirmamus. Statuimus ergo ut in locis ipsis monastica semper religio conservetur, nec cuiquam liceat regularem disciplinam ab eisdem monasteriis removere, ut correctionis tuae gratia, perpetuis illic temporibus conservetur.

Data Laterani, XIII Kal. April.



CDLV. Ad A[delgotum] Magdeburgensem archiepiscopum, etc. (Intra an. 1109-1116, Oct. 27.)
[ECCARD, Corpus hist., tom. II, p. 278.]

[Col. 0396B] PASCHALIS episcopus, servus servorum Dei, venerabilibus fratribus A[DELGOTO] Magdeburgensi metropolitano et suffraganeis ejus, salutem et apostolicam benedictionem.

Veniens ad apostolorum limina confrater noster Magdeburgensis electus suam apud nos querelam exposuit, quod videlicet a clero et populo Merseburgensis ecclesiae electus sit praesentibus et collaudantibus vobis et in ea sacerdotis officium vestra ordinatione susceperit. Post haec nullo praeeunte judicio non solum episcopalis ei sit gratia benedictionis denegata, sed ab eadem et Ecclesia quasi ex praecepto nostro violenter sit expulsus. Nos igitur eum ad fraternitatis vestrae praesentiam cum litteris praesentibus praemittentes, praecipimus ut idem frater [Col. 0396C] plenius electioni huic et Ecclesiae restituatur, et secundum canonicas sanctiones causa ejus praesentiae vestrae judicio decidatur. Quod si judicii difficultas apud vos emerserit, cum communibus fraternitatis vestrae litteris et nuntiis ad examen sedis apostolicae causa eadem remittatur.

Datum Romae, VI Kalendis Februarii.



CDLVI. Clerum populumque Merseburgensem de superiore ad Adelgotum epistola certiorem facit. (Intra an. 1109-1116, Oct. 27.)
[ECCARD, Corpus hist. tom. II, p. 277.]

PASCHALIS episcopus, servus servorum Dei, clero et populo Merseburgensi, salutem et apostolicam benedictionem.

[Col. 0396D] Lator praesentium Gregorius confrater noster cum duabus Ecclesiae vestrae clericis et totidem laicis ad nostram praesentiam veniens se a vobis communi electum assensu asseruit, praesentibus et collaudantibus metropolitano Magdeburgensi et suffraganeis ejus. Caeterum prius haec nullo praeeunte judicio quasi ex praecepto nostro se per archiepiscopum eumdem conquestus est ab electione et Ecclesia sua violenter expulsum. Unde nos ad archiepiscopum ipsum et comprovinciales episcopos litteras, ut si [Col. 0397A] quae super hoc injuste acta sunt corrigantur. Neque vero nostrae voluntatis est ut causa ejusdem fratris aliquod praejudicium patiatur.

Datum Romae, VI Kalend. Novembris.



CDLVII. Ad Vitalem abbatem Savigniensem.---Permittit Savigniensibus fratribus ut tempore interdicti divina celebrent officia. (Intra an. 1112-1116.)
[MARTENE, Thes. anecd. I, 336.]

PASCHALIS episcopus, servus servorum Dei, dilecto filio VITALI abbati S. Trinitatis de Savigneio, salutem et apostolicam benedictionem.

In nemore quodam deserto et invio ecclesiam aedificatam et religioso fratres per tuam industriam [Col. 0397B] in Dei servitio illic congregatos audivimus: unde omnipotenti Deo gratias agimus, cujus gratiae est bonum omne quod agimus, et quieti vestrae pro officio providere curavimus. Vestrae siquidem religioni concessionem hanc litterarum praesentium auctoritate concedimus, ut pro interdicto communi parochiae, in qua manetis, ecclesia vestra, nullo modo officiis debeat carere divinis. Tu igitur in Christo venerabilis, tam pro nobis quam pro universa Ecclesia omnipotentis Dei misericordiam instantius exorare memineris, qui nos per gratiam suam in dilectione sua semper custodiat.

Dat. Lateranis, X Kal. Aprilis.



CDLVIII. Monasterium Fabariense ab episcopi Basileensis potestate liberat et bona ejus confirmat.
[Col. 0397C]

(Anno 1116, Jan. 29.---Vide EICHHORN, Episcopatus Curiensis in Rhaetia, 1797, 4o, Pr. p. 46.)



CDLIX. Ad clerum et populum Florentinum.---Innocentem eorum episcopum declarat; ejus calumniatores officiis et beneficiis privat. (Anno 1116.)
[MANSI, Concil. XX, 1053.]

PASCHALIS episcopus, servus servorum Dei, dilectis filiis, clero et populo Florentino, salutem et apostolicam benedictionem.

Jam dudum apud nos confrater noster G. [Godifredus], episcopus vester, querelam suam deposuit adversus Ecclesiae vestrae archidiaconum et ejus [Col. 0397D] socios, videlicet Joannem priorem ecclesiae S. Laurentii, et Petrum S. Petri de Scaradio, et Rambaldum S. Stephani priorem, quod eum in populo criminarentur Simoniacae pravitatis. Missis itaque litteris, utrique parti agendae causae terminum dedimus. Cum in termino venisset episcopus, illi ad praesentiam nostram minime accesserunt, terrorem captionis in itinere praetendentes. Nos autem, ut eis hujusce occasionis diverticula toleremus, per eumdem episcopum, et per episcopum Volterranum ducatum eis omnimode tutum providere curavimus. Archidiaconus quidem, et B. Laurentii prior ad nostram praesentiam convenerunt: caeteri alii nec venerunt, nec pro se nuntios transmiserunt. Tunc praesentibus eis adversus eos episcopus questus est, [Col. 0398A] quod se ipsius obedientiae communionique sub traxerint, quod ipsum in populo Simoniaci flagitii criminati sint, quod ejus exsecrati sint consecrationes, quod adversus eos conspirationem in conventiculis fecerint. Porro illi, praemisso tractationis spatio, se accusatores episcopi, aut illius criminis probatores penitus negaverunt. Collectiones clericorum seu laicorum in ecclesiasticis fecisse asseruerunt, sed propter inquirendum rumoris illius, qui contra episcopum increbuerat, veritatem: in quibus nimirum collectionibus, conspirationis conventicula intelleximus. In caeteris quoque se offendisse confessi sunt. Prolata sunt igitur his causis congruentia sanctorum Patrum diversa capitula; Antiochenae videlicet synodi quintum: »De his qui se a [Col. 0398B] ministerio ecclesiastico subtrahunt, et seorsum colligunt;« item »De conspiratione seu conjuratione« Chalcedonensis synodi octavum decimum; et Calixti papae ad episcopos per Galliam constitutos, cujus initium est: »Conspirationum crimina vestris in partibus vigere audivimus.« Item Alexandri papae: »De his qui sanctos persequuntur, aut amovere, aut dilacerare nituntur.« Item Stephani papae: »De his qui adversus Patres armantur, et qui fratres calumniantur.« Nos ergo tantorum Patrum auctoritatibus instructi, praefatos viros propria confessione convictos, ab officiis seu dignitatibus suis sententia judiciali removemus, nisi eis in posterum misericordia subveniatur Ecclesiae: aliisque etiam, [Col. 0398C] qui vocati venire ad nostram praesentiam neglexerunt, idem judicium irrogamus, quoniam eisdem videntur capitulis irretiti. Aequum est enim ut dilationem sententiae de absentia non lucrentur, quia confitetur de omnibus quisque, si subterfugere [forte quisquis se subterfugere. HARD.] judicium dilationibus putat. Omnibus igitur vobis praesentium litterarum auctoritate praecipimus, ut episcopum vestrum, tanquam per Dei gratiam catholicum unanimi concordia diligatis et vereamini. Si qui vero clericorum, aut laicorum, temeraria deinceps praesumptione super hujusmodi episcopum infestaverint: noverint se pertinacia sua, clerici quidem, depositione multandos; laici vero, excommunicationi subjiciendos.

[Col. 0398D] Data Laterani, V Non. Martii, indict. IX.



CDLX. Breve ad Stephanum Augustodunensem. (Anno 1116, Mart. 14.)
[Gall. Chr., IV, 88.

PASCHALIS, servus servorum Dei, venerabili fratri STEPHANO Augustod. episcopo, etc.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo charissime Stephane, justis petitionibus annuentes, sanctam Augustodunensem Ecclesiam, cui Domino auctore praesides, apostolicae [Col. 0399A] sedis auctoritate munimus. Statuimus enim ut oppida, villae, seu ecclesiae, possessionesve, quas praedecessores tui Aganonis temporibus, Augustodunensis Ecclesia tenuit, tibi quoque ac successoribus tuis, quietae, firmae et integrae conserventur. Caetera etiam quae eidem Augustodunensi Ecclesiae per tuam industriam recuperata vel acquisita sunt, videlicet ecclesia S. Mariae, et S. Lazari de Avalone, et castrum Toilonum cum eorum pertinentiis, vel in futurum per Dei gratiam recuperari vel acquiri juste legitimeque contigerit, quieta semper et integra in ejusdem Ecclesiae jure ac possessione permaneant. Decernimus ergo ut nulli liceat eamdem Ecclesiam temere perturbare, aut ejus possessiones auferre, vel ablatas retinere, minuere, vel temerariis [Col. 0399B] vexationibus fatigare; sed omnia integra conserventur, tam tuis quam clericorum et pauperum usibus profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Christi Jesu aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus, sit pax, etc.

Ego Paschalis catholicae Ecclesiae episcopus subscripsi.

[Col. 0399C] Datum Laterani, per manum Joannis S. Romanae Ecclesiae diaconi cardinalis ac biblioth., II Idus Martii, ind. IX, Incarnat. Dominicae anno 1116, pontificatus autem domni Paschalis secundi anno XVII.



CDLXI. Ad Gozeranum archiepiscopum Lugdunensem.--- Primatum illi confirmat in Lugdunenses provincias. (Anno 1116, Mart. 14.)
[MANSI, Concil., XX, 1079.]

Idcirco, venerabilis frater Gozerane Lugdunensis archiepiscope, praesentis decreti pagina, fraternitati tuae tuisque successoribus, et per vos eidem Lugdunensi Ecclesiae, confirmamus primatum super quatuor Galliarum primatiis, videlicet Lugdunensi, [Col. 0399D] Rothomagensi, Turonensi, et super Senonensi, sicut a nostris constat antecessoribus institutum.



CDLXII. Privilegium pro ecclesia S. Pancratii Hadmerslebensi. (Anno 1116, Mart. 20.)
[LEUCKFELD, Antiquit. Halberstad., Wolffenbuttel, 1714, 4o, p. 704.]

PASCHALIS episcopus, servus servorum Dei, dilectis filiis THIETMARO praeposito, et ejus fratribus in ecclesia Beati Pancratii penes villam Hamersleve regularem vitam professis tam praesentibus quam futuris in perpetuum desiderium.

Quod ad religiosum praepositum et animarum salutem pertinere monstratur, auctore Deo sine aliqua [Col. 0400A] est dilatione complendum; venerabilis siquidem frater noster Reinhardus Halberstadensis episcopus officii sui debito religioni operam vigilanter impendens, in villa sua praedicta clericorum juxta beati Augustini regulam viventium congregationem instituit, quorum et ordinem et quietem nostra desiderat auctoritate muniri. Nos igitur ejus desideriis annuentes vos, charissimi filii in supradicta B. Pancratii ecclesia cohabitantes, sub apostolicae sedis tutelam suscipimus et decreti praesentis auctoritate munimus. Vitae namque canonicae ordinem, quem professi estis, privilegii pagina firmamus. Et ne cui post professionem exhibitam proprium quid habere, neve sine praepositi vel congregationis licentia de claustro discedere liceat, interdicimus. Unde etiam [Col. 0400B] quieti vestrae attentius providentes statuimus ut universa quae ad vestrae fraternitatis sustentationem a supradicto episcopo deliberata sunt, et quaecunque ab aliis fidelibus de ipsorum jure vel jam data sunt, vel in futurum dari, offerri, aut aliis justis modis acquiri contigerit, firma vobis vestrisque successoribus et illibata permaneant. Decernimus igitur ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, salva nimirum canonica Halberstadensis episcopi reverentia. Si qua ergo ecclesiastica saecularisve persona, hanc nostrae [Col. 0400C] constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Paschaiis catholicae Ecclesiae episcopus.

Data Laterani per manum Joannis, sanctae Romanae Ecclesiae diaconi cardinalis et bibliothecarii, XIII [Col. 0400D] Kalend. April., indict. IX, Incarnationis Dominicae anno 1116, pontificatus autem domini Paschalis secundi papae XVII.



CDLXIII. *Dominico, monasterii S. Facundi Sahagunensis abbati »ligandi ac solvendi potestatem super Burgenses S. Facundi« concedit, qui »tempore cum inter regem Alfonsum, regis Sancii filium, et Urracam reginam, Aldefonsi regis filiam, bellum vehemens et diutinum emersisset,« et abbatem et monasterium variis injuriis affecerint.

(Anno 1116, Mart. 21.---Vide ESCALONA in Historia del real monasterio de Sahagun, Madrid 1782, fol., p. 514.)



CDLXIV. Bulla pro monasterio S. Tiberii. (Anno 1116, Mart. 22.)
[Gall. Christ. VI, 316.
[Col. 0401A]

PASCHALIS episcopus, servus servorum Dei, dilecto filio ARNALDO abbati monasterii S. Tiberii, quod in Agathensi territorio in Caesarione situm, ejusque successoribus regulariter substituendis in perpetuum.

Justis votis assensum praebere, justisque petitionibus animum accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo charissime, justis petitionibus annuentes, [Col. 0401B] Beati Tiberii monasterium, cui Deo auctore praesides, apostolicae sedis auctoritate munimus. Statuimus enim ut in adjacenti villa vel terminis ejus nulla unquam ecclesiastica saecularisve persona castrum aliquod vel fortitudinem facere audeat, neque in hominibus ejusdem villae aliquas exactiones, praeter abbatem et ministros ejus extorquere, neque vicariae ministerium exercere, neque pro eadem vicaria campum vindicare, qui est ultra flumen Tongam subtus Ceveracum, vel abbatis, vel personae cujuslibet indulgentia. Confirmamus autem vobis vestrisque successoribus in Agathensi territorio ecclesiam Sanctae Mariae de Gradu, ecclesiam S. Martini de Vallevrages, ecclesiam S. Sulpicii de [Col. 0401C] Castro novo, ecclesiam Sancti Joannis de Florenciaco, ecclesiam Sancti Martini de Grenolheriis, ecclesiam S. Andreae de Rominiaco, cum pertinentiis earum. Item in Biterrensi episcopatu ecclesiam Sanctae Mariae de Serignano cum pertinentiis suis. Item in Tolosano ecclesiam Sancti Petri et Sanctarum Puellarum cum pertinentiis suis. Item in Gasconia in comitatu Armeniensi ecclesiam Sancti Juliani de Galano, cum ecclesiis, villis, et caeteris omnibus ad eam pertinentibus. Item in parochia Conveniensi ecclesiam Sanctae Mariae de Aurinhaco, et caetera omnia quae monasterium vestrum vel in praesenti nona indictione legitime possidet, vel in futurum largiente Deo rationaliter ac legitime poterit adipisci. Decernimus ergo ut nulli omnino hominum [Col. 0401D] liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, quorum sustentationi et gubernationi concessa sunt, usibus omnimodis profutura. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris de suo, vel si oportuerit, de alieno collegio secundum Dei timorem et beati Benedicti Regulam providerit eligendum. Sane locus ipse, sicut a praedecessore nostro felicis recordationis papa Sergio institutum est, semper sub apostolicae sedis jure et protectione permaneat, sub aurei [Col. 0402A] unius censu annualiter Lateranensi palatio persolvendi. Si qua in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove ammonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi aliena fiat, atque in extremo judicio districtae ultioni subjaceat. Cunctis autem eidem monasterio justa servantibus sit pax Domini nostri Jesu Christi, quatenus hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

[Col. 0402B] Ego Paschalis catholicae Ecclesiae papa secundus.

Datum Laterani per manem Joannis, sanctae Romanae Ecclesiae cardinalis diaconi ac bibliothecarii, XI Kalend. Aprilis, ind. IX, Incarnationis Dominicae anno 1116, pontificatus autem domini Paschalis secundi papae anno decimo sexto.



CDLXV. *Monasterii S. Facundi Sahagunensis possessiones quasdam et privilegia confirmat, imposito monachis duorum solidorum censu annuo.

(Anno 1116, Mart. 22.---Vide ESCALONA in Hist. Sahagun., p. 513.)



CDLXVI. Sedem episcopalem Vesontionensem ex synodi sententia jubet in ecclesia B. Stephani permanere. (Anno 1116, Mart. 24.)
[MANSI, Concil., XXI, 149.]
[Col. 0402C]

PASCHALIS episcopus, servus servorum Dei, dilectis fratribus et filiis, suffraganeis, clero, et populo Bisontinae Ecclesiae, salutem et apostolicam benedictionem.

Inter S. Stephani et S. Joannis canonicos, de cathedra episcopali, quanta et quam diutina concertatio fuerit, plenius vos audisse ac certius scire credimus. Canonici siquidem B. Stephani, Romanorum se pontificum privilegiis, seu regum scriptis tuebantur, asserentes, pro ecclesiae suae destructione episcopos illinc discessisse, unde contigerit ut apud S. Joannis ecclesiam episcopalis ministerii sacramenta [Col. 0402D] celebrarentur. Contra B. Joannis canonici annis plurimis praeter quaestionem aliquam, penes se cathedram episcopalem mansisse, et ecclesiam suam matricem esse clamabant. Ad haec B. Stephani fraires allegabant, frequenter super hoc praedecessores suos vel apud apostolicae sedis vicarium, vel apud Bisuntinos episcopos reclamasse. Post longa igitur disceptationis certamina, communi fratrum nostrorum episcoporum, qui tunc synodali vocatione convenerant, seu cardinalium judicio deliberatum est ut si B. Stephani canonici idoneis testibus probare possent, quod post redintegrationem ecclesiae suae infra annos triginta super querela hac quaestionem fecerint, per quam illorum videretur interrupta praetentio, videlicet vel [Col. 0403A] ante antistitem suum, vel ante legatum nostrum in communi audientia hac probatione peracta, privilegia eorum robur perpetuum obtinerent et episcopalis sedes in posterum apud B. Stephani ecclesiam haberetur; alioquin canonici B. Joannis ab hac quarela liberi manerent, et episcopalem sedem, sicut tenuerunt, tenerent. Quatuor igitur ejusdem ecclesiae clerici, videlicet Petrus et Hugo presbyteri cardinales, Bonifilius succentor, et Guarinus presbyter, et Alofricus archipresbyter de Sancto Gorgonio, producti coram clericis Sancti Joannis ad testimonium asserendum, et mox episcopali examinandi judicio, et idonei inventi, hujusmodi testimonium in conspectu nostro tactis sacrosanctis Evangeliis praebuerunt:

[Col. 0403B] »Vidi et audivi quod Hugo decanus S. Stephani, et Hugo de Palma, et Ebrardus, canonici S. Stephani, adversus canonicos Sancti Joannis, Mainerium decanum, Bernardum magistrum et Stephanum cantorem, quaestionem fecerunt de sede episcopali, ante Hugonem tertium Bisuntinum archiepiscopum, fratrem Guidonis Viennensis archiepiscopi, in claustro S. Joannis, infra triginta annos post redintegrationem ecclesiae S. Stephani.

Hac demum redintegratione suscepta, communi fratrum nostrorum episcoporum, qui tunc plurimi synodali vocatione-convenerant et cardinalium judicio, privilegio B. Stephani robur perpetuum obtinere decrevimus: et episcopalem primam sedem in posterum apud eamdem B. Stephani ecclesiam [Col. 0403C] permanere, et universa episcopalis ministerii officia, quae apud matrices solent ecclesias fieri, ibidem celebrandam sancimus: et quae sane scripta praeteritis temporibus ante hujus discussionis certitudinem aut a nobis elicita, aut a vicariis nostris minus providenter excussa sunt, nullum deinceps momentum, nullas vires obtinere censemus. Haec autem sicut apud nos praesenti judicio deliberata et decreti praesentis litteris confirmata sunt, ita in perpetuum integrum et illibata servari apostolica auctoritate praecipimus. Si quis igitur decreti hujus tenore cognito, temere, quod absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem [Col. 0403D] suam digna satisfactione correxerit.

    Ego Paschalis, catholicae Ecclesiae episcopus, hoc judicium ratum habens, subscripsi.
    Ego Crescentius, Sabinensis episcopus, subscripsi.
    Ego Petrus, Portuensis episcopus, subscripsi.
    Ego Cono, Praenestinus episcopus, subscripsi.
    Ego Anastasius, cardinalis presbyter tituli B. Clementis, interfui et subscripsi.
    Ego Dinizo, cardinalis tituli Equitii, subscripsi.
    Ego Boso, tituli Sanctae Anastasiae presbyter, subscripsi.
    Ego Vasatensis episcopus Beltrannus, subscripsi.
    [Col. 0404A] Ego Arnaldus, Burdegalensis archiepiscopus, subscripsi.
    Ego Hugo, Portugalensis episcopus, subscripsi.
    Ego Joannes, Briocensis episcopus, subscripsi.
    Ego Baldricus, Dolensis archiepiscopus, subscripsi.
    Ego Leo, diaconus cardinalis ecclesiae S. Viti, subscripsi.
    Ego Romoaldus, diaconus cardinalis S. Mariae, subscripsi.
    Ego Aldo, diaconus cardinalis venerabilis diaconii Sanctorum Sergii et Bacchi, subscripsi
    Ego Petrus, diaconus cardinalis ecclesiae Sanctorum Cosmae et Damiani, subscripsi.
    Ego Joannis, diaconus cardinalis Sanctae Luciae, [Col. 0404B] subscripsi.


Datum Laterani, per manum Joannis S. R. E. diaconi cardinalis ac bibliothecarii, nono Kal. Aprilis, indictione IX, Incarnationis Dominicae anno 1116, pontificatus autem domini Paschalis II papae anno XVII.



CDLXVII. Monasterium S. Archangeli de Morfisa Neapolitanum tuendum suscipit ejusque bona et privilegia confirmat petente Gregorio archiepiscopo. (Anno 1116, April. 11.)
[UGHELLI, Italia sacra, VI, 94.]

PASCHALIS episcopus, servus servorum Dei, dilecto filio GREGORIO abbati monasterii Sancti Archangeli, quod de Morfisa dicitur, intra civitatem Neapolitanam, [Col. 0404C] ejusque successoribus regulariter substituendis in perpetuum.

Piae postulatio voluntatis effectu debet prosequenti compleri, quatenus et devotionis sinceritas notabiliter enitescat, et utilitas postulata vires indubitanter assumat. Quia igitur dilectio tua, ad sedis apostolicae portum confugiens, ejus tuitionem devotione debita perquisivit, nos per interventum venerabilis fratris nostri Gregorii Neapolitani antistitis, supplicationi tuae clementer annuimus, et Beati Archangeli monasterium, cui Deo auctore praesides, sub tutelam apostolicae sedis excipimus. Per praesentis igitur privilegii paginam apostolica auctoritate statuimus ut quaecunque praedia, quascunque possessiones dem coenobium, in praesenti IX indictione [Col. 0404D] legitime possidet, et quaecunque in futurum concessione pontificum, liberalitate principum, oblatione fidelium, vel aliis justis modis poterit adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel oblatas retinere, vel juste datas suis usibus vindicare, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura, salva Neapolitani antistitis canonica reverentia, cui tamen monasterium ipsum gravare omnino non liceat, nec exactiones inferre, aut consuetudines [Col. 0405A] aliquas, quae fratrum quieti noceant, irrogare. Si quis igitur in futurum archiepiscopus aut episcopus, imperator aut rex, dux aut princeps, magister militum, comes, vicecomes, judex, castaldus, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei, Domini et Redemptoris nostri Jesu Christi, aliena fiat, atque in extremo examine districtae ultioni subjaceat. Cunctis autem eidem monasterio justa servantibus sit pax Domini nostri [Col. 0405B] Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

+ Ego Paschalis catholicae Ecclesiae episcopus.

Datum Albae per manum Joannis, sanctae Romanae Ecclesiae diac. card. ac bibliothecarii, III Id. Aprilis, indict. IX, Incarnationis Dominicae anno 1118, pontificatus autem dom. Paschalis II, papae anno XVII.



CDLXVIII. Ad R. Guillelmum praepositum Nantensem de sublectione Nantensis monasterii ad Vabrensem. (Anno 1116, April. 13.)
[Gall. Christ., I, 61.]

PASCHALIS episcopus, servus servorum Dei, dilecto [Col. 0405C] filio R. GUILLELMO praeposito Nantensi, salutem et apostolicam benedictionem.

Ex illius boni viri Bernardi monumentis accepimus, quod Nantensis ecclesia pro voto et oblatione ejusdem Bernardi in monasterium constituta sit, et Vabrensis monasterii dispositioni et ordinationi concessa. Ex communi itaque fratrum nostrorum consilio adjudicatum est ut ecclesia Nantensis Vabrensis abbatis subesse debeat dispositioni, quatenus praedicti boni viri Bernardi votum et oblatio integra permaneant, et ordo ibidem monasticus per Dei gratiam illius sollicitudine perseveret. Monachi quoque ejusdem monasterii ut proprio abbati obedire debebunt. Repetitis igitur litteris vos obedire Vabrensi [Col. 0405D] abbati, et subesse praecepimus, alioquin sicut aliis litteris statutum est, a divinis vos officiis interdictos, usque ad satisfactionem manere praecepimus.

Data Albae, Idibus Aprilis.



CDLXIX. Oldegarium abbatem S. Rufi, electum Barcinonensem, a monasterii regimine solvit eique praecipit ut episcopatum suscipiat. Bosonem, presbyterum cardinalem, in Hispaniam legatum mittit. (Anno 1116, Maii 23.)
[FLOREZ (Risco), España sagrada, XXIX, 468.]

PASCHALIS episcopus, servus servorum Dei, dilecto fratri OLDEGARIO, abbati S. Rufi, electo Barcinonensi, salutem et apostolicam benedictionem.

Cum pastoralis officii cura expostulet, et vigor [Col. 0406A] aequitatis ordoque exigat rationis, ut ea quae a nobis petuntur, si justa et honesta sunt, ad debitum perducantur effectum, ea propter noveris, quatenus ex litteris charissimi filii nostri Raymundi comitis Barcinonensium, eorumque Ecclesiae et populi propositionibus accepimus te, qui scientiae donum tibi a Patrefamilias, quasi talentum negotiaturo commissum, nequaquam in terra cum servo inutili fodiens, in sollicitudinem pastoralem assumptus, sic, secundum Apostolum, opus implens rectoris, tuum honorificare ministerium et praeesse in sollicitudine abbatiali studuisti, ut, sicut credimus, vere possis dicere cum propheta: Super speculam Domini ego sum stans jugiter per diem, et super custodiam meam ego sum stans totis noctibus (Isai. XXI, 8), ita te fidelem [Col. 0406B] exhibens super pauca ut merearis constitui super multa. Quod dilecti filii canonici Barcinonensis Ecclesiae provide attendentes, cum bonae memoriae eorum episcopo, ab hac luce subtracto, de substitutione pontificis tractatum diutinum habuissent, tandem, operante illo qui facit utraque unum, cleri et populi desideriis concurrentibus, in suum episcopum et pastorem unanimi elegere consensu. Quo per te cognito, in tuam diffugiens abbatiam, omnium exspectationes fefellisti, ita ut Spiritui sancto resistere videaris, et manum ad aratrum ponere recuses. Quare nobis humiliter supplicari fecerunt et instanter, quatenus te, per cujus circumspectionem sollicitam et sollicitudinem circumspectam multa credunt Ecclesiae suae commoda proventura, ad hujusmodi [Col. 0406C] oneris munus apostolica cohortatione suscipiendum compellere dignaremur.

Nos igitur, qui ipsos in electione postulatione jam dicta nunc unanimes esse cognovimus et concordes, eamdem ipsorum inclinati precibus admittendam, teque a regimine Ruffensis monasterii absolventes, ipsorum electionem duximus approbandam. Ideoque fraternitati tuae per apostolica scripta mandamus atque praecipimus quatenus vocationem recipiens de te factam, ne divinae dispositioni resistere videaris, ad praefatam Ecclesiam Barcinonensem accedas, eidem ita sollicite curam studens impendere pastoralem ut ejusdem status, juxta ipsius exspectationem et nostram, per tuae sollicitudinis providentiam [Col. 0406D] temporaliter et spiritualiter augeatur, ut tu sicut de gradu in gradum, ita de virtute in virtutem proficere videaris. Quod si, quod absit! huic nostrae praeceptionis paginae obedientiam impertiri renueris, venerabili fratri nostro Bosono S. R. E. presbytero cardinali, quem in Hispaniae partibus legatum dirigimus apostolicum, per apostolica scripta praecipientes mandamus, quatenus te, ut Barcinonensis Ecclesiae praefatae, ad quam te electum dignoscimus, gubernacula sumas (monitione praemissa, appellatione remota, nullisve litteris veritati et rationi praejudicantibus a sede apostolica impetratis) per censuram ecclesiasticam, donec pareas, cogere non desistat, juxta formam, quam eidem sub mandato nostro dedimus interclusam, capitulo, clero et populo. [Col. 0407A] Barcinonensi mandantes quatenus tibi, sicut episcopo suo, humiliter intendant, obedientiamque et reverentiam tibi exhibeant, tam debitam quam devotam.

Dat. apud Trans-Tyberim, per manum Joannis S. R. E. diaconi cardinalis ac bibliothecarii, X Kal. Junii, indictione nona, Incarnationis Dominicae 1117, pontificatus autem domini Paschalis II anno XVII.

Ego Paschalis catholicae Ecclesiae episcopus.



CDLXX. Ad Raimundum Barcinonensem marchionem.--- Gratulatur ei de victoria in hostes reportata, eumque ac suos sub sua suscipit protectione. (Anno 1116, Maii 23.)
[MARTENE, Ampl. Coll. I, 636.]

PASCHALIS episcopus, servus servorum Dei, dilecto [Col. 0407B] filio RAYMUNDO Barcinonensium marchioni Bisuldunensi, et Provinciae comiti, salutem et apostolicam benedictionem.

Devotioni tuae, charissime fili, congratulamur, quod inter curas bellicas, beati potissimum Petri optas munimine confoveri. Hujus devotionis petitionem libenter admittimus, quia te in Dei servitio efficaciter laborare cognoscimus; non parum enim tuae nobilitati meritum labor ille conciliavit, quo per anni longitudinem in Balearibus insulis desudasti; cui tuo tuorumque consortium glorioso procinctui omnipotens Deus gloriosam de hostibus victoriam conferre dignatus est. Super hoc ad expugnandos Mauros ac Moabitas in Hispaniae partibus, et Tortosam eorum praesidium obsidendam animi [Col. 0407C] nobilis industriam paras. Eapropter dulcedinis tuae petitionibus ampliori benignitate accommodamus assensum. Personam siquidem tuam et uxoris tuae, ac filiorum vestrorum, et honorem vestrum, quae aut in praesenti nova indictione tenetis, aut in futurum praestante Deo habebitis, per decretum praesentis paginae, sub triginta morabatinorum censu annuo in beati Petri et ejus sedis apostolicae tutelam suscipimus, praecipientes et stabiliter statuentes, ne cuiquam omnino personae liceat laesionem vobis vel honori vestro, vel injuriam arrogare praesumat. Si quis autem, quod absit! aut vobis aut honori vestro laesionem vel injuriam inferre tentaverit, apostolicae sedis patrocinium vobis efficaciter praebeatur, [Col. 0407D] et vobis debite exerceatur.

Datum apud Transtiberim per manum Joannis, S. R. E. cardinalis et bibliothecarii, X Kalendas Junii, indictione IX, [(121) 1Kb] Incarnationis Dominicae anno 1116, pontificatus autem domini Paschalis II papae anno XVII.



CDLXXI. Ad archiepiscopos, episcopos et clerum Angliae.---Significat se mittere Anselmum S. Sabae abbatem, legatum in Angliam, ut synodales conventus celebret. (Anno 1116, Maii 24.)
[WILKINS, Concil. Brit. et Hibern., I, 377.]

PASCHALIS episcopus, servus servorum Dei, venerabilibus [Col. 0408A] fratribus archiepiscopis, episcopis et abbatibus per Angliam, salutem et apostolicam benedictionem.

Licet vos religiosos prudentesque noverimus, multa tamen inter vos correctione digna fieri non ignoramus; Ecclesia enim Dei non solum fructuosis palmitibus, sed etiam infructuosis exuberat; unde agricolis necesse est ad inutilia resecanda falcem frequenter apponere. Haec nimirum cura sacrosanctae Romanae Ecclesiae ab ipsis apostolis consuetudinem fecit suos per diversas provincias apocrisiarios destinare, qui ad vineae Dominicae curam agricolas Domini debeant sollicitius excitare. Eapropter dilectum filium nostrum Anselmum, Sancti Sabae abbatem, virum utique religiosum ac sapientem, [Col. 0408B] cum praesentibus ad vos litteris destinamus, ut cum fraternitate vestra synodales debeat celebrare conventus, et per Dei gratiam quae sunt evellenda evellere, et quae plantanda plantare procuret. Praecipimus ergo ut eum tanquam personae nostrae vicarium reverenter suscipientes communicatis studiis ad Domini vincam excolendam vivacitate ac sollicitudine debita satagatis. Super beati Petri eleemosyna colligenda segnius vos hactenus egisse cognovimus; vestram itaque fraternitatem monemus et praecipimus ut eam deinceps studiosius, et sine quorumlibet dolo Romanae Ecclesiae transmittere debeatis.

Datum apud transtiberim, IX Kal. Junii.



CDLXXII. *Henrico Anglorum regi significat se Anselmo (abbati S. Sabae) »vices apostolicas in Anglia administrandas« tribuisse.
[Col. 0408C]

(Anno 1116, Maio.---Vide EADMERI Hist. nov., l. V, p. 91.)



CDLXXIII. *B[ernardo] Toletano et M[auritio] Bracarensi archiepiscopis, atque Al[fonso] Tudensi, Ie[ronymo Salmanticensi, T. reginae et baronibus ejus P. Guncalviz, E. Muniz, E. Gusendiz, significat se ecclesiam Lamegensem, Gonsalvo episcopo Colimbriensi abjudicatam, Hugoni episcopo Portugalensi addixisse.

(Anno 1116, Jun. 18.---Vide Ribeiro in Dissert. Chronol. sobre a hist. de Portugal, IV, I, 157.)



CDLXXIV. Ad episcopos, abbates, priores, clerum, regem et populum Hierosolymitanae Ecclesiae.---Significat Arnulfum patriarcham, cui legatus suus officio pontificali interdixisset, a sese restitutum. (Anno 1116, Jul. 19.)
[ROZIERE, Cartul. du Saint-Sepulcre, 11.]
[Col. 0408D]

PASCHALIS episcopus, servus servorum Dei, dilectis fratribus et filiis episcopis suffraganeis, abbatibus, prioribus, clero, regi, principibus et populo Jerosolymitanae Ecclesiae, salutem et apostolicam benedictionem.

Pro sedandis Ecclesiae vestrae scandalis, pro discutiendis capitulis quibusdam, quae adversus confratrem nostrum Ar[nulfum], patriarcham vestrum, [Col. 0409A] ad audientiam nostram et frequenti fama et bonorum virorum relatione pervenerant, nostrae auctoritatis nuper ad vos nuntium miseramus; ferebatur enim et de inutilibus nuptiis genitus, et mulierum commistione pollutus, et in Ecclesiae praelationem violentia regis intrusus. Caeterum praeter opinionem et exspectationem nostram adeo apud vos est aucta turbatio, ut idem patriarcha cum nonnullis fratribus ad nostram coacti sunt praesentiam pervenire. Hi profecto ad nos ex regis, episcoporum, abbatum, priorum et clericorum nominibus vestrae fraternitatis litteras attulerunt, Ecclesiae necessitates multiplices praeferentes, et apostolicae sedis misericordiam obnixis precibus exorantes ut, quod ab eis super suo antistite factum fuerat, apostolicae dispensationis [Col. 0409B] gratia firmaretur. Eos itaque penes nos prolixiori tempore detinuimus, legati nostri reditum praestolantes, adversus quem idem fratres vehementius querebantur, quod, causa unius audita, propere adversus patriarcham ipsum sententiam, posthabita sedis apostolicae appellatione, protulerit. Sed cum nec eumdem legatum nec certius de eo responsum habere possemus, habito tandem cum fratribus nostris tractatu atque consilio, capitula eadem, quanta potuimus investigatione, discussimus. Venerabiles siquidem fratres Aschetinus, episcopus Bethlehem, Hugo, abbas monasterii de Valle Josaphat, Arnaldus, prior ecclesiae de Monte Sion, Petrus et Guillelmus, canonici Dominici Sepulcri, tactis sacrosanctis Evangeliis, in haec verba juraverunt: [Col. 0409C] »Pro pace et necessitate Ecclesiae Jerosolymitanae communi voto et consensu elegimus nobis in patriarcham domnum Arnulfum, remota violentia regis.« Ipse etiam confrater noster patriarcha Ar[nulfus] criminum illorum, quae adversus eum ferebantur, se omnino immunem, Evangeliis tactis, asseruit. Porro personae ipsius utilitas ab inito expeditionis Jerosolymitanae quanta penes vos fuerit et quanta sit, non solum nos, sed universus pene agnoscit. Duobus igitur capitulis hujusmodi judicii ordine pertractatis, tertium, quod de ipsius genitura vulgatum est, pro multis et variis personae utilitatibus, quas dinumerare prolixum est, pro pace ac necessitate Jerosolymitanae Ecclesiae, quae in praeterito [Col. 0409D] quidem gravis, in futurum longe gravior imminere videbatur, apostolicae dispensationis provisione duximus tolerandum, scientes ex apostolici dogmatis notitia quoniam charitas operit multitudinem peccatorum. Hac nimirum ratione servata, supradictum fratrem pontificali officio, quod ei per legatum interdictum fuerat, restituimus, et eum in episcopum seu patriarcham Jerosolymitanae Ecclesiae confirmavimus, et, quod ejus adhuc dignitati deerat, pallii videlicet indumentum ex apostolicae sedis benignitate concessimus. Nunc ergo eum ad vos cum patriarchicae dignitatis integritate et gratiae nostrae plenitudine remittentes, rogamus et praecipimus ut eum, tanquam patrem et magistrum Deique vicarium, affectione debita diligatis et obedientia debita [Col. 0410A] vere [a]mini. Praestet omnipotens Deus ut in conspectu ejus et ipse de vobis et vos de ipso gloriam mereamini! Manifestum autem vobis omnibus esse volumus quod mulieres illae, de quibus, ut superius significatum est, idem patriarcha infamabatur, altera dicebatur uxor Girardi, altera Sarracena, de qua filium genuerit. Porro a communi voto et consensu electionis in sacramento superius exposito Ebremarus et ejus complices omnino remoti sunt.

Datum Priverni, XIV Kalendas Augusti, indictione IX, Incarnationis Dominicae, anno 1117.



CDLXXV. Ad Robertum Vizeliacensem abbatem.---Declarat eum esse in apostolicae sedis tutela. (Anno 1116, Oct. 25.)
[MANSI, Concil., XX, 1030.]
[Col. 0410B]

PASCHALIS episcopus, servus servorum Dei, dilecto filio ROBERTO Vizeliacensi abbati, salutem et apostolicam benedictionem.

Et divinarum et humanarum legum institutionibus edocemur, et ipsa etiam naturalis ratio nos exhortatur, ut non solum familiares et domesticos, sed universos quoque diligentes nos diligere debeamus. Quia ergo, in Christo fili charissime Roberte abbas, dudum Romanae Ecclesiae familiaris ac domesticus comprobaris, et quia in ipso B. Petri alodio constitutus es, praecipua te dilectione complectimur et B. Petri munimine confovemus. Interdicimus enim ut nullus omnino personam tuam vel commissum [Col. 0410C] tibi officium conturbare vel inquietare praesumat: sed quiete permaneas, ut libere omnipotenti Deo debitum possis servitium exhibere. Si quis autem contra ista praesumpserit, Dei omnipotentis et sedis apostolicae indignationem se noverit inventurum. Qui vero obediens et observator exstiterit, Domini Dei nostri et apostolorum ejus gratiam consequatur.

Datum apud Transtiberim, VIII Kalend. Novembris.



CDLXXVI. Decretum quo adversus abbatem Crassensem abbati Electensi confirmatur monasterium S. Polycarpi. (Anno 1116, Nov. 23.)
[Gall. Christ. VI, Instr. I, p. 107.]
[Col. 0410D]

PASCHALIS episcopus, servus servorum Dei, dilecto filio RAIMUNDO Electensis monasterii abbati, salutem et apostolicam benedictionem.

Frequens ad apostolicam sedem tua et fratrum vestrorum querela perlata est adversus Crassensis monasterii fratres pro S. Polycarpi ecclesia, quae cum anno praeterito apud S. Aegidium in concilio coram legati nostri praesentia tractaretur, legatus idem terminum utrique parti constituit ad nostram praesentiam veniendi. Statuto ergo tempore fratres coenobii vestri ad conspectum nostrum et apostolicae sedis praesentiam pervenerunt; Crassenses autem monachi cum ultra terminum essent diutius exspectati, nec venerunt, nec excusationes aliquas [Col. 0411A] transmiserunt. Tunc a fratribus vestris testium ablegationem suscepimus jurejurando firmatam, quod reverendae memoriae praedecessor noster papa Urbanus Electensis abbatis querela et semel et iterum cognita abbatem ipsum et Electense monasterium praeceperit de beati Polycarpi ecclesia revestiri; ac allegatione suscepta Electenses fratres praecipimus de beati Polycarpi ecclesia revestiri, salva nimirum si quae esset Crassensis monasterii justitia. Mox etiam utrique parti pertractandae in conspectu nostro justitiae terminum praesignavimus: adfuerunt tunc coenobii vestri nuntii opportuna causae munimina perferentes; porro ex Crassensi monasterio frater unus adfuit nullos testes, nulla munimina repraesentans: cum vero etiam ultra terminum [Col. 0411B] dies plurimos sustinuissemus, praeter eum nullus advenit. In tractatu igitur et discussione negotii ex ipsa adversarii relatione patuit supradictam Beati Polycarpi ecclesiam vetustis temporibus ab Electensi monasterio fuisse possessam, nec ecclesiastici veritate judicii, sed potestatum saecularium violentia ab Electensis monasterii possessione subtractam: exposita sunt in conspectu nostro coenobii vestri munimina, quibus scripta continebatur Guillelmundi comitis donatio, quam Caroli imperatoris tempore eidem Electensi monasterio de supradicta ecclesia S. Polycarpi fecerat: et item Remundi comitis redditio, sive donatio, quam regnante Francorum rege Philippo ediderat. Sane [Col. 0411C] Crassensis ille frater nudis tantum sermonibus utebatur; illud inter utrumque constabat, quod Ermengarda comitissa beati Polycarpi ecclesiam et Electensi monasterio confirmaverat, et item Crassensi monasterio contradiderat: sic veritate justitiae patefacta, fratrum nostrorum judicio, supradictam beati Polycarpi ecclesiam vestris fratribus et Electensi coenobio restituimus et possidendam in perpetuum praesentis paginae auctoritate firmamus, praecipientes et stabilitate perpetua decernentes ut eadem Beati Polycarpi ecclesia sub tua semper et successorum tuorum Electensium abbatum obedientia vel dispositione permaneat, nec ecclesiasticae cuilibet aut saeculari personae facultas sit cellam ipsam cum omnibus appenditiis seu pertinentiis suis [Col. 0411D] ab Electensis monasterii unitate ac possessione subtrahere.

    Ego Paschalis catholicae Ecclesiae episcopus, firmavi et SS.
    Ego Petrus Portuensis episcopus, SS.
    Ego Cono Praenestinus episcopus, SS.
    Ego Petrus Romanae Ecclesiae cardinalis diaconus, huic definitioni interfui et SS.
    Ego Petrus cardinalis SS. Cosmae et Damiani, SS.
    Ego GG. cardinalis diaconus S. Angeli, interfui et subscripsi.
    Ego Amiso presbyter cardinalis titulo Equetii, laudavi et SS.
    Ego Desiderius presbyter cardinalis tituli S. Praxedis, laudavi et SS.
    [Col. 0412A] Ego GG. presbyter cardinalis tituli Lucinae, laudavi et SS.
    Ego Joannes presbyter cardinalis tituli S. Eusebii, laudavi et SS.


Datum apud trans Tiberim per manum Joannis, S. R. E. C. diaconi ac bibliothecarii, IX Kalend. Decembris, indictione X, Incarnationis Dominicae anno 1116, pontificatus autem domni Paschalis secundi papae anno XVIII.



CDLXXVII. Ad Augustanae Ecclesiae clerum.---Episcopum suum de adulterio accusatum a se necdum esse absolutum. (Anno 1116, Nov. 23.)
[MANSI, Concil., XX, 1009.]

[Col. 0412B] PASCHALIS episcopus, servus servorum Dei, dilectis filiis Augustensis ecclesiae clericis, salutem et apostolicam benedictionem.

Pro querelis quibusdam, quae super episcopo vestro ad audientiam nostram ante quinquennium pervenerunt, nos ei tunc temporis officium episcopale interdixisse meminimus: quia et a nostro id temporis legato bonae memoriae Richardo Albano episcopo, sicut vestris significatur litteris, invitatus et nostra praeceptione praemonitus, nequaquam ad statutum terminum ante nos curavit occurrere, aut purgationis debitum exhibere. Ex illo namque tempore nunquam interdicti remissionem nos ei fecisse meminimus.



CDLXXVIII. Ad Arnoldum archiepiscopum Moguntinum.---Illi causam episcopi Augustani ad audiendum et decidendum committit. (Anno 1116.)
[MANSI, Concil., XX, 1009.
[Col. 0412C]

PASCHALIS episcopus, servus servorum Dei, ARNOLDO venerabili fratri Moguntino archiepiscopo, salutem et apostolicam benedictionem.

Super caetera horrenda et infamia, quae de persona Augustensis jamdudum ad sedis apostolicae audientiam perlata sunt, nuper querelam Adalberti Augustensis civis lacrymabili suggestione suscepimus: quam nimirum personis ecclesiasticis et dicere et audire turpe est, sed ex ipsius Adalberti poteris relatione [Col. 0412D] cognoscere. Tibi ergo, ad quem hujusmodi discussio pro metropolitanae dignitatis debito attinet, litterarum praesentium praeceptione injungimus ut hujusce negotii veritatem, convocatis fratribus, sollicita inquisitione discutias, et quod justitia exegerit decernatis: quod enim a vobis juste et rationabiliter, auctore Deo, statutum fuerit, nos ratum habebimus.



CDLXXIX. Privilegium ad confirmationem datum omnium bonorum monasterii S. Bartholomaei ad Joannem abbatem. (Anno 1116, Dec. 2.)
[Anecdota Ughelliana, 390.]

PASCHALIS episcopus, servus servorum Dei, dilecto filio JOANNI abbati monasterii S. Bartholomaei, quod [Col. 0413A] in Pennensi patria situm est, ejusque successoribus regulariter substituendis in perpetuum.

Ad hoc in apostolicae sedis regimen Domino disponente promoti conspicimur, ut ipso praestante religionem augere et ejus servis tuitionem debeamus impendere. Tuis igitur, dilecte in Domino fili Joannes abbas, justis petitionibus annuentes, B. Bartholomaei monasterium, cui Deo auctore praesides, in tutelam et protectionem beati Petri suscipimus, et contra pravorum hominum nequitiam auctoritatis ejus privilegio communimus. Praesenti itaque decreto statuimus ut quaecunque bona, quascunque possessiones idem monasterium in praesenti decima indictione, concessione pontificum, liberalitate principum, oblatione fidelium ubilibet justis modis possidet, [Col. 0413B] vel in futurum auctore Domino poterit adipisci, firma vobis vestrisque successoribus et illibata permaneant; in quibus haec propriis visa sunt nominibus exprimenda: castellum Carpinetum, castellum Fara, ecclesiae S. Vitalis, Sancti Tegrini, S. Nicolai de Viculo; ecclesia S. Mariae in Serane, ecclesia S. Mariae, S. Felicis in Latumano cum pertinentiis suis; ecclesia S. Nicolai, et Mariae, S. Justae de Castello Deretani; ecclesiae SS. Joannis et Pauli, S. Sepulchri, S. Angeli; ecclesiae S. Mariae Brittulensis, S. Herarmi, S. Mariae in Pisciano, S. Joannis in Balneo, S. Laurentii Unciani, S. Mariae in Plano, et Mariae in cellulis, et S. Luciae in ara antiqua. Decernimus ergo ut nulli omnino hominum liceat idem monasterium temere perturbare, aut ejus possessiones auferre, [Col. 0413C] vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt, usibus omnimodis profutura. Sepulturas quoque ejusdem monasterii omnino liberas esse decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, [Col. 0413D] et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem monasterio justa servantibus sit pax Domini nostri Jesus Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum apud Transtiberim, per manum Joannis S. R. E. diac. cardinalis bibliothecarii, Nonas Decemb. indict. X, Incarnationis Dominicae anno 1116, pontificatus autem domini Paschalis secundi papae anno XVIII.



CDLXXX. Ad canonicos S. Mariae in portu Ravennatis.---Ut regulam a Petro canonico exaratam observent. (Anno 1116, Dec. 21.)
[RUBEI, Hist, Ravenn., p. 321.
[Col. 0414A]

PASCHALIS episcopus, servus servorum Dei, dilectis filiis apud ecclesiam S. Mariae in portu Ravennatis exarchatus regulariter commorantibus salutem et apostolicam benedictionem.

Hanc institutionis canonicae regulam, tam ore sanctorum Patrum auctoritate conceptam, quam et religiosorum virorum exemplis et morum honestate compositam nobis perspectam, Deo auctore suscipimus, et auctoritate sedis apostolicae confirmantes, vobis per Dei gratiam efficaciter observandam injungimus, [Col. 0414B] ut quorum sequi vestigia devovistis in terris, eorum obtinere consortium possitis in coelis.

Datum Transtiberim, Kalend. Januarii, indictione decima.

Hujusmodi pontificiis litteris hi cardinales subscripsere: Crescentius Sabinus, Petrus Portuensis, Cono Praenestinus, Vitalis Albanus, episcopi; Bonifacius tituli S. Marci, Duesdedit S. Laurentii, Desiderius S. Praxedis, Wido S. Balbinae, presbyteri; Petrus SS. Cosmae et Damiani, Petrus S. Adriani, Rosemanus S. Georgii ad Velum aureum; comes S. Mariae in Aquiro, Gregorius S. Angeli, Joannes S. Luciae, diaconi.



CDLXXXI. Privilegium pro ecclesia B. Mariae in Portu. (Anno 1116, Dec. 22.)
[FANTUZZI, Monumenti Ravennati, Venezia 1801, 4o, IV, 237.]
[Col. 0414C]

PASCHALIS episcopus, servus servorum Dei, dilecto filio PETRO priori ecclesiae B. Mariae in Portu ejusque successoribus regulariter substituendis in perpetuum.

Ad hoc in apostolicae sedis regimen, Domino disponente, promoti conspicimur, ut ipso praestante religionem augere et ejus servis tuitionem debeamus impendere. Quapropter petitionibus tuis, charissime in Christo fili Petre prior, paternae benignitatis accommodamus assensum, ut loci vestri quies per Dei gratiam tranquilla et tuta persistat. Si qua [Col. 0414D] ex hinc praedia ad jus nostrae sanctae Romanae Ecclesiae pertinentia loco vestro a colonis quibusque data sunt, et caetera quae in praesenti decima indictione possidere noscimini, vobis vestrisque successoribus in eadem regularis vitae observantia promoventibus per decreti praesentis paginam concedimus atque firmamus. Sepulturam quoque loci vestri omnino liberam esse decernimus, ut eorum, qui illuc sepeliri deliberaverint, devotioni et extremae voluntati, nisi forte excommunicati sint, nullus obsistat. Ordinationes clericorum a quo malueritis catholico episcopo suscipere loci vestri fratribus permittimus, vel cum episcopum non habet Ravennatis Ecclesia, vel quem habuerit constaret non esse catholicum. Porro laicorum de quibuslibet parochiis [Col. 0415A] susceptiones ad disciplinae videlicet regularis conversionem, nisi forte legalibus conditionibus teneantur obnoxii, a nullo vobis episcopo permittimus obsisti, videlicet clericorum tonsionem, qui regulariter loco vestro vivere per professionem deliberaverint. Sane fructuum vestrorum decimas quos ubilibet vestris sumptibus laboribusque colligitis, praeter episcopum vel episcopalium ministrorum contradictionem, vobis concedimus obtinendas. Si quis igitur, decreti hujus tenore cognito, temere, quod absit! contraire tentaverit, honoris et officii periculum patiatur, aut excommunicationis ultimae plectatur; nisi per . . . . . suam digna satisfactione correxit.

    Ego Paschalis catholicae Ecclesiae episcopus SS.
    [Col. 0415B] Ego Petrus Portuensis episcopus SS.
    Ego Cono Praenestinus episcopus SS.
    Ego Bonifacius card. S. Marci SS.
    Ego Joannes cardin. S. Caeciliae SS.
    Ego Desiderius cardin. S. Praxedis SS.
    Ego Deusdedit card. S. Laurentii in Damaso SS.
    Ego Petrus card. diac. SS. Cosmae et Damiani SS.
    Ego Bonsemannus card. diac. S. Georgii SS
    Ego Comes card. diac. S. M. in Aquiro SS
    Ego Petrus cardin. diac. S. Adriani SS.
    Ego Gregorius card. diac. S. Angeli SS.
    Ego Joannes diac. card. S. Luciae SS.


Datum apud Transtiberim per manum Joannis, sanctae Romanae Ecclesiae diaconi card. ac bibliothecarii, XI Kal. Januarii, indictione X, Incarnat. [Col. 0415C] Dominicae anno 1116, pontificatus autem domni Paschalis II papae anno 18.



CDLXXXII. *Ecclesiam S. Pancratii Backnangensem rogatu Hermanui marchionis tuendam suscipit et ejus possessiones confirmat, ea lege ut aureus unus quotannis Lateranensi palatio persolvatur.

(Anno 1116.---Vide in Wirtember. Urkundenb. Stuttgart, 1849, I, 343.)



CDLXXXIII. Privilegium pro monasterio S. Bertini Sithiensis (Anno 1116? Oct. 8.)
[Collection des Cartulaires, III, 251.]

PASCHALIS episcopus, servus servorum Dei, dilecto [Col. 0415D] filio Lamberto, abbati monasterii Sancti Bertini, salutem et apostolicam benedictionem.

Quae religionis prospectu statuta sunt, firma debent perpetuitate servari. Illud itaque religionis ac disciplinae, quod a Cluniacensi coenobio suscepistis, perpetua volumus apud vos observantia custodiri. Porro quod de monasterii vestri libertate in Lateranensi palatio a fratribus nostris episcopis et cardinalibus, coram nobis, judicatum et privilegio nostro confirmatum est, repetita sanctione firmamus; et ita ratum ac inconvulsum servari apostolicae auctoritatis dispositione statuimus, ut nemini deinceps in perpetuum liceat illud infringere, nemini liceat ausu temerario retractare.

Data Viterbii, octavo Idus Octobris.



CDLXXXIV. Ad fratres S. Frigdian. (Anno 1116? Oct. 15.)
[BALUZ., Miscell. ed. Luc. IV, 586.]
[Col. 0416A]

PASCHALIS episcopus, servus servorum Dei, dilectis filiis A. priori S. Fridiani et ejus fratribus, salutem et apostolicam benedictionem.

»Multae tribulationes justorum, et de his omnibus liberabit eos Dominus:« multis modis nos inimicus aggreditur, et pluribus divina misericordia consolatur. Unde, filii in Christo charissimi, si persecutores omnes insurgant, ne miremini; sed ad verum et summum refugium currite ipsius misericordiam [Col. 0416B] postulantes, omnem in eo spem vestram et fiduciam statuentes. Potens est enim liberare vos, nec tentari vos super potentiam patietur. Nos quoque libenter vobis, sicut filiis in Christo charissimis, si quid possumus solatium conferemus. Sacrilego et raptori ecclesiarum et pauperum oppressori, et quae potest pessima operanti, quomodo servis Dei communicandum sit non videmus. Quomodo enim quem Dominus abjicit servus suscipiet? Ecce Psalmista dicit: »Nonne quos oderit Dominus, oderam illos?« Non videtur Ecclesiae filiis cum illis habenda communio, quod Dei nostri judicio propter iniquitates suas de matris Ecclesiae gremio expelluntur? Qui cum Domino non est, contra Dominum est. Unde si cum Domino esse volumus, cum eo non esse qui est [Col. 0416C] contra Dominum oportet.

Datum trans Tiberim, XVIII Kal. Novemb.



CDLXXXV. Ad monachos Sancti Aegidii. (Intra annum 1100-1117.)
[MANSI, Concil., XX, 1070.]

PASCHALIS episcopus, servus servorum Dei, dilectis filiis monasterii Sancti Aegidii monachis, salutem et apostolicam benedictionem.

Monachorum status a saeculo omnino divisus est ut cohaereat Deo. Aliis enim licet et Deo servire et saeculum non relinquere. Monachis autem nec corpora licet nec voluntatem habere in propria potestate, [Col. 0416D] ut in eis illud Dominicum impleatur: Non veni facere voluntatem meam, sed ejus qui misit me (Joan. VI, 38). Unde dilectionem vestram litteris praesentibus commonemus ut omni nisu omnique studio divinae dilectioni vos arctius astringatis, et postpositis vanitatibus saeculi, pleno mentis affectu Dei semper faciem inquiratis. Propter quod opportunum vobis est ut, sicut a prioribus vestris dispositum est, Cluniacensis ordinis districtionem efficacius teneatis; nec si aliter feceritis, et hominum detractionibus pateatis, et apostolicae sedis indignationem gravius incurratis. Cluniacensis enim monasterii ordo multis locis per Dei gratiam religionis amplioris lumen infudit.

Data Beneventi, III Kal. Julii.



CDLXXXVI. Ad Hermannum Augustensem episcopum. (Intra an. 1101-1117.)
[Edidit Philipp. JAFFÉ, Regesta pontif. Rom., p. 515, »ex Schedis Pertzii.«]
[Col. 0417A]

H[ERMANNO] Augustensi episcopo, salutem et apostolicam benedictionem.

Latoris praesentium causa penes nos diligentius indagata est. Frater etiam noster, H. venerabilis abbas eamdem causam in ipsa vestrae ecclesiae congregatione cum religiosis monachis ac prudentibus viris se diligenter examinasse suggessit. Itaque cum ex ipsius clerici confessione tum ex supradicti abbatis suggestione cognovimus, quia idem clericus, cum inter languorem jam sensu destitutus desperaretur, [Col. 0417B] neque sponte neque scienter monachico habitu est indutus, sed mox in se reversus ipsum habitum adversatus est, et a praedecessore tuo atque a congregatione Augustensis ecclesiae litteris repetitus, beneficium et praebendam ejusdem recepit ecclesiae. Cum igitur ita se causae hujus series habeat, tam fratribus nostris quam nobis visum est, eumdem clericum nullo propter haec justitiae debito compellendum, ut in monasterium revertatur. Tua itaque fraternitas non eum ulterius inquietet. Nuntios quidem tuos post hujus adventum quinque dierum induciis sustinuimus, sed cum nullus ad nos veniret, hunc in pace dimisimus.

Dat. III Id. Martii.



CDLXXXVII. Privilegium pro canonicis S. Fidelis. (Anno 1117, Jan. 1.)
[TATTI, Annali della citta di Como, II, 266.]
[Col. 0417C]

PASCHALIS episcopus, servus servorum Dei, venerabili fratri Cumano episcopo, salutem et apostolicam benedictionem.

Licet in ecclesiarum dispositione concessam tibi noveris potestatem, debes tamen sollicite providere ut hac utaris in aedificationem et non in destructionem. Sicut ergo aliis praecipimus, ita et praesentibus rogantes praecipimus, ut clericis S. Fidelis nullas injurias, nulla gravamina inferas, nec in eorum Ecclesiam clericos praeter ipsorum voluntatem intrudas. Si qui vero intrusi sunt, debita justitia coerceantur, [Col. 0417D] nec ulterius eos impediri permittas; quin secundum suam prudentiam clericos ad conventum suae congregationis admittant.

Datum Transtiberim, Kal. Januarii.



CDLXXXVIII. *Monasterii Miciacensis possessiones confirmat.

(Anno 1117, Mart. 12.---Vide Annales Bened., VI, 2.)



CDLXXXIX. Ad episcopos et regem Angliae.---De dignitate Ecclesiae Cantuariensis. (Anno 1117, Mart. 24.)
[MANSI, Concil., XX, 1011.]

PASCHALIS episcopus, servus servorum Dei, venerabilibus [Col. 0418A] fratribus Angliae episcopis, et charissimo filio HENRICO illustri regi, salutem et apostolicam benedictionem.

Veniente ad nos charissimo ac reverendissimo fratre nostro Radulfo archiepiscopo, vestram ad nos missam legationem per venerabilem episcopum Herebertum Norwicensem cognovimus. Et quidem gravibus infirmitatum molestiis impediti iidem fratres et coepiscopi, pervenire ad nostram praesentiam minime valuerunt. Sed nuntiorum honestis venerabilibusque personis pervenientibus, eorum scripta suscepimus: in quibus et ipsorum postulationes et vestrae legationis vota perspeximus. Id enim optabatur, id poscebatur, ne Ecclesia Cantuariensis temporibus nostris sua dignitate privetur: ne nos eamdem dignitatem [Col. 0418B] minuamus, aut minui sinamus: qua videlicet potita est, ex quo a B. Gregorio per B. Augustinum fundata est. Praeter haec litterarum indicia, legati qui ad nos missi sunt, ut sapientes ac strenui viri, assertiones suas prudenter, instanter et efficaciter exsecuti sunt. Nos profecto et legatorum personas, et assertiones, et vestrum omnium legationes, tanquam charissimorum fratrum, benigne hilariterque suscepimus: quod vobis in Domino propter Dominum placere optamus. Vestrae ergo dilectioni notum facere volumus, quod Cantuariensis ecclesiae dignitatem nec imminuimus, nec imminuere desideramus. Beatum namque Gregorium apostolicae sedis pontificem, tanquam praecipuum Christi Domini membrum, tanquam Christiani populi pastorem et doctorem, et [Col. 0418C] tanquam salutis aeternae ministrum, in omnibus veneramur: et rata esse cupimus, quae ab ejus institutionibus processerunt. Illam ergo dignitatem, quam ab eo per B. Augustinum Cantuariensis suscepit ecclesia, et quam sanctae memoriae frater noster Anselmus jure ac possessione legitima tenuisse cognoscitur, nos profecto nullatenus imminuimus: sed in eodem statu esse Cantuariensem ecclesiam volumus, ut authentica ejus privilegia, juxta canonum sanctiones, nullis perturbationibus violentur.

Data Beneventi, nono Kalendas Aprilis.



CDXC. Ad canonicos Augustanae Ecclesiae.---De causa episcopi sui. (Anno 1117, April. 1.)
[MANSI, Concil., XX, 1009.]
[Col. 0418D]

PASCHALIS episcopus, servus servorum Dei, dilectis filiis D. decano, et caeteris Augustensis ecclesiae canonicis, salutem et apostolicam benedictionem.

Diu est quod frater noster Herimannus episcopus vester de tribus apud nos fuit capitulis impetitus, de pravo videlicet electionis et consecrationis accessu, de conversatione perversa, et de rerum ecclesiasticarum distractione. Pro quibus, ipso ab episcopali officio suspenso, terminum constitutus est, quo pars utraque ante nostram deberet praesentiam convenire. Infra quem nimirum trerminum confrater vester [Col. 0419A] et concanonicus Conradus ad nos venit: et, sicut ipse asserit, a nobis accepit, quod episcopus liber esset, nisi illi constituto termino convenirent. Cum itaque nuper ante nos, et de quibusdam aliis gravibus idem diffamaretur episcopus, cum his ad memoriam nostram etiam illa praeterita redierunt. Unde opportunum duximus causam ipsius, ne diutius Ecclesiae detrimentum afferat, terminare. Sed quoniam propter difficultates itinerum, et personae infirmitatem, nostro nequit se offerre conspectui, confratri nostro Widoni Curiensi episcopo negotium istud providimus injungendum. Praecipimus ergo ut ipse causam omnem diligentius audiat. Et si episcopus vester de rerum ecclesiasticarum, et de perversae conversationis vita emendationem fecerit, et de aliis [Col. 0419B] quae objecta sunt, tertia episcoporum, vel quinta presbyterorum manu se purgaverit, restitutionem interdicti sibi officii consequatur.

Datum Beneventi, Kalendis Aprilis.



CDXCI. Albino abbati et canonicis S. Mariae de Bosco (de Rota) capellam B. Nicolai Credonensem asserit. (Anno 1117, April. 4.)
[BALUZ., Miscell. ed. Luc., III, 18.]

PASCHALIS episcopus, servus servorum Dei, dilectis filiis ALBINO abbati et canonicis Sanctae Mariae de Bosco, salutem et apostolicam benedictionem.

Quia vos ad videndum Deum vacare cognovimus, nos juxta petitionem vestram quieti vestrae benignius providemus. Eapropter capellam illam beati [Col. 0419C] Nicolai, quam in castello Credonis per manum Rainaldi Andegavensis episcopi suscepistis, nos vobis per decreti praesentis paginam confirmamus, quam videlicet idem Rainaldus episcopus de Hugonis Credonensis potestate receperat. Sicut ergo ab eo vobis concessa et tradita est, ita vobis in perpetuum quietam et integram cum omnibus appenditiis suis manere censemus. Salvo nimirum censu annuo solidorum decem, qui matrici ecclesiae Beati Mauritii persolvendi sunt. Universa enim praedia et dona quae supradicti Hugonis avus Rainaldus eidem capellae de suo jure obtulit et scripti assertione contradidit, quaeque ab ipsius Rainaldi filio Mauritio collata sunt, quieta vobis et integra in perpetuum manere sancimus.

[Col. 0419D] Data Beneventi, II Non. Aprilis, indictione decima.



CDXCII. Privilegium pro abbatia Fontebraldensi. (Anno 1117, April. 5.)
[PAVILLON, Vie de Robert d'Arbrissel, Preuves, p. 623.]

PASCHALIS episcopus, servus servorum Dei, religiosis ancillis Dei sanctimonialibus S. Mariae Fontebraldensis, salutem et apostolicam benedictionem.

Beatae memoriae Petrus Pictaviensis episcopus qualiter domnum Robertum de Arbrissel religioso viro vestri monasterii fundatori, Tucianensem locum commiserit, et in possessionem vestri monasterii [Col. 0420A] dedit, ex ipsius scriptis evidenter agnovimus. Cum enim Nantolienses monachi locum illum calumniarentur occasione cujusdam ecclesiae cujus fundamenta inibi apparebant, ipse cum clericis suis et Fulcardo Frenicardi, de cujus jure locus ipse fuerat, ad Nantoliense monasterium accessit, de prava calumnia, cum abbate et monachis ejusdem loci in communi capitulo concordiam fecit. Fulcardus siquidem Frenicardi dedit pro hac concordia Nantoliensibus monachis quatuor annonae sextarios in decima S. Mecdardi de Vertolio qui annis singulis redderentur. Abbas itaque Nantoliensis nomine Gualterius in capitulo Nantoliensis Ecclesiae, ipso episcopo clericisque praesentibus, assensu monachorum suorum, calumniam illam penitus absolvit [Col. 0420B] atque dimisit, et ecclesiam Tucionensis loci, ipsumque locum ex integro supradicto domno Roberto et congregationi vestrae, et viris ei ministrantibus gerendam, ac perpetuo possidendam renuntiavit. Nos ergo supradicti episcopi concessionem tam rationabiliter factam, ratam duximus, et praesentis paginae auctoritate firmamus. Statuentes et omnino interdicentes, ne aut Burdegalensi archiepiscopo, aut Nantoliensi abbati, aut cuique Ecclesiae saecularive personae, liceat ipsum a monasterii vestri possessione et unitate subtrahere. Si quis autem temerarie contraire tentaverit, canonicae ultionis auctoritate plectatur.

Datum Beneventi Nonas Aprilis, indict. X.



CDXCIII. Ad Henricum regem Angliae.---In causa Turstani Eboracensis archiepiscopi absque judicio e sua Ecclesia ejecti. (Anno 1117, April. 5.)
[MANSI, Concil. XX, 1012.]
[Col. 0420C]

PASCHALIS episcopus, servus servorum Dei, HENRICO illustri regi Anglorum, salutem et apostolicam benedictionem.

Nos, auctore Deo, de probitate tua, non tantum bona, sed meliora confidimus. Idcirco monemus excellentiam tuam, ut divinae gratiae memor semper existas, qui tibi et regni pacem et justitiae notitiam tribuit. Honorem igitur Dei et ecclesiarum ejus in [Col. 0420D] regno tuo diligenter observa, et justitiam efficaciter exsequere: quia per honorem Dei, tuus profecto augebitur. Audivimus electum Eboracensem, virum sapientem et strenuum, sine judicio ab Eboracensi ecclesia sequestratum: quod nimirum divinae justitiae et sanctorum Patrum institutionibus adversatur. Nos quidem neque Cantuariensem ecclesiam minui, neque Eboracensem volumus praejudicium pati: sed eam constitutionem, quae a B. Gregorio Anglicae gentis apostolo inter easdem ecclesias constituta est, firmam censemus illibatamque servari. Idem ergo electus, ut justitia exigit, ad suam ecclesiam omnimodis revocetur. Si quid autem quaestionis inter easdem ecclesias nascitur, praesentibus utriusque partibus in nostra praesentia pertractetur.



CDXCIV. Ad Radulphum Cantuariensem episcopum, super primatu Ecclesiae Eboracensis. (Anno 1117.)
[Monastic. Anglic., III, 143.]
[Col. 0421A]

PASCHALIS episcopus, servus servorum Dei, venerabili fratri RANULPHO Cantuariensis Ecclesiae archiepiscopo, salutem et apostolicam benedictionem.

Quanto amplius de tuae dilectionis sinceritate confidimus, tanto amplius admiramur quod ea videaris exigere, quae Romanae solum competere videntur Ecclesiae. Nosti enim, frater charissime, beati Gregorii ad Augustinum verba; ita in ejus epistola de Eborum episcopo esse disposita, post obitum tuum episcopis quos ordinaverit, praesit, ut Londoniensis [Col. 0421B] episcopi nullo modo ditioni subjaceat. Si vero inter Londoniae et Eboracae civitatis episcopos in posterum ista honoris distinctio, ut ipse prior habeatur qui prior fuerit ordinatus: quo igitur modo, qua ratione, ab electo Eboracensis Ecclesiae professionem exigis? et propter hoc ei manum imponere detractas, cum secundum praescriptam beati Gregorii constitutionem nullo modo ditioni tuae debet subjacere: praecipimus igitur ut pro vestrarum Ecclesiarum consuetudine eum debeas, secundum sanctorum scita canonum, consecrare, omni subjectionis exactione deposita; alioquin nos eum juxta communem Ecclesiarum morem ab Eboracensi Ecclesiae suffraganeis praecipimus consecrari. Et si cum prioris locum obtineat, nec Ecclesiae tuae suffraganeus, [Col. 0421C] est, nec tibi obedientiam debet.



CDXCV. Confirmato privilegii regis Ludovici pro Ecclesia Carnotensi. (Anno 1117, April. 13.)
[Collection des Cartulaires, II, 270.]

PASCHALIS episcopus, servus servorum Dei, venerabili fratri GAUFRIDO, Carnotensi episcopo, salutem et apostolicam benedictionem.

Quae a saecularibus principibus juste et legaliter statuuntur, dignum est ut nostri quoque favoris assertione firmentur. Illam igitur sanctionem illustris fili nostri Ludovici, Francorum regis, quam pro Carnotensis Ecclesiae quiete sancivit, nos praesentis [Col. 0421D] decreti auctoritate firmamus. Cujus videlicet sanctionis verba sic se habent nominatim. »Propter reverentiam beatae Mariae et beati Petri apostoli, in praediis Carnotensis Ecclesiae, tam episcopalibus quam canonicalibus, et praediis monasterii Beati Petri apostoli, quae videlicet a Puteacensibus dominis diu oppressa fuerant, praetaxatas oppressiones funditus abolemus, ut neque sub nomine nostrae regiae majestatis, neque sub nomine alicujus alterius potestatis, aliquae angariae vel violentiae inferantur; nullae exactiones, nulla gravamina ingerantur; sed omnis eorumdem utilitas usibus eorum tantum proficiat, pro quorum sustentatione sacratis locis praedicta praedia, fidelium collatione, sunt concessa et praedecessorum nostrorum astipulatione confiscata.« [Col. 0422A] Hanc igitur supradicti regis justam et legitimam sanctionem ita ratam, per succedentia tempora, et illibatam servari censemus, ut, si quis eam, praesumptione temeraria, violaverit, tanquam sacrilegus, usque ad satisfactionem, ab ecclesiae liminibus arceatur.

Datum Beneventi, Idibus Aprilis, indictione decima.



CDXCVI. Antonio praeposito S. Petri ad oratorium de Capistrano, presbytero cardinali, privilegia tribuit. (Fragmentum. Anno 1117, April. 20.)
[UGHELLI, Italia sacra, IX, 506.]

. . . . . Tibi ergo, dilecte in Christo fili Antoni praeposite, quem praestante Deo in nostra sancta Romana [Col. 0422B] Ecclesia presbyterum cardinalem consecravimus, tuisque successoribus . . . . .

Datum Beneventi per manum Joannis S. R. E. diaconi cardinalis ac bibliothecarii, XII Kal. Maii, indict. X, Incarnatione Domin. 1117, pontificat. an. XVIII.



CDXCVII. Ad regem Danorum. (Anno 1117, April. 23.)
[»Ex Reg. Paschalis II, lib. XVIII, cap. 21«---E cod. Vatic. Ottobon. n. 3057 eruit W. Giesebrecht; edidit Philippus JAFFÉ, Regesta Rom. pont., 515.]

Danorum regi.

Legimus in apostolo Paulo: Non est potestas nisi a Deo. Tunc vero recte potestas agitur, cum ad Deum respicitur, a quo datur. Tu ergo, fili, ad [Col. 0422C] Deum semper intendas, ut sicut a Deo potestatem accepisti, ita ei placere semper per ejus gratiam valeas, ecclesias et sacerdotes Domini gratanter et humiliter venereris, pupillis et viduis opem tuae protectionis impendas. Justitiam efficaciter exerceas et justitiae repugnantes tua comprimas potestate. Nec a quibuslibet iniquis ecclesiarum bona diripi patiaris, quia sacrilegii crimen est, et eorum culpa te respicit. Nec enim debent aliquorum violentia diripi, quae pro multorum sunt concessa salute. In his et aliis nequitiis coercendis regni tui debes pontificibus adjutor et cooperator existere. Tunc enim bene mundus regitur, cum sacerdotali auctoritati potestas regia comitatur, sacerdotes enim in Christi Ecclesia [Col. 0422D] oculi sunt. Quos sequi condecet populum, quia et virtute Domini corpus ejus illuminatur. Ipsis profecto convenit veritatem Domini nuntiare, ut sponsam Domini castam illibatamque custodiant. Unde scire te volumus quia de presbyterorum et diaconorum castitate et illi et nos verbum mutare non possumus. Dominica namque sententia est: Sint lumbi vestri praecincti et lucernae ardentes in manibus vestris, ut casti simus corpore et luceamus operum claritate. Si qui autem veritati resistere molliuntur, et sacerdotali ministerio commonendi et regia sunt potentia coercendi. Tuae igitur potestati confratres nostros Lundensem metropolitanum et alios regni Danorum episcopos commendamus, ut eis et obedientiam reverenter exhibeas et adjutorium efficaciter [Col. 0423A] subministres, ut et temporalem gloriam pacifice per Dei gratiam obtinere et ad aeternam salutem mereamini feliciter pervenire.

Datum Benev., VIII Kal. Maii.



CDXCVIII. Ad Fridericum archiepiscopum Coloniensem.---Approbat excommunicationem regis ab eo factam, et ut Romae Ecclesiae subveniat, hortatur. (Anno 1117.)
[MANSI, Concil., XX, 1084.]

PASCHALIS episcopus, servus servorum Dei, venerabili fratri F. Coloniensi episcopo, salutem et apostolicam benedictionem.

Significavit nobis fraternitas vestra, pro sacrilegiis, pro rapinis, pro incendiis, et pro iniquitatibus [Col. 0423B] aliis in regem vos excommunicationis sententiam dictavisse. Nos illud Doctoris gentium capitulum attendentes, ubi inter caetera legitur: Si quis frater nominatur fornicator aut rapax, cum hujusmodi nec cibum sumere (I Cor. V). Item aliud beati Joannis apostoli expavescentes, in quo de similibus continetur quod qui ei ave dixerit, communicat operibus ejus malignis. Illud etiam Nicaeni concilii considerantes ut qui ab alio excommunicatur, ab alio non recipiatur; ut et vos ita faciatis, hortantes omnino ab ejusdem regis nos communione subtraximus. Ipse autem, sive propter hoc, sive propter aliud ignoramus, Romam venit, seditionem in populo concitavit, excommunicatos ab Ecclesia in communionem suscepit, beati Petri fideles impugnavit, et impugnare [Col. 0423C] non desinit, patrimonium beati Petri, quae potuit occupavit, alia devastationi exposuit. De quibus videlicet ab antecessoribus nostris, domino Joanne papa in concilio quadraginta episcoporum, et ab aliis nonnullis per longa jam tempora excommunicatio facta est. Ad apostolorum limina, et ad nostram praesentiam venientes positis in viam custodibus capiuntur, bonis suis exspoliantur, nec liberum habere transitum permittuntur. Pro quibus in nos et in beatum Petrum agere ista debuerit nos nescimus. Haec itaque dilectioni vestrae cognita facientes pro matre vestra Romana Ecclesia vos monemus, ad ejus auxilium vos tanquam fratres et filios in Christo charissimos invitamus. Turpissimum enim filiis est matrem in eorum oculis fatigari, nec auxilium [Col. 0423D] ferre cum possint. Vestrae igitur matri succurrite, ejusque opportunitatibus cum Dei adjutorio subvenire procurate. Nos enim quod a vobis de illo factum est, et tenuimus, et Domino praestante tenebimus.



CDXCIX. Privilegium pro ecclesiis S. Petri de Nurki, S. Nicolai de Nugubii, et S. Heliae de Setin. (Anno 1117, April. 20.)
[GATTULA, Hist. Casin., 425.]

PASCHALIS episcopus, servus servorum Dei, illustri viro GUNNARIO domnicello, salutem et apostolicam benedictionem.

[Col. 0424A] Devotionem tuam spectavimus, quia S. Petri de Nurki, S. Nicolai de Nugubii, et S. Heliae de Setin ecclesias, quas infra Turritanam et Empuritanam parochias in tuo videlicet patrimonio construxisti, apostolicae sedis postulas patrocinio communiri. Et nos ergo tuis postulationibus annuentes, statuimus ut nulli omnino hominum liceat ecclesias ipsas temere perturbare, aut earum possessiones auferre, vel ablatas retinere, minuere, vel temerariis vexationibus fatigare, sed omnia, quae illis a te aut jam collata sunt, aut in futurum largiente Deo vel a te, vel ab aliis fidelibus viris, dari, offerri, vel aliis justis modis acquiri contigerit, quieta semper et integra conserventur clericorum illic servientium usibus profutura, salva canonica confratrum et coepiscoporum [Col. 0424B] nostrorum reverentia. Si quis igitur in futurum judex, domnicellus, curator aut quaelibet ecclesiastica saecularisve persona, hanc nostrae constitutionis paginam sciens, contra eam temere venire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit. Quicunque vero ecclesias ipsas et in eis Domino servientes fovere suisque rebus honorare curaverit, omnipotentis Dei et apostolorum ejus gratiam, et peccatorum suorum indulgentiam consequatur. Amen, amen, amen.

Ego Paschalis catholicae Ecclesiae episcopus SS.

Datum Anagniae per manum Crisogoni, sanctae Romanae Ecclesiae diaconi cardinalis, agentis vices [Col. 0424C] domni Joannis cancellarii, XIII Kalend. Septembris, indictione decima, anno Dominicae Incarnationis millesimo centesimo tertio decimo [(122) 1Kb] , pontificatus domni Paschalis secundi papae anno XIV.



D. Monasterii Sublacensis possessiones quasdam confirmat. (Anno 1117.)
[MARGARINI, Bullar. Casin., II, 131.]

PASCHALIS episcopus, servus servorum Dei, dilecto in Christo filio JOANNI Sublacensi abbati, ejusque successoribus regulariter instituendis et in beati Petri fidelitate mansuris in perpetuum.

Cum universis sanctae Romanae Ecclesiae filiis ex [Col. 0424D] apostolicae sedis auctoritate ac benevolentia debitores existamus, illis tamen locis, atque personis, quae specialius ac familiarius eidem Romanae adhaerent Ecclesiae propensiori nos convenit dilectionis studio impendere, et eorum quieti attentius, auxiliante Domino, providere. Beati siquidem Benedicti Sublacense monasterium, cui Deo auctore, dilecte in Christo Joannes abbas, praesidere cognosceris, cum pro ipsius beatissimi Patris nostri Benedicti reverentia, tum pro religiosorum fratrum constantia multis olim fidelium oblationibus auctum, multisque possessionibus fuisse cognoscitur dilatatum. Cum autem diutius et in spiritualibus et in temporalibus [Col. 0425A] claruisset, deficiente tandem timentium Deum potentia, et tyrannorum violentia concrescente, locus idem vehementer oppressus, et possessionibus suis admodum imminutus est, quod felicis memoriae praedecessor noster, papa Gregorius, gravius ferens, diebus suis ad ejusdem restaurationem monasterii laboravit. Nos quoque, ipsius vestigiis insistentes, ad hoc ipsum operam dedimus, et divina favente clementia, nonnulla eorum quae ablata fuerant in territorio Campanino recuperavimus, et monasterio eidem reddidimus, quorum confirmationem a sede apostolica dilectio tua, propter pravorum nequitiam, postulavit. Et nos ergo postulationi tuae, fili in Christo charissime, annuentes, ea tibi tuisque successoribus, et per nos supradicto [Col. 0425B] monasterio Beati Benedicti, praesentis privilegii pagina confirmamus. Videlicet Afilem et Pontiam, cum ecclesiis, fundis, casalibus, silvis et pertinentiis earum, sicut in Benedicti, nobilis memoriae, ducis et consulis oblatione, et in praedecessorum nostrorum Benedicti VI et Joannis X Romanorum pontificum muniminibus continetur. Decernimus itaque ut nulli omnino hominum facultas sit a monasterii possessione illa subtrahere, minuere, vel temerariis vexationibus perturbare, sed omnia, sicut superius praenotata sunt, eidem loco quieta semper et integra conserventur, fratrum ibidem sub beati Benedicti regula Domino militantium, usibus profutura; si qua igitur in futurum ecclesiastica saecularisve persona, hanc nostrae constitutionis paginam [Col. 0425C] sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem praefato monasterio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Paschalis catholicae Ecclesiae episcopus.

Datum Anagniae per manus Chrysogoni sanctae [Col. 0425D] Romanae Ecclesiae diaconi cardinalis, agentis vices domni Joannis cancellarii, IX Kalend. . . . .



DI. Ad Rogerium comitem Siciliae. (Anno 1117, Oct. 1.)
[»Ex Reg. Paschalis II, lib. XVIII, cap. 3.«---E cod. Vatic. Ottobon. n. 3057 eruit W. Giesebrecht; edidit Philippus JAFFÉ, Regesta Rom. pont., 516.]

ROGERIO comiti Siciliae.

Ante Sarracenorum invasionem Siciliae insula Romanae Ecclesiae adeo familiaris fuit, ut semper in ea Romani pontifices et patrimoniorum suorum curatores et suae vicis repraesentatores habuerint. Patri autem tuo divina gratia praerogativam contulit, ut suo et suorum labore et sanguine Sarraceni, [Col. 0426A] ab eadem insula pellerentur, et in ea Dei Ecclesiae restituerentur. Unde, sicut in tuis litteris suggessisti, antecessor meus patri tuo legati vicem gratuita benignitate concessit. Nos quoque tibi post ipsum ejus successori concessimus, ea videlicet ratione, ut si quando illuc ex latere nostro legatus dirigitur, quem profecto vicarium intelligimus, quae ab eo gerenda sunt, per tuam industriam effectui mancipentur. Sic enim in Ecclesia saeculares potestates dispositas legimus, ut quod ecclesiastica humilitas minus valet, saecularis potestas suae formidinis rigore perficiat. Nam personarum ecclesiasticarum seu dignitatum judicia nusquam legimus laicis vel religiosis fuisse commissa. Porro episcoporum vocationes ad synodum quas unquam sibi [Col. 0426B] legatus aut vicarius usurpavit? quod aliquando singularibus, aliquando pluralibus litteris per quoslibet solet nuntios fieri. Cognosce, fili charissime, modum tuum et datam tibi a Domino potestatem, noli contra Dominicam erigere potestatem. Sic enim a Domino Romanae Ecclesiae potestas concessa est, ut ab hominibus auferri non possit. Disce in comitatu tuo bonorum imperatorum exempla, ut Ecclesias non impugnare studeas, sed juvare; non judicare aut opprimere episcopos, sed tanquam Dei vicarios venerari. Quae a patre tuo nobilis memoriae R[ogerio] comite Ecclesiae data sunt, per te nullatenus minuantur, sed potius augeantur. Noli Deum praecedere, sed sequaris, quia eo duce non offendes, sed vitae lumen habebis. Haec tibi tanquam filio [Col. 0426C] charissimo praecipio, haec moneo; si, ut spondes, obedieris et obtemperaveris, tuam profecto salutem obtemperabis. Omnipotens Dominus suo te beneplacito dirigat, conservet atque custodiat.

Dat. Anagniae Kal. Octobris.



DII. Ad Gerardum episcopum Engolismensem.---Afflictum consolatur. Interdictum abbati Rotonensi illatum confirmat. (Anno 1117, Nov. 30.)
[MABILL. Annal. Bened., VI, 634.]

PASCHALIS episcopus, servus servorum Dei, venerabili fratri GERARDO Engolismensi episcopo, apostolicae sedis vicario, et fratribus qui cum eo sunt, [Col. 0426D] salutem et apostolicam benedictionem.

Fraternitati vestrae compatitur nostrae dilectionis affectus, pro eo quod vos angustiari angustiis plerisque cognovimus. Caeterum et nos non minora tribulationum pondera ferimus, pro quibus fraternitatem vestram rogamus, ut ad omnipotentem Deum preces et gemitus effundatis, et idipsum per universas parochias vestras fieri praecipiatis, quatenus omnipotens Deus multiplici miseratione Ecclesiam suam respiciat, et persecutionum aestus cessare praecipiat. Interdicti sententiam quam super Rotonensem abbatem protulistis et ejus abbatiam, nos ratam ducimus, donec vestro judicio satisfaciat. Comitem vero nostris litteris commonemus, ne assensum suum illius pertinaciae praebeat, quin etiam [Col. 0427A] vobis eum obedire compellat. Quod si aliter fecerit, si quid vos in eum communi consilio austerius decreveritis, nos favoris nostri assensione firmamus.

Data Trevanae, II Kal. Decembris.



DIII. Conanum Britannorum comitem hortatur ut cogat monachos Rotonenses ut Bellam insulam monachis Kemperelegiensibus restituant. (Anno 1117, Nov. 30.)
[MAB. ubi supra.]

PASCHALIS episcopus, servus servorum Dei, dilecto filio CONANO illustri Britannorum comiti, salutem et apostolicam benedictionem.

Nosse debes, fili charissime, quia non est potestas nisi a Deo. Per ipsum igitur potestate accepta, noli [Col. 0427B] adversus eum cervicem cordis erigere, nec ejus Ecclesiam impugnare, sed potius ejus omnipotentiam cogita, et humiliter Ecclesiae praecepta custodi, ut qui magna suscepisti, merearis majora suscipere. Rotonensem abbatem audivimus, contempta vicarii nostri Engolismensis episcopi reverentia, per violentiam tuae potestatis Bellam insulam invasisse, et Kemperelegienses inde monachos expulisse. Quam ob causam cum judicio vicarii obedire contemneret, per eum est ab abbatis et sacerdotis officio interdictus, et abbatia tota officiis privata divinis. Verumenimvero interdictum ipsum pertinaci praesumptione contemnunt. Tuam itaque indolem commonemus, et tanquam Ecclesiae filio praecipimus ne te eorum arrogantiae socies, sed eos ad Ecclesiae judicium [Col. 0427C] peragendum ipse compellas; alioquin quaecunque adversus te pro hoc reatu sententia processerit, nos ratam Domino auctore tenebimus.

Data Trevanae, II Kalend. Decembris.



DIV. Ad Guillelmum comitem Nivernensem.---Ut Vizeliacense monasterium quietum ac liberum esse sinat. (Anno 1117, Dec. 21.)
[MANSI, Concil., XX, 1030.]

PASCHALIS episcopus, servus servorum Dei, GUILLELMO illustri viro, Nivernensium comiti, salutem et apostolicam benedictionem.

Non parva de te apud nos fama est, et nos ita [Col. 0427D] credimus et credidimus, quod Dei timorem habeas et amorem, quod justitiam diligas, et quod in caeteris, sicut tantum decet virum, per Dei gratiam honeste te habeas. Monemus igitur ut vicinas tibi ecclesias ab oppressionibus liberas facias, nec aliquas eis molestias irroges, illis maxime quae ad B. Petri tutelam aut patrocinium pertinent, quemadmodum Vizeliacense coenobium, in quo exactiones aut usurpationes aliquas per te, vel quorumlibet praesumptione, institui omnino prohibemus et interdicimus. Imo sicut a nostris praedecessoribus apostolicae sedis pontificibus sancitum est; nosque sancimus ut idem monasterium secundum constitutionem testamenti [Col. 0428A] nobilis memoriae Gerardi comitis, B. Petri jure quietum liberumque dimittas. Alioquin B. Petrus adversum te dominii sui exeret ultionem, et nos locum nostrum apostolica auctoritate tuebimur.

Datum Praenestae, XII Kal. Januar.



DV. Ad Daimbertum Senonensem et alios episcopos.---Ut Vizeliacense monasterium protegant. (Anno 1117, Dec. 21.)
[MANSI, Concil., XX, 1031.]

PASCHALIS episcopus, servus servorum Dei, venerabilibus fratribus et coepiscopis DAIMBERTO Senonensi, HUGONI Nivernensi, STEPHANO Eduensi, JOCERANNO Lingonensi, HUGONI Antissiodorensi, salutem et apostolicam benedictionem.

[Col. 0428B] Ex fundatoris illustris memoriae Gerardi comitis oblatione, Vizeliacense monasterium B. Petri juris esse, vestra, ut credimus, notitia non ignorat. Verum quidam, sicut accepimus, loco eidem exactiones imponere et graves moliuntur injurias irrogare. Rogamus ergo fraternitatem vestram, et monemus, ut pro vestri officii debito locum ipsum protegere studeatis; et si quis ei molestias fecerit, ab abbate vel fratribus requisiti, ita inde justitiam faciatis, ut a B. Petro et a nobis gratias habeatis.

Datum Praenestae, XII Kalend. Januarii.



DVI. [(122*) 1Kb] Archiepiscopo (Spalatino) explicat cur legati sui pallium deferentes sacramentum ab eo exegerint. Saxonum et Danorum exemplum ad imitandum proponit. (Intra an. 1099-1118.)
[MANSI, Concil., XX, 984.]
[Col. 0428C]

PASCHALIS episcopus, servus servorum Dei, N. Polonorum archiepiscopo.

Significasti, frater charissime, regem et regni majores admiratione permotos, quod pallium tibi ab apocrisiariis nostris tali conditione oblatum fuerit, si sacramentum quod a nobis scriptum detulerant jurares. In pallio, frater, plenitudo conceditur pontificalis officii, quia, juxta sedis apostolicae et totius Ecclesiae consuetudinem, ante acceptum pallium metropolitanis minime licet aut episcopos consecrare aut synodum celebrare. [Col. 0428D] Mirentur in hac causa et Dominum Jesum Christum. Cum enim Dominus Jesus Christus, ut omnium ovium suarum curam Simoni Petro committeret, conditionem posuit, dicens: Diligis me, Simon Petre? pasce oves meas (Joan. XXI). Si conscientiarum factor et conditor conditione hac usus est, nec semel tantum, sed et secundo, et usque ad contristationem: qua nos sollicitudine, qua provisione oportet tantam Ecclesiae praelationem, tantam Christi ovium curam fratribus imponere, quorum conscientias non videmus; illis maxime quos nullo usu novimus, quorum dilectionem penitus ignoramus? Aiunt omne jusjurandum a Christo Deo in Evangelio [Col. 0429A] esse prohibitum, nec ab ipsis apostolis post Dominum, nec in conciliis inveniri posse statutum. Quid est ergo quod idem Dominus subsecutus ait: Quod amplius est, a malo est? (Matth. V.) Hoc enim amplius ut exigamus, malum nos, illo permittente, compellit. Nonne malum est ab Ecclesiae unitate, a sedis apostolicae obedientia resilire? Nonne malum est contra sacrorum canonum statuta prorumpere? Quam multi hoc etiam post sacramentum praesumpserunt! Nonne praedecessor tuus praeter Romani pontificis conscientiam damnavit episcopum? Quibus hoc canonibus, quibus conciliis legitur esse permissum? Quid super episcoporum translationibus loquar, quae apud vos non auctoritate apostolica, sed nutu regis praesumuntur? Propter haec mala et [Col. 0429B] alia evitanda hujusmodi juramentum exigitur.

Cur autem juramentum Dominus prohibuerit, apostolus Jacobus manifeste adjiciens docet: Ut non sub judicio incidatis (Jac. VI), ne quisquam, sicut sanctus Augustinus exponit, assiduitate jurandi ad perjurium per consuetudinem dilabatur. Quapropter juratione quis non utatur, nisi necessitate, cum videt pigros esse homines ad credendum quod utile est eis credere, nisi juratione firmetur. Hoc nimirum malo ac necessitate [forte, hac necessitate. H.] compellimur, juramentum pro fide, pro obedientia, pro unitate requirere. Porro apostolum Paulum pro auditorum diffidentia jurasse, ejus Epistolae testantur.

Aiunt in conciliis statutum non inveniri, quasi [Col. 0429C] Romanae Ecclesiae legem concilia ulla praefixerint: cum omnia concilia per Ecclesiae Romanae auctoritatem et facta sint, et robur acceperint, et in eorum statutis Romana patenter auctoritas excipiatur. Nonne in Chalcedonensis concilii actione decima sexta statutum est, ante omnia quidem primatus honorem praecipuum secundum canones antiquae Romae reverendissimo archiepiscopo conservari? Itaque quod censuerunt rex et magnates a supradicta sacramenti conditione te quiescere, videturne vobis judicium evangelicum? videturne primatus nostri honor praecipuus? Nunquid animo cecidit illa sententia Domini: Non est discipulus supra magistrum? (Matth. X.) Nunquid Hungarico principi dictum est: Et tu conversus confirma fratres tuos? (Ibid.) [Col. 0429D] Nunquid haec nos commodi nostri profectione requirimus; et non unitatis catholicae statuimus firmamentum? Possunt apostolicam sedem contemnere, possunt adversum nos calcaneum elevare, datum a Deo privilegium evertere vel auferre non possunt, quo Petro dictum est: Tu es Petrus, et super hanc petram aedificabo Ecclesiam meam (Matth. XVI); et: Tibi dabo claves regni coelorum (ibid.). Quibus tamen quatuor in conciliorum decretis dandi pallii modus praescriptus est, et professionis vel obedientiae ordo sancitus est.

Cum igitur a sede apostolica vestrae insignia dignitatis exigitis, quae a beati tantum Petri corpore assumuntur: justum est ut vos quoque sedi apostolicae [Col. 0430A] subjectionis debita signa solvatis, quae vos cum beato Petro tanquam membra de membro haerere, et catholicae capitis unitatem servare declarent. In quibus a praedecessoribus nostris ea est adhibita moderatio, ut nihil injuriosum, nihil difficile sit appositum, quod non etiam praeter exactionem nostram ab omnibus debeat episcopis observari, qui sub apostolorum principum Petri et Pauli obedientia decreverunt et unitate persistere. Nunquid non ultra vos Saxones Danique consistunt? Et tamen eorum metropolitani, et idem juramentum asserunt, et legatos apostolicae sedis honorifice tractant, et in suis necessitatibus adjuvant, et apostolorum limina per legatos suos, non tantum per triennium, sed annis singulis visitant. Ita te, frater charissime, [Col. 0430B] fruamur in Domino, ut non per te in ecclesiis subtractionis et dissidii, quod absit! oriatur occasio.



DVII. Ad R[othonem] priorem S. Frigdiani Lucensis. (Intra an. 1099-1118.)
[BALUZ., Miscell. ed. Luc. IV, 587.]

PASCHALIS episcopus, servus servorum Dei, venerabili filio R. priori S. Frigdiani, salutem et apostolicam benedictionem.

Dilectioni tuae gratias agimus quia in unitate Ecclesiae, unde minime haesitabamus, firmius perseveras. De sapientia enim tua bona speravimus et speramus, et in vinea Domini sic bonus cultor laborasti [Col. 0430C] et laborabis, et de laboribus tuis largiente Deo fructum percipietis sempiternum. Pacem atque unitatem Ecclesiae cum Domino desideravimus, et desideramus; scandala resecari optavimus et optamus. Rogamus autem ut si qua forte emergere videbitis, nobis significare curetis: quia nos propter nos ipsos ubique esse aut omnia propriis oculis cernere non valemus. Oret pro nobis beatitudo vestra.



DVIII. Ad canonicos S. Frigdiani Lucensis. (Intra an. 1099-1118.)
[BALUZ., Miscell. IV, 585.]

PASCHALIS episcopus, servus servorum Dei, dilectis filiis S. Frigdiani canonicis, salutem et apostolicam [Col. 0430D] benedictionem.

Benedictus Dominus et Pater Domini nostri Jesu Christi, Pater misericordiarum, qui suam in vobis gratiam multiplicare dignatus est: bona enim de vobis opinio non solum in Tuscia, sed etiam in ulterioribus partibus divulgata est; ipse autem Dominus noster etiam temporalia bona servituti vestrae largius administrat. Unde et vos humiliores esse et ei amplius deservire debetis. Monemus ergo vos, filii, et rogamus in Domino, ut semper ad meliora tendatis. Nemo enim adeo bonus est, quin possit per Dei gratiam, quandiu in mundo vivitur, ad meliora proficere. Ita ergo vos agite ut semper Dei gratia digniores esse possitis.



DIX. Ad canonicos B. Martini Lucensis. (Intra an. 1099-1118.)
[BALUZ., ibid.]
[Col. 0431A]

PASCHALIS episcopus, servus servorum Dei, dilectis filiis Beati Martini canonicis, salutem et apostolicam benedictionem.

In negotiis vestris communibus et singularibus, quae ad nos pervenere, erga vos semper benignitatem nostram exhibuimus. Sed quidam vestrum, mala pro bonis reddentes, in nostram injuriam proruperunt, cum quibus filiis nostris Sancti Frigdiani canonicis injurias et contumelias vehementius intulistis. Quod licet grave et intolerabile nobis visum sit, tamen quia praedicti fratres nos pro vobis rogavere, [Col. 0431B] et pacem vobiscum se habere dixerunt, hoc totum vobis condonamus. Rogantes ut fraterna eos charitate diligatis, et invicem vos sustentare procuretis, quatenus in Dei servitio quiete per Dei gratiam invigilare, et nostram bonam voluntatem semper obtinere valeatis.



DX. Ad Rothonem priorem S. Frigdiani Lucensis. (Intra an. 1099-1118.)
[BALUZ., ibid.]

PASCHALIS episcopus, servus servorum Dei, dilecto filio ROTHONI priori Sancti Frigdiani, salutem et apostolicam benedictionem.

Provisioni tuae Beati Floridi ecclesiam commisimus, sperantes eam in regularis disciplinae statum [Col. 0431C] tua industria reparandam. Caeterum nescio quas ob causas, et tua provisione ipsius ecclesiae destitisti, et ipsa congregatio in detrimentum ruit; unde dilectioni tuae mandamus ut usque ad proximam beati Martini festivitatem ad nos venias, quia nos et clericos ejusdem ecclesiae, et episcopum, in eodem termino ad nos venire faciemus, ut praestante Deo Ecclesiam ipsam sicut opportunum est ordinemus.



DXI. Ad Rothonem priorem et canonicos S. Frigdiani Lucensis. (Intra an. 1099-1118.)
[BALUZ., ibid., p. 584.]

PASCHALIS episcopus, servus servorum Dei, dilectis filiis ROTHONI priori et ejus canonicis, salutem et [Col. 0431D] apostolicam benedictionem.

Qui vos pro beati Petri patrocinio persequuntur, non vos, sed Romanam Ecclesiam persequuntur, pro quibus nobis dicendum est: A filiis tuis cave, et a domesticis tuis attende (Eccli. XXXII). Vos autem nolite deficere in tentationibus, sed state viriliter, juxta illud viri sapientis: Fili, accedens ad servitutem Dei, sta in tremore et timore, et praepara animam tuam ad tentationem (Eccli. II); et: Accipite armaturam Dei ut possitis resistere in die malo, et in omnibus perfecti stare (Ephes. VI). Nos enim, auctore Domino, sicut coepimus, in vestro patrocinio persistemus. Nescit enim beatus Petrus deficere, pro cujus fide ipse auctor fidei Christus [Col. 0432A] oravit. Ipse vos in omnibus scuto bonae voluntatis protegat, et sibi placere concedat.



DXII. *Monasterii Gottwicensis privilegia confirmat, petente Hartmanno abbate.

(Intra an. 1099-1118.---Vita Altmanni, ep. Pat., in Act. SS. Aug. II, 376.)



DXIII. Hartmanno abbati Gottwicensi »litteras mittit in quibus eum et sibi subditos a communione excommunicatorum prohibet.« (Intra an. 1099-1118.)
[BOLLAND. Aug. II, 376.]

PASCHALIS episcopus, servus servorum Dei, charissimis fratribus HARTMANNO abbati Gottwicensi, et ejus congregationi, salutem et apostolicam benedictionem.

[Col. 0432B] Coelum et terra transibunt, verba autem Dei non praeteribunt (Matth. XXIV). Ipse enim praedixit quod cernimus, quod quotidie experimur; Quoniam abundavit iniquitas, refrigescet charitas multorum
(ibid.)
, etc.



DXIV. Privilegium pro ecclesia S. Trinitatis Norwicensis. (Intra an. 1099-1118.)
[Monasticon Anglic., I, 410.]

PASCHALIS episcopus, servus servorum Dei, venerabili fratri HERBERTO, Norwicensi episcopo, salutem et apostolicam benedictionem.

Officii nostri nos hortatur auctoritas pro ecclesiarum statu nos sollicitos esse, et quae recte statuta sunt stabilire. Proinde, frater charissime, constitutionem [Col. 0432C] tuam decreti praesentis auctoritate firmamus, ut monachorum regulariter viventium congregatio semper in Norwicensi ecclesia conservetur, quam in sanctae Trinitatis nomine strenuitas tua ab imis fundaminibus stabilivit. Constituimus etiam ut sicut hactenus apud Theofordense oppidum fuit, ita in futurum quoque tam tibi quam successoribus tuis apud Norwicensem ecclesiam episcopalis cathedra conservetur, nec cuiquam omnino successorum tuorum liceat monasticae disciplinae viros ab ecclesia removere, aut ejus possessiones et bona caetera a te provisa auferre, vel quae per industriam tuam aut a rege Anglorum Henrico, aut caeteris fidelibus ad monachorum sumptus oblata et temperata sunt, vel in futurum offerri Deo disponente contigerit. [Col. 0432D] Porro iidem monachi semper sub episcopi Norwicensis obedientia maneant, et in ipsa episcopali ecclesia divinorum officia debita peragant, prout Cantuariensis Ecclesia per beatum Augustinum novimus institutum et sanctissimi patris Gelasii doctoris Ecclesiae catholicae assertione sancitum. Ad haec adjicientes decernimus ut nulli omnino hominum liceat eamdem ecclesiam perturbare aut ejus possessiones auferre, aut ablatas retinere vel minuere, vel temerariis vexationibus fatigare, sed omnia integre conserventur eorum quorum sustentationi et gubernationi concessa sunt, usibus omnimodis profutura. Si quae sane saecularis ecclesiasticave persona, hanc nostrae constitutionis paginam sciens, temere contra [Col. 0433A] eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemium aeternae pacis inveniant. Amen.



DXV. Monasterii Andrensis protectionem suscipit, bonaque ac privilegia confirmat, petente Joanne episcopo Tarvannensi. (Intra an. 1099-1118.)
[D'ACHERY, Spicil., II, 794.]
[Col. 0433B]

PASCHALIS episcopus, servus servorum Dei, dilecto in Christo filio RAINALDO, abbati Andernensis monasterii, quod in Tervanensi parochia situm est, ejusque successoribus regulariter substituendis in perpetuum.

Piae postulatio voluntatis effectu debet prosequente compleri, ut devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens ejus tuitionem devotione debita requisivit, nos intercedente venerabili fratre nostro Joanne Tervanensi episcopo, supplicationi tuae clementer annuimus, et Andernense monasterium in [Col. 0433C] Tervanensi parochia situm, cui Deo auctore praesides, sub tutelam apostolicae sedis excipimus. Quod videlicet monasterium, in loco qui vocatur Andernes extra oppidum Gisnes, Balduinus nobilis memoriae Gisnensis comes, cum uxore sua Adela, in honorem Domini et Salvatoris, et S. Rotrudis virginis nomine, per ejusdem Salvatoris gratiam, filiorum suorum et baronum consilio, pro animarum suarum salute aedificasse cognoscitur.

Universa igitur quae loco vestro per supradictae Tervanensis Ecclesiae episcopum concessa sunt, vobis vestrisque successoribus in perpetuum possidenda firmamus, capellam videlicet S. Mariae infra oppidum Gisnes, altare de Bredenarda, altare de Lullingahem, altare de Fercnes, et altare de Eilingahem. [Col. 0433D] Confirmamus vobis etiam universa quae supradicti comites Balduinus cum uxore sua, et Manasses ejus filius, vel barones eorum de suo jure ad idem Domini Salvatoris et S. Rotrudis virginis monasterium contulerunt, scilicet pasturam omnem circa ipsum locum Andernensem, et commoditatem paludis, aquae et cespitum, terram de Antegehem cum villanis et omnibus redditibus suis et bosco; in villa Gisnes, stagnum et sedem molendini, terram de Suanacas cum villanis suis et commoditatem aquae, terram de Campanies, terram de Bicedenarda; terram, villanos, boscum et molendinum quae dederunt Garinus de Fielnes et mater ejus, et caetera quae pro sui prolixitate dinumerare supersedemus; quaecunque [Col. 0434A] etiam ab aliis viris fidelibus eidem monasterio data sunt vel in futurum, aut a praedictis comitibus et eorum baronibus, aut ab aliis fidelibus dari offerrive contigerit, aut aliis justis modis acquisita fuerint, firma vobis vestrisque successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt omnimodis usibus profutura, salva Tervanensis episcopi canonica reverentia.

Sepulturam vero ejusdem loci omnino liberam esse sancimus, ut tam supradictorum comitum [Col. 0434B] progenies quam barones omnes, qui pares castelli vocantur, juxta votum et deliberationem suam ibidem sepeliantur. Caeterorum quoque qui illic sepeliri deliberaverint devotioni et extremae voluntati, nisi forte excommunicati sunt, nullus obsistat. Si quae igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisve sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus [Col. 0434C] sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.



DXVI. Ad Guidonem archiepiscopum Viennensem.---Ipsi episcopatum et metropolitana jura confirmat, palliumque mittit. (Intra an. 1099-1118.)
[MANSI, Concil., XX, 1046.]

PASCHALIS episcopus, servus servorum Dei, dilecto fratri GUIDONI Viennensi archiepiscopo, ejusque successoribus canonice substituendis in perpetuum.

Potestatem ligandi atque solvendi in coelis et in [Col. 0434D] terra, B. Petro ejusque successoribus, auctore Deo principaliter traditam, illis Ecclesia verbis agnoscit, quibus Petrum Dominus allocutus est: Quodcunque ligaveris super terram, erit ligatum et in coelis (Matth. XVIII). Ipsi quoque et propriae firmitas, et alienae fidei confirmatio, eodem Deo auctore praestatur, cum ad eum dicitur: Rogavi pro te, ut non deficiat fides tua, Petre: et tu aliquando conversus, confirma fratres tuos (Luc. XXI). Oportet ergo nos qui, licet indigni, Petri residere videmur in loco, prava corrigere, recta firmare et in omni Ecclesia ad interni arbitrium Judicis sic disponenda disponere, ut de vultu ejus judicium nostrum prodeat, et oculi nostri videant aequitatem. Tuis igitur, frater [Col. 0435A] charissime Guido, justis petitionibus annuentes, sanctam Viennensem Ecclesiam cui auctore Deo praesides, apostolicae sedis auctoritate munimus. Mansuro itaque in perpetuum decreto licet [videlicet] Gratianopolis, Valentina, Dia, Alba quae et Vivarium dicitur, Geneva, Maurienna, sanctae Viennae Ecclesiae tanquam metropolitanae, jure perpetuo debeant subjacere. Porro Tarentasiam, ita semper sub primatu Viennensis Ecclesiae permanere decernimus, sicut a sanctis praedecessoribus nostris, Leone, Nicolao atque Urbano noscitur constitutum. Abbatias quoque tam intra quam extra urbis Viennensis moenia sitas, tuae fraternitati regendas disponendasque committimus. Praeterea statuimus ut quaecunque praedia, quaecunque dona, vel a Romanis [Col. 0435B] imperatoribus vel a Burgundiae regibus, tuae Ecclesiae data vel reddita sunt, quaecunque hodie possidet, sive in futurum juste et canonice poterit adipisci, firma tibi tuisque successoribus et illibata permaneant. Ad haec tam supra nominatorum praedecessorum nostrorum quam et caeterorum catholicorum sedis apostolicae pontificum privilegia, de jure seu possessione Viennensis Ecclesiae edita, nos quoque praesentis decreti auctoritate firma integraque perpetuo permanere decernimus. Pallio ad missarum tantum solemnia illis solummodo diebus uti fraternitas tua meminerit, qui tuis praedecessoribus Romanae auctoritate Ecclesiae concessi sunt: cujus te volumus per omnia genium conservare. Hujus enim indumenti honor humilitas atque justitia est. [Col. 0435C] Tota ergo mente fraternitas tua se exhibere festinet in prosperis humilem; et in adversis, si quando adveniunt, inveniatur cum justitia recta; amica bonis, perversis contraria; nullis unquam faciem, pro veritate loquente praebens. Misericordiae operibus juxta virtutem substantiae insistens, et tamen supra virtutem insistere cupiens; infirmis compatiens, bene valentibus congaudens, de alienis gaudiis tanquam de propriis exsultans; in corrigendis vitiis pie saeviens, in fovendis virtutibus, auditorum animos demulcens. In ira, judicium sine ira tenens; in tranquillitate, severitatis justae censuram non deserens. Haec est, frater charissime, pallii dignitas, quam si sollicite servaveris, quod foris accepisse ostenderis, intus habebis. Fraternitatem tuam [Col. 0435D] supernae miserationis dignatio per tempora longa conservet incolumem.

Scriptum per manum Petri notarii regionarii sacri palatii.



DXVII. Privilegium pro Ecclesia Bellilocensi. (Intra an. 1099-1118.)
[Gall. Christ., vet. edit. IV, 152.

PASCHALIS episcopus, servus servorum Dei, dilecto in Christo fratri B. Bellilocensis ecclesiae abbati, ejusque successoribus canonice substituendis in perpetuum.

[Col. 0436A] Justis votis assensum praebere, justisque petitionibus aures accommodare nos convenit, videlicet indigni justitiae custodes atque praecones in excelsa apostolorum principum Petri et Pauli specula positi, Domino disponente, videmur existere. Tua itaque fraternitas postulavit ut praedecessorum nostrorum sedis apostolicae praesulum formam sequentes, Ecclesiam in honore sancti Sepulcri fundatam, cui auctore Domino praesides, nostri quoque privilegii pagina muniremus. Ex apostolicae igitur sedis benignitate qua solet universis justa petentibus subvenire, nos tuae petitioni, frater B. in Christo venerabilis et dilecte, clementer annuentes, ob amorem et reverentiam sancti Sepulcri, in quo Christus pro nobis dignatus est poni, pia sanctae [Col. 0436B] Ecclesiae constitutione prout a priscis temporibus est fundata atque a praedecessoribus nostris per auctoritatem suorum privilegiorum firmata, praesentis quoque decreti pagina, salvo tamen jure Turonensis Ecclesiae confirmamus. Illud praeterea intuitu et assensu R. metropolitani tui adjicientes, et sub anathemate praecipientes, ut sacratum tuae ecclesiae coemeterium ad omnium tam clericorum quam laicorum Lochensis castri hominum sepulturam caeteris postpositis singulare sit. Illud autem coemeterium quod canonici S. Mariae contra Romanam auctoritatem in eodem castro usurpaverunt, sibi irritum atque desertum habeatur. Ita quoque ut neque clericus neque laicus amodo ibidem sepeliatur.



DXVIII. Ad canonicos Sancti Martini.---Quidquid fidelis offert Ecclesiae, oblationis nomine continetur, et a saecularibus possideri non debet. (Anno incerto.)
[MANSI, Concil., XX, 1074.]
[Col. 0436C]

Caeterum primitiae, decimae, et oblationes, in solis Ecclesiarum bonis praecipue numerantur. Oblationes vero dicuntur, quaecunque de propriis et licitis rebus Ecclesiae a fidelibus offeruntur. Quicunque igitur eas per potestatem saecularem obtinet, procul dubio contra Deum et sanctorum Patrum nititur sanctiones. Quinimo et qui accipit, et qui tradit, raptor et sacrilegus judicatur [(123) 1Kb] .



DXIX. Docet haec: Ubi agitur ad correctionem de impediendo peccato, principalis persona admittitur in testem. (Anno inc.)
[MANSI, Concil., XX, 1074.]
[Col. 0436D]

In omni negotio principalis persona dicens veritatem de re sibi nota rectissime habenda est pro teste: cui adhibito uno efficiuntur duo testes; adhibitis duobus efficiuntur efficuntur tres. Quod patenter ostendit Dominus, cum dicit: Si peccaverit in te frater tuus, corripe eum inter te et ipsum solum. Quod si te non audierit, adhibe tecum unum, vel duos, ut in ore duorum vel trium testium stet omne verbum (Matth. XVIII). Et alibi affirmat dicens: Non unus stet contra alium, [Col. 0437A] sed in ore duorum vel trium testium stet omne verbum (Joan. VIII). Item alibi: Ego sum qui testimonium perhibeo de meipso, et testimonium perhibet de me Pater. Nam in lege vestra scriptum est quod duorum hominum testimonium verum est (Deut. XIX).



DXX. An decimas clerici clericis debeant. (Anno inc.)
[MANSI, ubi supra.]

Novum genus exactionis est, ut clerici a clericis frugum decimas vel animalium exigant. Nusquam in lege Domini hoc praecipi legimus, vel permitti. Non enim Levitae a Levitis decimas accepisse, vel extorsisse leguntur. Illi profecto clerici qui a clericis spiritualium ministeriorum labores accipiunt, decimas [Col. 0437B] eis debent [(124) 1Kb] .



DXXI. Sacrilegi sunt judicandi, qui Ecclesiam Dei non permittunt regulariter ordinari.
[MANSI, ib.]

Sunt quidam qui vel violentia, vel favore, non permittunt ecclesias regulariter ordinari. Hos etiam decrevimus ut sacrilegos judicandos.



DXXII. Spiritum sanctum vendit, qui decimas pro pecunia tribuit.
(Ibid.)

Altare et decimas per pecuniam dare, et Spiritum sanctum vendere, Simoniacam haeresim esse nullus fidelium ignorat.



DXXIII. Nullus ministret abbatibus episcopalia, qui alicui episcoporum nolunt subesse.
(Ibid.)
[Col. 0437C]

Abbatibus qui neque sub episcopo, neque sub metropolitano, neque sub primate, neque sub patriarcha sunt, nullus prorsus episcoporum episcopalia quaelibet administret. Cum enim se nulli episcopo omnino subesse profiteantur, consequens est ut nullus episcoporum, quae sua sunt, eis tanquam extraneis largiatur.



DXXIV. De propriis laboribus monachi et canonici decimas solvere minime cogantur.
(Ibid.)

[Col. 0437D] Decimas a populo sacerdotibus ac Levitis esse reddendas divinae legis sanxit auctoritas. Caeterum a monachis, sive clericis communiter viventibus, nulla ratio sinit ut milites, aut episcopi, aut personae quaelibet, decimas de laboribus seu nutrimentis seu propriis extorquere debeant. Unde beatus Gregorius ait: »Communi vita viventibus jam de faciendis portionibus, vel exhibenda hospitalitate, et adimplenda misericordia, nobis quid erit loquendum? cum omne quod superest, in causis piis ac religiosis erogandum sit, dicente Domino: Quod superest, date eleemosynam, et ecce omnia munda sunt vobis (Luc XI).



DXXV. 1. Excommunicetur qui per laicos ecclesias obtinet.
(Ibid.)
[Col. 0438A]

Si quis clericus, abbas, vel monachus, per laicos ecclesias obtinuerit: secundum sanctorum apostolorum canones et Antiocheni concilii capitulum, excommunicationi subjaceat.

2. Qui per laicos ecclesias obtinet, et qui manus ei imponit, communione privetur.

Constitutiones sanctorum canonum sequentes statuimus, ut quicunque clericorum ab hac hora inantea investituram ecclesiae vel ecclesiasticae dignitatis de manu laica acceperit, et ipse, et qui manum ei imposuerit, gradus sui periculo subjaceat et communione privetur.



DXXVI. De eodem.
(Ibid.)
[Col. 0438B]

Nullus laicorum ecclesias vel ecclesiarum bona occupet vel disponat. Qui vero secus egerit, juxta beati Alexandri capitulum ab Ecclesiae liminibus arceatur.



DXXVII. De eodem.
(Ibid.)

Sicut Domini vestimentum scissum non est, sed de eo sortiti sunt, ita nec Ecclesia scindi debet, quia in unitate tota consistit. In potestatem ergo proprii episcopi ecclesiae reducantur, et ab ipso, sicut sacris canonibus cautum est, ordinentur. Alioquin [Col. 0438C] et ecclesiae ipsae, et clerici earumdem, divinis destituantur officiis



DXXVII bis. De sepulturis et defunctorum voluntatibus statuit haec.
(MANSI, Concil., XXII, 404.)

Volumus, ac juxta canonum sententiam [al. statuta] nobis probabile videtur, ut sicut morienti conceditur rerum suarum judicium facere quocunque loco sibi placuerit, sic nimirum justum est sui corporis licentiam habere eligenti sepulturam, in quocunque loco voluntas exstiterit, sive in monasteriis sive in aliis locis [al. religiosis locis].



DXXVIII. Ad Lanuinum Turris priorem. (Intra an. 1101-1118.)
[CAPIALBI, Memorie della Chiesa Miletese, 145.]
[Col. 0438D]

PASCHALIS episcopus, etc., dilecto filio LANUINO, etc.

Religionis tuae sinceritas, et ministerii sollicitudo, quam in monasteriorum et ecclesiarum reparationem exerces, plurimum nos ad dilectionem tuam impellunt, et magnas O. D. gratias agere faciunt. Unde super religione tua congaudentes, et de tuo multum fervore, fili charissime, confidentes, hortamur et praecipimus ut nostri juris monasteria quae circa te sunt sollicite requiras, et quae illic adversus monasticae regulae disciplinam praerupta sunt cum [Col. 0439A] omni discretione et moderamine studeas emendare, et eos qui hactenus pravis sunt moribus conversati coercere non negligas; praecipimus enim ut fratrem nostrum Militen. episcopum adeas, eumque super querela quam gerit adversus monachos S. Angeli fraterne convenias, et si pacem inter eos concordiamque componere nequiveris, opportuno tempore utraque pars ad nostrum destinetur examen; non enim ignoramus cum clericorum suorum instigationibus ad hoc prorupisse, ut B. Petri bona tot infestationibus laceraret: sed nos profecto in tales instigatores, nisi defecerint, gladium B. Petri exercebimus, et nos ipsos ulciscemur [(125) 1Kb] .



DXXIX. Ad Lanuinum Turris priorem. (Fragm.---Intra an. 1101-1118.)
[Apud MABILL. Annal. ord. S. Bened., V, 446.]
[Col. 0439B]

Repletum est gaudio os nostrum et lingua nostra exsultatione (Psal. CXXV, 2), quoniam, quod fractum fuerat, consolidatum, et quod dissolutum fuerat, audivimus alligatum. Cavete ergo ne iterum vos Satanas circumveniat, et in idipsum, quod Deus avertat, revertamini. Nolite de jejuniis et orationibus praesumere; Deum, qui charitas est, amplectimini, etc. Orate pro nobis.



DXXX. Ad Victorem Bononiensem.---Absque episcoporum consensu episcopalia jura monachi non usurpent. (Intra an. 1104-1118.)
[MANSI, Concil., XX, 1073.]
[Col. 0439C]

Pervenit ad nos, unde valde miramur, quod quidam monachi et abbates in parochia vestra, contra sanctorum Patrum decreta, episcopalia jura et officia sibi arroganter vindicant, videlicet poenitentiam, remissionem peccatorum, reconciliationem, decimas et ecclesias, cum absque proprii episcopi licentia, vel apostolicae sedis auctoritate, hoc nullatenus praesumere debeant: sicut in Chalcedonensi concilio de hujusmodi a sanctis Patribus cautum est, et sub anathematis vinculo monachis omnibus prohibitum. Mandamus itaque dilectioni tuae ut eos convenias, et ne talia deinceps praesumant omnino prohibeas.



DXXXI. Monasterium Othoniense ejusque possessiones confirmat, Nicolao rege et Hubaldo episcopo per litteras petentibus. (Intra ann. 1105-1118.)
[THORKELIN, Diplomatarium Arna-Magnaeanum. Hayniae et Lipsiae, 1786, 4o, I, 244.[
[Col. 0439D]

PASCHALIS episcopus, servus servorum Dei, venerabili fratri HUBALDO Othoniensi episcopo, salutem et apostolicam benedictionem.

[Col. 0440A] Illustris filii nostri regis. Nicolai scripta suscepimus quibus se per consilium et consensum tuum effecisse significavit, ut in loco secundum hanc religiosorum monachorum certitudinem aduniatur, quem apostolicae sedis auctoritate munire postulat, ne post suum vel nostrum obitum hominum infestatione turbetur. In vestris quoque litteris id ipsum voti postulationisque percepimus. Nos ergo vestris votis et postulationibus annuentes congregationem ipsam, praestante Domino, per praesentis privilegii paginam apostolicae sedis auctoritate munimus; statuimus igitur ut universa praedia et possessiones quae vel idem rex de regio jure vel serenitate sua de Othoniensis Ecclesiae pertinentiis ad ejusdem congregationis victum sustentationemque contulit, quieta [Col. 0440B] eis semper et integra conserventur. Quaecunque praeterea vel a vobis ipsis vel ab aliis fidelibus eidem monasterio in posterum dari, offerri, vel aliis justis modis acquiri, Domino dante, contigerit, perpetua eis stabilitate fixa permaneant, nec episcopo cuiquam aut regi aut cuilibet ecclesiasticae saecularive personae facultas sit ab eodem loco monachos removere, et constitutum illic regularem vitae ordinem vi aut ingenio propulsare, sed quiete semper in monasticae conversationis custodia et omnipotentis Dei servitio perseverent. Decernimus ergo ut nulli omnino hominum liceat idem monasterium temere perturbare aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro [Col. 0440C] quorum sustentatione et gubernatione concessa sunt usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri aliena fiat, atque in extremo examine districtae ultioni subjaceat. Cunctis autem eidem monasterio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.



DXXXII. [(126) 1Kb] Ad Conradum archiepiscopum Salzburgensem.--- Ut de causa abbatis S. Emmerammi Simoniae accusati cognoscat. (Intra an. 1107-1118.)
[MANSI, Concil. XXI, 418.]
[Col. 0440D]

INNOCENTIUS [PASCHALIS] episcopus, servus servorum Dei, venerabili fratri CONRADO, Salzburgensi archiepiscopo, salutem et apostolicam benedictionem.

[Col. 0441A] Postquam fraternitati tuae pro causa Pavonis S. Emmerammi abbatis litteras miseramus, scripsit nobis venerabilis frater noster Ratisbonensis episcopus, eumdem abbatem in judicio accusatum, et de Simoniaco flagitio convictum, sicque depositum. Hujus ergo negotii pertractationem sollicitudini tuae, vice nostra committimus, ut ad Ratisbonensem Ecclesiam per temetipsum accedens, diligenter inquiras si judicium ordinabiliter est habitum; aut si alii accusatores, alii testes fuerunt; si eo praesente, sub jurejurando, contra eum dictum est testimonium; si contra eum scriptis actum est, vel, si ipse licentiam respondendi et defendendi se habuit; si accusatorum vel testium qualitas satis videtur canonibus convenire. Quae si integre celebrata repereris, [Col. 0441B] sicut factum est, judicium perseveret: alioquin abbas ipse, secundum litterarum nostrarum tenorem, supradicto monasterio restituatur, et competenti, sine retractatione temporis, termino, coram vestra et fratrum nostrorum praesentia canonice judicetur.



DXXXIII. Ad eumdem.---De Ratisbonensi episcopo obedientiam Romanae Ecclesiae denegante. (Intra an. 1107-1118.)
[MANSI, ibid.]

INNOCENTIUS [PASCHALIS] episcopus, servus servorum Dei, CONRADO Salzburgensi archiepiscopo, salutem et apostolicam benedictionem.

Sicut tua nuper adversa cognovimus, sic et prospera cognoscere optaremus. Si enim compateris, [Col. 0441C] compatimur; si congaudes, et congaudemus. Porro de fratre nostro Ratisbonensi episcopo nosse te volumus qualiter obedientiam Romanae promissam Ecclesiae observaverit. Litteras enim quas per abbatem S. Emmerammi ad eum misimus, primo parum pendit, secundo nec accipere voluit, et latorem gravibus contumeliis affecit. Quamobrem nos eum, donec satisfaciat, ab omni episcopali officio interdicimus, sicut in litteris quas ad eum misimus, legere poterit, quas nimirum ei per te volumus praesentari, ne aut despiciantur, aut earum sententia clam habeatur.



DXXXIV. Ad Henricum [Artwicum] Ratisbonensem episcopum. ---Ut abbatem S. Emmerammi restituat, alioquin se noverit interdictum. (Intra an. 1107-1118.)
[MANSI, ibid.]
[Col. 0441D]

INNOCENTIUS [PASCHALIS] episcopus, servus servorum Dei, HENRICO [ARTWICO] Ratisbonensi episcopo, [Col. 0442A] venerabili fratri, salutem et apostolicam benedictionem.

Nos Ecclesiae profectum aliquem de te sperantes, provectionis tuae minus bona primordia toleravimus. Caeterum contra spem nostram, Romanae Ecclesiae detrimentum afferre diceris, et promissae obedientiae debitum aspernari. Sancti siquidem Emmerammi monasterium, quod ad Romanam Ecclesiam pertinere cognoscitur, ditioni nostrae subtrahere niteris, et nostrae auctoritatis litteras, quae ad te per ejusdem monasterii abbatem missae sunt, adeo contempsisti, ut eum qui secundas litteras attulit, gravibus contumeliis affeceris. Nec illud minoris aestimes fuisse delicti, quod ad synodalem conventum litteris communibus evocatus, venire penitus contempsisti. [Col. 0442B] Tantum ergo apostolicae sedis contemptum omnino taciti praeterire non possumus. Repetitas itaque ad te litteras destinantes, hanc tibi praecepti legem praefigimus, ut infra dies XX postquam apices hos acceperis, trasgressionem praeteritam plenius corrigas, ut videlicet Pavonem abbatem praedicto monasterio integre restituas, et ab ejus deinceps infestatione desistas. Alioquin ab omni episcopali officio te noveris interdictum, donec praeceptum hoc efficaciter impleas, et nobis de contemptu nostro justitiam exsequaris.



DXXXV. Ad Pontium Cluniacensem abbatem.---De non porrigenda communione intincta [(127) 2Kb] . (Intra an. 1109-1118.)
[MANSI, Concil., XX, 1013.]
[Col. 0442C]

PASCHALIS episcopus, servus servorum Dei, charissimo filio suo PONTIO Cluniacensi abbati, salutem et apostolicam benedictionem.

Scribens ad Caecilium B. Cyprianus, ait: »Quando aliquid Deo inspirante et mandante praecipitur, necesse est Domino servus fidelis obtemperet, excusatus apud omnes quod nihil sibi arroganter assumet, ne aliud fiat a nobis quam quod pro nobis Dominus prior fecit.« Igitur in sumendo corpore et sanguine Domini, juxta eumdem Cyprianum, Dominica traditio servetur, nec ab eo quod Christus magister et praecepit et gessit, humana et novella [Col. 0442D] institutione discedatur. Novimus enim per se panem, per se vinum ab ipso Domino traditum. Quem morem sic semper in sancta Ecclesia conservandum docemus atque praecipimus, praeter in parvulis ac omnino infirmis, qui panem absorbere non possunt.



DXXXVI. Bulla pro Gerardo de Ham, decano ecclesiae S. Quintini. (Fragm.---Intra an. 1115-1118.)
[COLLIETTE, Mémoires du Vermandois, II, 157.]
[Col. 0443A]

Confratrem nostrum Lambertum, Ecclesiae Noviomensis episcopum, altaria quaedam, quae partim antiquorum episcoporum concessionibus Ecclesia [Col. 0444A] vestra possederat, partim a possidentibus fratribus reddita, ipse concessit libera, constituisse cognovimus, ut remota personatus difficultate, quieta deinceps in beati Quintini possessione permaneant, altare scilicet crucis de Hamel, Aintencourt, Roupi, de Alisia, de Lulliaco, de Burencourt; hanc itaque altarium illorum dispositionem praesentis paginae auctoritate firmamus.



DUBIA.
[Col. 0443]


DXXXVII. Ecclesiae Christi Colcestriensi privilegia varia tribuit, et ejus possessiones confirmat.
[Monastic. Angl., II, 45.]
[Col. 0443A]

[Col. 0443B] PASCHALIS episcopus, servus servorum Dei, dilecto in Christo filio ERNULPHO praeposito, caeterisque dilectis filiis et fratribus Ecclesiae Christi Colcestriae, salutem et apostolicam benedictionem.

Singulare semper sedis apostolicae privilegium claruit, ut per nos, licet indignos, subjectarum nobis per orbem Ecclesiarum status dirigatur, stabiliatur et augeatur. Caeterum, cum universis sanctae Ecclesiae filiis id apostolicae sedis auctoritate ac benevolentia debeamus, illis tamen locis atque personis, quae ampliori religionis gratia eminent, propensiori nos studio convenit imminere, ut quibus universalis conditor Deus pleniorem misericordiae suae contulit [Col. 0443C] largitatem, nos quoque ipsius exemplo excellentiorem conferamus dignitatem. Unde non immerito aestimamus locum sive canonicam vestram amplioribus nostrae benignitatis muneribus honorandam, quam omnipotens Deus ad formam Ecclesiae primitivae primitivam in loco hujusmodi quaedam eximia praerogativa plantavit; ostendens quid possit figulus in luto, plastes in plasmate, Deus in homine. Primi enim omnium, ut a religiosis personis accepimus, canonicae religionis professores in patria vestra floruistis, primitias corporum et animarum vestrarum conditori Deo, spontanei obtulistis. Et ideo hujus secundi privilegii nostri auctoritate decernimus, ut sicut in hoc ordine primi in Anglia militastis, ita quoque dignitate ipsius primi semper habeamini, ut [Col. 0443D] ubicunque per canonicas in Anglia fratrum negligentiam sentitur imbecillitas, vestra per nos potens succurrat auctoritas. Et si forte instinctu diaboli quilibet fratrum, causa saeculi vel ordinis imitandi, ab hoc ordine lapsus fuerit, Colcestrensis praefati auctoritate revocetur, ubicunque reperiatur, et apostatae ac desertoris militiae prioris poena plectatur. Ad formam itaque vitae vel institutionis canonicae vestrae, caeterae omnes regantur. Hinc personae sapientes eligantur, electae per canonicas distribuantur, distributae, si opus est, locis singulis praeferantur, ut in omnibus quibus in locis canonicae religionis viget integritas, superemineat vestra per nos regularis auctoritas. Ecclesiam S. Trinitatis Londini, quam vobis Mathilda regina commendavit, [Col. 0444A] cum ecclesia S. Leonardi et caeteris quas habetis, obedientiis vestri juris esse praecipimus, et ad hujus praecepti tenorem praesentis decreti paginam promulgamus: [Col. 0444B] quas si quis ibidem manentium fratrum per superbiam, vel per subreptionem, vel latenter, vel palam, quasi saecularis potestatis auctoritatem inducens, de manu vestra subtrahere voluerit, illius spirituali gladio perdat animam, cujus corporali Malchus amisit auriculam. De caeteris etiam vobis concessis, sive decimis sive possessionibus aliis quaecunque miseratione regum, liberalitate principum juste acquisistis vel acquirere poteritis, idem judicium Spiritus sancti judicio fiat.

Ut autem in omnibus paci vestrae consulamus, ab omni vos tam saecularis quam ecclesiasticae personae jugo liberos esse volumus: interdicentes in nomine Domini, et apostolica censura statuentes, ex [Col. 0444C] auctoritate S. Petri, ut nullus archiepiscopus aut episcopus, nullus regum aut principum, aut quaelibet omnino magna vel parva persona, Colcestrensi coenobio in universis ad ipsum pertinentibus, quocunque modo seu qualibet occasione aliquid auferre, minuere, vel violentiam inferre, fatigare aut Dei servos inquietare punienda temeritate praesumat, quatenus solius S. Romanae Ecclesiae protectione defensi perpetualiter sint securi.

Obeunte autem te Ernulpho, nunc ejus loci praeposito, vel tuorum quolibet successorum, nullus ibi qualibet subreptionis astutia praeponatur, nisi quem fratres communi consensu, vel fratrum pars consilii sanioris elegerit. Electus Londonensi pontifici consecrandus repraesentetur, a quo etiam chrisma [Col. 0444D] et oleum sanctum, consecrationes altarium sive basilicarum, ordinationes canonicorum accipiant, si gratiam et communionem apostolicae sedis habuerit, et si omnia gratis et sine molestia fratrum exhibere voluerit omni exactione seposita. Si quid autem horum obstiterit, liceat praefato vel fratribus, quemcunque voluerint antistitem adire et ab eo praefata sacramenta percipere, quatenus Romanae soli Ecclesiae eadem canonica subdita praeter hanc nulli videatur esse subjecta.

Cum autem huic ordini a patribus nostris dispensatio verbi Dei, praedicationis officium, baptismus, reconciliatio poenitentium semper credita fuerit, sicut est videre in tractatibus S. Augustini ad Aurelium papam, nos eorum exempla secuti, et ordinis [Col. 0445A] celsitudine subtilius intuentes, Patrum sancita confirmamus, confirmata sanctificamus praesentis paginae auctoritate. Quam si quis temerario ausu in aliquo transgredi praesumpserit, sancti Spiritus judicio ac beati Petri, apostolorum principis, anathematis vinculo religetur, et cum transgressoribus angelis, et Juda traditore aeternis suppliciis deputetur, nisi statim congrua satisfactione poeniteat. Conservantibus autem haec et benedictio cum misericordia conservetur, ut et hic fructum bonae actionis suae percipiant, et apud districtum judicem praemia aeternae recompensationis inveniant. Nostis, fratres, quod vos bis ad cumulum nostrae dilectionis altare, cum sanctorum reliquiis impositis, per manus filii nostri, fratris vestri, Zenonis transmisimus, obsecrantes [Col. 0445B] ut digne ambuletis vocatione qua vocati estis.

Scriptum per manum Grisogoni, scriniarii et notarii sacri palatii.

Datum Laterani per manus Gaietani, cancellarii ac bibliothecarii sanctae sedis apostolicae, mense Augusti, anno Incarnationis Dominicae 1116, indictione IX, pontificatus autem domini Paschalis papae secundi anno XX, regnante Domino nostro Jesu Christo, cui laus et imperium permanet in saecula saeculorum. Amen.



DXXXVIII. Ecclesiae S. Salvatoris Lateranensis privilegia confirmat.
[COCQUELINES, Ampl. Collect. II, 134.]

PASCHALIS episcopus, servus servorum Dei, dilectis [Col. 0445C] filiis ROCIO priori venerabilis basilicae S. Salvatoris, ejusque fratribus tam praesentibus quam futuris regularem vitam professis, in perpetuum, salutem et apostolicam benedictionem.

Quanto Lateranensis ecclesia amplioris dignitatis ex antiqua institutione esse cognoscitur, tanto magis eumdem venerabilem locum in majori reverentia decet haberi, et ad ejus incrementum tam spiritualiter quam temporaliter a nobis et aliis Dei fidelibus operam dari. Nec dubium, quod si religiosorum virorum petitionibus paterna benignitate annuimus, nostris opportunitatibus clementem Dominum reperimus.

Eapropter, dilecti in Domino filii, ob reverentiam [Col. 0445D] Salvatoris, beatique Joannis Baptistae concedimus et confirmamus vobis vestrisque successoribus in perpetuum totam et integram parochiam, ut in vita nostra et post obitum specialis oratio jugiter fiat pro nobis ad Dominum, videlicet ab ecclesia S. Nicolai de Forna per viam quae venit a Stephano in Coelio monte, et usque ad supradictam nostram basilicam Salvatoris, et a porta monasterii Sanctorum Quatuor Coronatorum descendente per clivium in via Majori, et exinde per stratam ex utraque parte usque ad campum Lateranensem, et revolvente supra ecclesiam Sancti Marcellini, et Petri usque ad ecclesiam S. Bartholomaei de capite Merulonei, et deinde a S. Daniel, et exinde descendente ad portam ecclesiae Urbis, et vertente ante ecclesiam [Col. 0446A] S. Nicolai de Hospitali, ad supradictam basilicam Salvatoris.

Statuimusque, atque etiam auctoritate sedis apostolicae stabilimus, ut parochia ipsa deinceps nulli alii ecclesiae, vel monasteriis, aut piis locis, de spiritualibus atque divinis rebus teneatur penitus respondere, sed quiete ac libere sub praefatae basilicae Salvatoris jure, nomine parochiali in perpetuum maneat, salvo tamen jure haereditario quod infra supradictos fines ad praefatas ecclesias, vel monasteria, aut pia loca pertinere dignoscitur.

Praecipimus itaque ut nulli personae fas, in supradicta parochia ecclesias aedificare, aut altare erigere, vel aliquam religionem ibidem restituere praeter supradictam Salvatoris basilicam.

[Col. 0446B] Statuentes apostolica censura sub divini judicii obsecratione, et anathematis interdicto, ut nullus unquam nostrorum successorum, vel alia quaelibet magna parvaque persona hujus nostri privilegii donum infringere aut inquietare praesumat. Si quis praeterea, quod non credimus, contra hoc nostrum apostolicum praeceptum venire aut agere tentaverit, anathematis vinculo sit innodatus, et a regno Dei et Domini nostri Jesu Christi sit alienus.

Qui vero pio intuitu custos et observator hujus nostri privilegii exstiterit, benedictionis gratiam a misericordissimo Domino nostro consequi mereatur in saecula saeculorum. Amen, amen, amen.

    Ego Paschalis catholicae Ecclesiae episcopus.
    Ego Lambertus Ostiensis episcopus interfui et subscripsi.
    [Col. 0446C] Ego Vincentius Portuens. episcopus subscripsi.
    Ego Cinthius Sabinensis episcopus interfui et subscripsi.
    Ego Denigo Tusculanus episcopus interfui et subscripsi.
    Ego Contradus Praenestinus episcopus subsc.
    Ego Leo Albanensis episcopus interfui et subscrc.
    Ego Benedictus presbyter cardinalis tituli Eudoxiae interfui et subsc.
    Ego Theobaldus presbyter cardin. tituli Pamachi subscripsi.
    Ego Raynerius presbyter cardin. tit. S. Eusebii subscr.
    [Col. 0446D] Ego Arnaldus presbyter cardinalis tit. S. Clementis interfui et subscr.
    Ego Raynerius presbyter cardinalis tit. S. Marcellini et Petri subscr.
    Ego Otho presbyt. card. tit. Pastoris subscripsi.
    Ego Petrus presbyt. card. tit. Equitii subscr.
    Ego Amicus presbyt. card. . . . . interfui et subsc.
    Ego Paulus presbyt. card. S. Sixti subscr.
    Ego Jonatas diacon. card. SS. Cosmae et Damiani subscr.
    Ego Theoninus diaconus card. S. Mariae in porticu interfui et subscr.
    Ego Gregorius card. diaconi S. Angeli subscr.
    Ego Joannes diac. card. S. Luciae interfui et subscr.
    [Col. 0447A] Ego Gregorius diac. card. S Luciae interfui et subsc.


Datum Laterani per manus Joannis sanctae Romanae Ecclesiae diacon. card. ac bibliothecarii, VI [Col. 0448A] Kal. Januarii, indictione XV, Incarnationis Dominicae 1116, pontificatus autem domni Paschalis papae anno VII.




[Col. 0447]
DIVERSORUM AD PASCHALEM PAPAM EPISTOLAE.





I. Pibonis Tullensis episcopi epistola ad Paschalem pro Calmosiasencibus. (Anno 1099.)
[MARTENE, Thesaur. Anecdot. III, 1171.]
[Col. 0447B]

PASCHALI sanctae et apostolicae sedis summo pontifici, PIBO Dei ejusque munere Tullensis episcopus, debitae obedientiae indefessam exhibitionem.

Cum desiderium ingens et summa necessitas vestram praesentiam adeundi semper mihi fuerit, desiderium et necessitatem in me quotidie sentio crescere, et haec adipiscendi facultatem magis magisque recedere: defectus etenim corporis mei, jam prae senectute sese non regentis, imo nec sustentantis, hoc denegat, et curae pastoralis gravis sarcina me praegravat. Cujus curae regimen, quia ut oportuit me exercuisse non praesumo, ad examen Pastoris pastorum omnium, utpote valde negligens, absque [Col. 0447C] intercessoribus veniae venire perhorresco; et haec fuerat praecipue causa vos adeundi, videlicet innumerabilium culparum mearum absolutionem a vobis percipiendi; sed quia in hoc deficio, et mei curam vos habere, utpote qui de omnibus curatis, minime diffido, aliud beneficium a vestra largissima pietate lacrymosis precibus efflagito. Sunt itaque in mea dioecesi canonici regulares beati Augustini regulam pro modulo suo tenentes, in loco qui Calmosiacum dicitur habitantes, quorum notitiam et familiaritatem mihi gratissimam habere desiderans, locum eorum adii, et societate suscepta, eidem loco altare parochialis ecclesiae, de qua controversia inter eos et Romaricenses habetur, tali conditione contuli, ut quemadmodum hactenus presbyter qui ecclesiam habuerat, [Col. 0447D] a mea manu altare susceperat, sic deinceps qui ecclesiam habere vellet, a manu abbatis illius loci altare susciperet. Et quia pacis ac tranquillitatis eorum maximam partem ab eadem ecclesia pendere non ignoro, nec me posse in pace dimitti spero, si in eos in pace non disposuero: idcirco, Pater sancte, ego et clerus noster pedibus vestris advoluti, postulamus quatenus donum quod a me factum audistis, sic permansurum in aeternum vestra auctoritate firmetis. Ut autem omnes posteri nostri tam episcopi quam aliae personae Tullensis Ecclesiae, sciant [Col. 0448A] me hoc ex parte mea primitus fecisse, quod ego apostolica deprecor firmari auctoritate: ad monumentum facti ego huic chartae sigillum meum adhaerens dereliqui, in cujus observationem omnes successores [Col. 0448B] mens ita per Christum suum obtestor adhibere studium, sicut ipsi a subsecuturis sua bene gesta inviolata custodiri volunt.





II. Litterae Gualteri episcopi Cabilonensis ad Paschalem papam, pro monasterio Cisterii. (Anno 1100.)
[Gall. Christ., Nov. IV, 234.]

Venerabili Patri papae PASCHALI, GUALTERUS Ecclesiae Cabilon. servus, salutem et debitam subjectionem.

Sicut sanctitas vestra, ut fideles in vera religione proficiant, ardenter desiderat, sic eisdem vestrae protectionis umbram, vestraeque consolationis fomentum [Col. 0448C] deesse non expedit. Suppliciter ergo petimus quatenus quod factum est de fratribus illis, qui, arctioris vitae desiderio, a Molismensi ecclesia sanctorum virorum consilio recesserunt, quos in nostro episcopatu divina pietas collocavit, a quibus transmissi praesentium litterarum bajuli vobis praesentes adsunt, secundum praedecessoris vestri praeceptum et Lugdunensis archiepiscopi apostolicae sedis tunc legati, et coepiscoporum et abbatum definitionem, et scriptum, cui rei et nos praesentes, et ejus auctores cum aliis exstitimus, vos approbare, et ut locus ille abbatia libera in perpetuum permaneat (salva tamen nostrae personae, successorumque nostrorum canonica reverentia) auctoritatis vestrae privilegio corroborare dignemini. Sed et abbas quem in eo [Col. 0448D] loco ordinavimus, et caeteri fratres totis viribus hanc confirmationem in suae quietis tutelam a vestra flagitant pietate.





III. [(128) 1Kb] Daimberti Pisani archiepiscopi, Godefridi Bullonii et. Raimundi comitis S. Aegidii litterae encyclicae. ---De victoriis ab exercitu Christiano in terra sancta reportatis. (Anno 1100.)
[MARTEN., Thes. Anecd., I, 281.]

Domno papae Romanae Ecclesiae et omnibus episcopis [Col. 0449A] et universalis Christianae fidei cultoribus, ego Pisanus archiepiscopus et alii episcopi et GODEFRIDUS, gratia Dei Ecclesiae S. Sepulcri nunc advocatus, et RAIMUNDUS comes Sancti Aegidii, et universus Dei exercitus qui est in terra Israel, salutem et orationes multiplicare preces et orationes cum jucunditate et exsultatione in conspectu Domini.

Quoniam Deus magnificavit suam misericordiam complendo in nobis ea quae in antiquis temporibus promiserat. Etenim cum capta Nicaea civitate exercitus inde discederet, plus quam trecenta millia ibi fuerunt; et licet haec tanta multitudo, quae universam Romaniam occupare poterat, atque epotare poterat flumina omnia, et pascere omnes segetes una die posset, tamen cum plenitudine tanta conduxit [Col. 0449B] eos Dominus, ut de ariete nummus et de bove vix XII acciperentur. Praeterea si principes et reges Sarracenorum contra nos surrexerunt, Deo volente, facile victi et conculcati sunt. Ob haec itaque feliciter acta, quia quidam intumuerant, opposuit nobis Antiochiam urbem humanis viribus inexpugnabilem, ibique per novem menses nos detinuit, atque in obsidionem extra ita humiliavit, donec omnis superbiae nostrae tumor in humilitatem recurrit. Igitur nobis sic humiliatis, ut in toto exercitu vix centum equi boni reperirentur, aperuit nobis Deus copiam suae benedictionis et misericordiae, et induxit nos in civitatem, atque Turcos et omnia eorum potestati nostrae tribuit Cum haec quasi viribus nostris acquisita obtineremus, nec Deum qui haec contulerat digne [Col. 0449C] magnificaremus, a tanta multitudine Sarracenorum obsessi sumus, ut de tanta civitate nullus egredi auderet. Praeterea fames in civitate convaluerat, ut vix ab humanis dapibus se aliqui continerent.

Longum est enarrare miserias quae in civitate fuere. Respiciens autem Dominus populum quem tandiu flagellaverat, benigne consolatus est eos. Itaque quasi pro satisfactione tribulationis lanceam suam munus invisum a tempore apostolorum pignus victoriae nobis obtulit. Deinde corda hominum ita animavit, ut illis quibus aegritudo vel fames ambulandi vires negaverat, arma sumendi, et viriliter contra hostes dimicandi virtutem infunderet. Deinde cum, triumphatis hostibus, fame et taedio deficeret exercitus Antiochiae, et maxime propter discordias [Col. 0449D] principum, in Syriam profecti, Barram et Marram urbes Sarracenorum expugnavimus, et castella regionis obtinuimus. Cumque ibi moram disposuissemus, tanta fames in exercitu fuit, ut corpora Sarracenorum jam fetentium a populo Christiano comesta sint. Deinde cum divino monitu in interiora Hispaniae progrederemur, largissimam atque misericordem et victoriosam manum omnipotentis Patris nobiscum habuimus. Etenim cives et castellani regionis per quam procedebamus ad nos cum multis donariis legatos praemittebant, parati servire et oppida sua reddere; sed quia exercitus noster non [Col. 0450A] multus erat, et in Jerusalem unanimiter venire festinabant, acceptis securitatibus tributarias eas fecimus, quippe cum de multis una civitatibus, quae in maritimis illis sunt, plures homines haberet, quam in exercitu nostro fuissent. Cumque auditum esset, Antiochiae atque Laodiciae et Rohas, quia manus Domini nobiscum esset, plures de exercitu, qui ibi remanserant, consecuti sunt nos apud Tyrum. Sic itaque, Deo conviatore et cooperatore nobiscum, usque ad Jerusalem pervenimus. Cumque in obsidionem illius multum exercitus laboraret, maxime propter aquae inopiam, habito consilio, episcopi et principes circinnandam esse urbem nudis pedibus praedicaverunt, ut ille qui pro nobis in humilitate eam ingressus est, per humilitatem nostram pro se [Col. 0450B] ad judicium de suis hostibus faciendum nobis eam aperiret. Placatus itaque hac humilitate Dominus octavo die post humiliationem, civitatem cum suis hostibus nobis tribuit, eo videlicet die quo primitiva Ecclesia inde abjecta fuit, cum festum de Divisione apostolorum a multis fidelibus celebratur. Et si scire desideratis quid de hostibus ibi repertis factum fuerit, scitote quia in porticu Salomonis et in templo ejus nostri equitabant in sanguine Sarracenorum usque ad genua equorum.

Deinde cum ordinatum esset, qui civitatem retinere deberent, et alii amore patriae et pietate parentum redire voluissent, nuntiatum nobis est quod rex Babyloniorum Ascalonam venisset cum innumerabili multitudine paganorum, ducturus Francos qui Jerosolymis [Col. 0450C] erant in captivitatem, et expugnaturus Antiochiam. Sic ipse dixerat: aliter autem Dominus statuerat de nobis Itaque cum in veritate comperissemus exercitum Babyloniorum [apud] Ascalonem esse; contendimus obviam illis, relictis sarcinis et infirmis nostris in Jerusalem cum praesidio. Cumque exercitus noster et hostium se conspexissent, genibus flexis, adjutorem Deum invocavimus, ut qui in aliis nostris necessitatibus legem Christianorum confirmaverat, in praesenti bello confractis viribus Sarracenorum et diaboli, regnum Christi et Ecclesiae a mari usque ad mare usquequaque dilataret. Nec mora: clamantibus ad se Deus adfuit, atque tantas audaciae vires subministravit, ut qui nos in hostem [Col. 0450D] currere vidit, fontem aquae vivae sitientem cervum segnem adjudicavit. Miro videlicet modo, cum in exercitu nostro non plus quam quinque millia militum, et quindecim millia peditum fuissent, et in exercitu hostium centum millia equitum, et quadringinta millia peditum esse potuissent. Tunc mirabilis in servis suis Dominus apparuit, cum, antequam confligeremus, pro solo impetu nostro hanc in fugam multitudinem vertit, et omnia arma eorum diripuit, ut si deinceps nobis repugnare vellent, nec haberent arma in quibus sperarent; de spoliis vero non est quaerendum quantum captum sit, ubi thesauri regis Babyloniae occupati sunt. Ceciderunt ibi [Col. 0451A] plus quam centum millia Maurorum gladio. Timor autem eorum tantus erat, ut in porta civitatis ad duo millia suffocati sint. De his vero qui in mari interierunt, non est numerus. Spineta etiam ex ipsis multos obtinuerunt. Pugnabat certe orbis terrarum pro nobis, et nisi spolia castrorum de nostris multos detinuissent, pauci essent qui renuntiare potuissent de bello de tanta multitudine hostium; et licet longum sit, tamen praetereundum non est quod pridie quam bellum fieret, multa millia camelorum, et boum, et ovium cepit exercitus Cumque jussu principum haec populus dimisisset ad pugnam progrediens, mirabile dictu! multas et multiplices turmas cameli fecerunt; similiter et boves et oves. Haec autem animalia nobiscum comitabantur, ut, cum stantibus [Col. 0451B] starent, cum procedentibus procederent, cum currentibus currerent. Nubes etiam ab aestu solis nos defenderunt et refrigerabant. Celebrata itaque victoria, reversus exercitus Jerusalem, et relicto ibi duce Godefrido, comes S. Aegidii, et Robertus comes Northmanniae, et Robertus comes Flandrensis, Laodiciam reversi sunt. Ibi classem Pisanorum et Boiamundum invenerunt. Cumque archiepiscopus Pisanus Boiamundum et dominos nostros concordare fecisset, regredi Jerosolymam pro Deo et pro fratribus comes Raimundus disposuit.

Igitur ad tam mirabilem fratrum vestrorum fortitudinis devotionem, ad tam gloriosam et concupiscibilem omnipotentis Dei retributionem, ad tam exoptandam omnium peccatorum vestrorum per Dei [Col. 0451C] gratiam remissionem, et Christi catholicae Ecclesiae, et totius gentis Latinae invitamus vos exsultationem, et omnes episcopos, et bonae vitae clericos et monachos, et omnes laicos, ut ille vos ad dextram Dei consedere faciat, qui vivit et regnat cum Patre in unitate sancti Spiritus Deus per omnia saecula saeculorum. Amen. Rogamus et obsecramus vos per Dominum Jesum qui nobiscum semper fuit et collaboravit, et ex omnibus tribulationibus nos eripuit, ut sitis fratrum memores vestrorum, qui ad vos revertuntur, benefaciendo eis, et solvendo debita eorum, ut vobis Deus benefaciat, et ab omnibus vos peccatis absolvat, ut in omnibus bonis, quae vel nos, vel illi apud Deum meruimus, partem vobis Deus concedat.





IV.[Col. 0451D] Lamberti Atrebatensis episcopi epistola prima ad Paschalem. (Anno 1101.)
[BALUZ., Miscell. ed. Luc., II, 155.]

Reverendo Patri et domino PASCHALI papae LAMBERTUS sanctae Atrebatensis Ecclesiae servus inutilis debitam cum orationibus reverentiam.

Placuit, reverende Pater, vestrae celsitudini divisionem veteris et novi burgi inter canonicos et monachos Atrebatenses nostrae infirmitati injungere: quam vestrae obedientiae satisfacere cupiens, utraque parte absente, ne contentio inter eos oriretur, vel divisores aliquo modo corrumperentur, [Col. 0452A] per vetustiores et veraciores, et quos neutri parti suspectos esse credidimus, sicut mandastis, diligenter exquisivimus, exquisitam canonicis et monachis renuntiavimus. Abbas autem, quia huic divisioni non interfuit, eam suscipere noluit. Et quia Remis conventus coepiscoporum in proximo habendus erat, utraque parte assentiente illuc direximus, ut consilio eorum quid super hoc agendum esset die statuta exsequeremur. Ad diem vero statutam convenientes, et ipsam divisionem, sicut abbas expetierat, consilio episcoporum in praesentia virorum religiosorum tam abbatum quam praelatorum perficere volentes, divisores illos sub nomine obedientiae ex parte omnipotentis Dei et beati Petri et vestra et nostra ut vetus et novum burgum in [Col. 0452B] veritate dividerent commonuimus. Cumque, ne veritas reticeretur, causa excommunicationis collo nostro stolam imponeremus, Guillelmus monachus nulla oppressione, nullo praejudicio gravatus ex parte abbatis ad injuriam vestram et nostram non de illa causa quae agebatur, sed de novem denariis, canonicos nostros in Kalendis Octobris futuris ante vos invitavit, et ita perturbando abbatem a praesentia nostra et a causa recedere fecit. Canonici vero causa dilationis et sui negotii auferendi hoc esse factum intelligentes, hac oppressione et aliis compulsi, Romanam appellaverunt audientiam, ipsum abbatem in proxima festivitate sancti Andreae in praesentia vestra invitantes. Sic igitur, reverende Pater, Atrebatenses canonici coacti sicut pupilii ad [Col. 0452C] vestrae consolationis pietatem: quasi ad sinum matris refovendi confugientes humiliter rogant, et nos pro eis et cum eis rogamus, quatenus Atrebatensem Ecclesiam defendatis de manu fortiorum ejus, et in pace constituatis, et parochialia jura quae ei canonice conveniunt auctoritate vestra restituatis. Quia vero in diebus nostris Atrebatensis Ecclesia quasi de domo carceris educta et a vinculis absoluta per vestra et praedecessoris vestri dignae memoriae domni Urbani papae privilegia et scripta in libertatem et ad antiquitatem suam reducta jam coepit aliquantulum respirare et convalescere, ita eam sustinete quatenus a Domino Jesu Christo bonam mercedem mereamini accipere. Nunc vero quia manus Domini die ac nocte gravata est super [Col. 0452D] me, benigne Pater, et in mari laborans parum profeci et proficio, rogate Deum Patrem misericordiarum et totius consolationis, ut me peccatorem vestris sanctis precibus per unigenitum et dilectum filium suum Salvatorem nostrum, ne in mare demergar, salvare et de tenebris hujus vitae misericorditer educere dignetur.





V. Ejusdem ad Paschalem epistola secunda.---De clericis Iprensibus. (Anno 1101.)
[Actes de la province eccl. de Reims, II, 153.---Sequentes Lamberti epistolae ex eadem Collectione prodeunt.]

Reverentissimo domino et Patri patrum PASCHALI [Col. 0453A] LAMBERTUS Dei miseratione Atrebatensis episcopus debitam subjectionem cum orationibus.

Causam Morinensis episcopi et Iprensium clericorum, sicuti paternitas vestra nobis injunxit, hoc modo definivimus. Cum ad diem illis praefixam se nobis utrinque praesentarent, ne in hac causa aliquid contentiose ageretur, optionem eis eligendi judices de quibus nulla posset esse suspicio dedimus. Quod episcopus concessit, clerici vero renuerunt. Denique episcopus dixit se paratum esse probare eos ecclesiam Iprensem Simoniace adeptos fuisse, et post Nemausense concilium a domno Gerardo accepisse, et eumdem Gerardum eodem tempore a domno Urbano beatae memoriae papa ab omni episcopali officio suspensum fuisse. Clerici vero huic ejus objectioni [Col. 0453B] nullum omnino responsum dare voluerunt, tantummodo postulantes ut eis inducias daremus, eo quod quidam eorum socius abesset, quem dicebant infirmari. Unde cum eis judicium super his facere praeciperemus, dixerunt se non ad hoc venisse ut judicium aliquod subirent, sed si non darentur induciae quas postulabant, recederent. Nos vero vestra apostolica auctoritate, videlicet in hoc negotio vice vestra fungentes, interdiximus ut a nostra, imo vestra praesentia non nisi judiciali et canonico ordine recederent. Illi vero haec omnia nihili pendentes, sed Deo et vobis et nobis inobedientes. nullo facto sibi judicio, nullo praejudicio, nos et omnes fratres nostros se suspectos habere dixerunt, et vestram iterum audientiam appellaverunt. Sed novit [Col. 0453C] sanctitas vestra hujusmodi, non appellationem, sed ludificationem duabus de causis irritam debere fieri; tum quia a sede apostolica ad aliam appellare non licet, tum quia eis optionem electorum judicum dedimus, a quibus appellari iterum licitum non est. Quapropter fratres nostri judicaverunt episcopum Morinensem causam suam obtinuisse, et eos debere vinculo anathematis obligari, si a die illa et deinceps episcopo de ecclesia illa injuriam fecerint. Unde sanctitatem vestram exoramus, ut quod ex vestro praecepto et vice vestra obedientes et vere sine personarum acceptione definivimus, vestra auctoritate roboretur. Consulimus etiam vestram apostolicam sedem super hoc Dei et nostro negotio. Clericus quidam in praesentia nostra accusavit abbatem [Col. 0453D] unum de Simonia emptae ecclesiae, quam se probare pollicetur. Rescribat itaque nobis vestra paternitas cum quot testibus et quibus hoc probare possit, si laicis, si clericis, si subdiaconibus, si diaconibus, si presbyteris, et si clericus defecerit quid abbas facturus sit.





VI. Ejusdem epistola tertia ad Paschalem.---Pro archiepiscopo Remensi. (Anno 1101.)

Reverentissimo domino et Patri patrum papae PASCHALI LAMBERTUS Dei miseratione Atrebatensis episcopus, debitam subjectionem cum orationibus.

Pro venerabili metropolitano nostro domno Manasse [Col. 0454A] Remensi archiepiscopo, pro quo domnus Joannes Morinensis episcopus ad sanctitatis vestrae discretionem dirigitur, ut eum exaudire dignemini, humilitas nostra excellentiam vestram suppliciter exorat. Siquidem experientia novimus praefatum metropolitanum apostolicae sedis decreta venerari, veritatem diligere, Deum timere, religiosos et boni testimonii viros honorare, specialiter vero in cura pauperum se sollicitum exhibere. Paternitatis vestrae sanctitatem omnium ecclesiarum sollicitudinem gerentem diutius nobis incolumem propitia divinitas custodiat.





VII. Ejusdem epistola ad Paschalem quarta.---De synodo Parisiensi. (Anno 1103.)

Reverentissimo domino et Patri patrum PASCHALI [Col. 0454B] papae, LAMBERTUS Dei miseratione Atrebatensis episcopus, debitam cum orationibus subjectionem.

Convenientes Parisiis ex vestra auctoritate archiepiscopi, dominus Daimbertus Senonensis, Rodulfus Turonensis; episcopi quoque Ivo Carnotensis, Joannes Aurelianensis, Humbaldus Antissiodorensis, Gualo Parisiensis, Manasses Meldensis, Baldricus Noviomensis, Hubertus Silvanectensis, fecerunt recitare litteras a vestra sede pro satisfactione et absolutione regis missas. Litteris itaque lectis et intellectis, miserunt ad regem, Joannem Aurelianensem, et Gualonem Parisiensem episcopos sciscitantes, si rex juxta tenorem litterarum vestrarum satisfaceret, et carnalis et illicitae copulae peccatum [Col. 0454C] abjurare decrevisset. Quibus benigne respondens ait, se Deo et S. Romanae Ecclesiae libenter velle satisfacere, et apostolicae sedis praecepto, archiepiscorum quoque et episcoporum praesentium acquiescere consilio. Igitur in praesentia praedictorum episcoporum necnon et abbatum Adam Parisiensis de titulo S. Dionysii, Renaldi de titulo S. Germani Parisiensis, Ulrici Parisiensis, de titulo S. Maglorii, item Rainoldi Stampensis de titulo S. Trinitatis; archidiaconorum quamplurimorum, et honorabilium clericorum, et laicorum circumstantium, advenit rex satis devote multumque humiliter nudis pedibus, peccato renuntians, et excommunicationem emendans, et sic ex vestra auctoritate absolutionem suscipere meruit. His ita gestis, [Col. 0454D] tactis sacrosanctis evangeliis, abjuravit copulam et flagitium illicitae conjunctionis in haec verba: »Audias tu Lamberte episc. Atrebatensis, qui hic apostolica vice fungeris; audiant archiepiscopi et praesentes episcopi, quod ego Philippus rex Francorum peccatum et consuetudinem carnalis et illicitae copulae, quam hactenus cum Bertrada exercui, ulterius non exercebo: sed peccatum istud et flagitium penitus et sine omni retractione abjuro. Cum eadem quoque femina mutuum colloquium et contubernium, nisi sub testimonio personarum minime suspectarum non habebo. Haec omnia sicut litterae papae dicunt, et vos intelligitis, sine omni malo ingenio observabo. Sic me Deus adjuvet, et haec sacrosancta Jesu [Col. 0455A] Christi evangelia.« Similiter et Bertrada, cum excommunicationis vinculo solveretur, tactis sacrosanctis evangeliis, in persona sua hoc idem juravit sacramentum. Sancta Trinitas Deus noster sanctitatem vestram pro Ecclesia catholica laborantem et orantem diutius custodiat incolumem, et quia, cum sancta Romana Ecclesia in judicio et justitia nobiscum stetistis, retribuatur vobis in resurrectione justorum.

Actum Parisiis anno Dei Christi 1104, IV Nonas Decembres, anno pontificatus Paschalis papae II quinto.





VIII. Ejusdem epistola ad Paschalem quinta.---De lite inter canonicos Atrebatenses et monachos S. Vedasti [Col. 0455B] exorta. (Anno 1107.)

Reverendo Patri et domino PASCHALI papae, LAMBERTUS sanctae Atrebatensis Ecclesiae qualiscunque minister, debitam cum orationibus reverentiam.

Suscepimus, domine Pater, vestrae celsitudinis litteras de inquisitione et divisione veteris et novi burgi inter canonicos Atrebatenses et abbatem et monachos Sancti Vedasti; quam, prout veracius potuimus, juxta praeceptum vestrum inquisitam et discussam per vetustiores et veraciores parochianos abbati scripto dare voluimus; qui nec suscipere, nec etiam audire eam voluit, sed canonicos nostros iterum invitavit, cum eidem abbati litteris vestris [Col. 0455C] praecepissetis ut divisionem per nos discussam abbas omnino susciperet. Nos vero considerantes abbatis praesumptionem, canonicis reclamantibus et partem divisionis quae eis conveniebat postulantibus, consilio domni archiepiscopi Remensis, Suessionensis, Catalaunensis, Laudunensis, Ambianensis inquisitam tradidimus. Et quoniam pro gravi et continua infirmitate nostra abbatem ad justitiam cogere non sufficimus, quasi provoluti ante pedes apostolatus vestri exoramus ut inquisitionem divisionis per nos canonicis datam confirmetis, ne nos in derisum habeamur et vestrae sublimitatis praeceptum annulletur. De parochianis vero nostris circa capellam Sancti Mauritii commanentibus causa habita fuit in Trecensi concilio praecepto vestro coram cardinalibus [Col. 0455D] et episcopis Morinensi, Ambianensi, Parisiensi aliisque religiosis et synodalibus personis, et ibi ab eis judicatum fuit ut presbyter Sancti Mauritii in die sancto Paschae, Pentecostes et Natale Domini, quia nullam curam per episcopum gerit in populo, praedictis parochianis sacramenta corporis et sanguinis Domini nequaquam dare praesumat, nec oblationem eorum suscipere. Per caeteros autem dies anni, si quis spontaneas oblationes ei conferre voluerit, non contradicimus, si tamen excommunicatus non fuerit. Sed et judicatum est ut presbyter Sanctae Mariae matricis ecclesiae, qui curam eorum per episcopum gerit, et confessionem suscipit, et omnem parochialem sollicitudinem gerit, sacramenta etiam corporis et sanguinis Domini in diebus praedictis [Col. 0456A] eisdem parochianis traderet. Nos vero vestigia sanctorum Patrum sequentes, quia canonicum est, synodali vestraque auctoritate diffinitum hoc judicium, firmiter tenere volumus. Injuriam vero inordinatae invitationis et contemptus tam vobis quam nobis ab abbate illatam vobis relinquimus dijudicandam. Diutius et semper bene valeat in unico Dei Filio sanctitas vestra, reverende Pater et domine, et memento mei peccatoris ante Deum.





IX. Odonis abbatis Lesatensis epistola ad Paschalem.---Significat quo pacto Sancti Petri de Curte abbatiola, ut vocatur, quae »justitia exigente« Lesatensium regimini subjecta erat, in jus et ditionem Moisiacensium transierit. (Anno 1104.)
[MABILL., Annal. Bened., V, 470.]
[Col. 0456B]

Universali Patri domino PASCHALI papae, frater O. [ODO] Lesatensis abbas, suus servus.

Clareat majestati vestrae, Pater generalissime, quod Geraldus abbas Lesatensis, praedecessor noster, abbatiolam de Curte, quae, justitia exigente, sub nostro degebat regimine, nisus est orthodoxe ordinare, quatenus spurcitia eliminaretur inde, ac cultus Deo debitus redderetur, et ad unguem perduceretur, nisi invasores Clusinenses monachi sinistra manu obstitissent, atque fratribus loci illius apprehendere disciplinam prohibuissent. Et ut persensit conventus Lesatensis, valde condoluit, et saepius inde conquerens, metuensque ne sibi, cui loci illius cura [Col. 0456C] pastoralis commissa fuerat, fratrum perennis perditio a districto judice exigeretur, tandem tale invenit consilium, quod causam et curam illius abbatiolae, sibi commendatae, magistrali suae ecclesiae Moisiacensi tribueret: ut, quod ipsa Lesatensis ecclesia sua impotentia implere minime valebat, Moisiacensis famosissima ecclesia suppleret. Tali reperto consilio a fratribus nostris altioris consilii, venitur in capitulum, ibique revelato, ut moris est, negotio, communi assensu omnium fratrum praefatus abbas Geraldus Lesatensis privilegium nostrum de Curte Moisiacum detulit, atque jus nostrum ac regimen de abbatiola de Curte domino abbati Asquilino, successoribusque ejus cessit in perpetuum. Hujus rei ego supra taxatus, ut caeteri consodales, gratus [Col. 0456D] laudator exstiti, et adjutor atque cooperator in omnibus assiduus fui. Quod si forsan dubitatur, legendo compendiose cognoscatur, quia quod tunc Patri spirituali laudavi monachus, nunc longe melius laudo, modisque omnibus astipulans confirmo illa, in honore regiminis positus. Sed quia me idem testimonium corroborandum vestra sibi praesentari jussit paternitas, hoc libens gaudensque fecissem, nisi carnis obstitisset infirmitas.





X. Seheri Calmosiacensis abbatis epistola ad Paschalem prima. (Ante ann. 1105.)
[Dom CALMET, Hist. de Lorraine, Pr., p. CII.]

PASCHALI Patri beatissimo, et in refugium tribulantium [Col. 0457A] a Deo primae sedis constituto, SEHERUS abbas qualiscunque, cum universa sibi conjuncta congregatione, quod solum possunt, obedientiam et orationem.

Quia illius qui omnium recte sibi supplicantium importunitates diligit, in Ecclesia sancta vicem geritis, confidimus de vobis, quod hujus pietatis expertes non estis. Et inde est quod audemus ad vos saepe recurrere, quia speramus vos importunitates nostras non fastidire. Nos, velimus, nolimus, morem lactentium infantium imitamur, qui quanto plus rei alicujus agitatione deterrentur, tanto magis matri suae se astringunt, et eam amplectuntur. Nunc igitur, Pater reverende, ut breviter vobis quantum tribulamur aperiamus, rubore postposito, fatemur, quia revera [Col. 0457B] prope est ut de pace nostra desperemus. Ipsa enim abbatissa (Gisla, abbatissa Romarici montis) de qua tot querimonias nostras habuistis, et cui jam secundo litteras vestras direxistis, omnibus quae ei et praecipiendo, et consilium dando mandastis, corde firmato inebediens exstitit. Nam cum ei in primis litteris consilium dederitis ut pro parte ecclesiae concambium competens acciperet, et judicium dederitis, quod pro calumnia fundationis novi monasterii, per veridicos testes probationem nostram recipere deberet, et cum in secundis, quia non ut praeceptum, sed ut consilium quoddam quod dixeratis, reputabat: praecipiendo sub quadam disjunctione mandaveritis, et quatenus aut concambium in competenti sibi fundo pro parte ecclesiae reciperet, [Col. 0457C] aut partem nostram quietam nobis et in pace dimitteret, et de nostris injuriis omnimodis cessaret: alioquin beati Petri vindictam super se casuram sciret. Cum haec omnia, si reminisci dignatur sanctitas vestra, ei mandaveritis, in nullo eorum penitus obediens exstitit; nam concambium satis et multo plus valens illa parte ecclesiae sub praesentia domini Richardi cardinalis, et Theoderici ducis, et episcopi Metensis, et aliorum multorum bonorum virorum, tam clericorum quam laicorum, et sub auctoritate litterarum regis, quia, nisi eo concedente, id se non audere jam dixerat, nuper obtulimus. Quod quidem nec satis absolute concessit, nec funditus contradixit, sed sub tanti conventus praesentia, diem quod id terminaretur condixit. Sed cum ad [Col. 0457D] condictum diem utrinque convenimus, et concambium renuit, et partem quam in ecclesia habemus, nos habere denegavit, et quantum in se est, jam nobis abstulit, et probationem nostram, cum inibi parati cum testibus fuerimus, suscipere recusavit. Quod si de injuriis quas nobis irrogat, requisieritis, quae nobis, Pater sancte, major potest injuria inferri, quam ut id auferatur quod nos et antecessorem nostrum multis annis absque calumnia possedisse fere ab omnibus nostris provincialibus scitur, et que ablato locus noster destruatur? His breviter recapitulatis, quia forte a vestra memoria excidit, quod et nos et ipsa in ecclesia illa habemus, dominus Ascelinus et dominus Arnulfus, quia ei notum [Col. 0458A] est, et ab eis audistis, si vobis placet, super his requirantur. His autem diligenter discussis, et memorato hoc quod ejusdem ecclesiae altare ab episcopo Tullensi nobis donatum, sic permansurum vestra auctoritate jam firmaveritis, vestrum erit decernere qualiter tam inimicam concertationem debeatis terminare, et pusillum gregem vestrum vobis devote subjectum in pace disponere.





XI. Ejusdem epistola ad Paschalem secunda.
(Dom CALMET, ibid.)

PASCHALI, sanctae et apostolicae sedis summo pontifici, SEHERUS Calmosiacensis abbas indignus, cum suis fratribus, debitae obedientiae devotam exhibitionem.

[Col. 0458B] Jam, Pater sancte, fatigati sumus, nos scribendi litteras, et vos in audiendo, et tamen nihil adhuc profecimus, et nihil restat aliud, nisi quod jam de pace nostra desperavimus. Durum quidem et irreligiosum est, quod desperasse fatemur. Sed sic vobis angustias nostras exprimere compellimur. Cujus enim spem sibi inconcussam conservare praevaleat, cum illud quod injustitiae remedium suae certum fore speraverat, in contrarium cedere manifestissime sentiat? Litteras namque vestras ad abbatissam, Domine, ut pace vestra dicamus, quas inquietationis nostrae mitigatrices semper credidimus, abbatissae ejusdem et suffraganeorum suorum exasperatrices atrociter sentimus. Nam cotenus quo eis in tertiis litteris, si nos inquietare non omitterent, sententiam [Col. 0458C] vestram intentastis, solis minis terruerunt nos: sed postea repentinis armatorum suorum assultibus sic nos aggressi sunt, ut omnibus attendere volentibus clare videatur sic in nos exasperari repente, non tam odio nostro quam respectu vestro. Jam enim tertio postea, ipsius ecclesiae pro qua contentio est, bona violenter rapuerunt, et asportatis quae potuerunt, caetera depopulati sunt, et tyrannide tam nostrum quam suum jus omnia indifferenter invaserunt. Has et alias injurias perferentes in nullo eis restitimus. Sed auctoritate Dei et vestrae, quod solum potuimus, in omnibus eis contradiximus. Sed et proclamationem super his nondum ullam fecimus, quia quod in vestrae majestatis praesentia discussum [Col. 0458D] jam et terminatum est, alibi reciprocare non judicavimus. Quapropter, Pater sancte, quasi praesentes omnes pedibus vestris advoluti jacemus, et lacrymosis efflagitamus precibus, quatenus si quid misericordiae, si quid pietatis, si quid pacis nobis impendere proposuistis, propter Dominum diutius non differatis.





XII. Mathildis marcisae ad Paschalem papam. (Ante annum 1106.)
[Opp. S. Anselmi, p. 442.]

Sanctissimo et venerabili in Christo Patri ac domino PASCHALI, primae sedis antistiti, MATHILDIS marcisa Dei gratia, si quid est, tam debitum quam fidele totius subjectionis obsequium.

[Col. 0459A] Inter alia ex quibus paternitatem vestram rogare praesumimus, de Patris ac domini nostri Anselmi Cantuariensis venerabilis archiepiscopi expulsione clementiam vestram singulariter postulamus, quatenus juxta debitum vestrae sedis judicium, tam sancti ac reverendi Patris tribulationes et miserias quas pro fide catholica et sancta Romana Ecclesia tolerat, tanquam pius Pater et dominus fideliter attendatis, ejusque lacrymabilem querimoniam condoleatis, atque sanctis negotiis manum consilii et auxilii clementius porrigatis. Indecens enim est tam praecipuum sanctae Ecclesiae Romanae membrum tanto tempore exsulatum jacere inter alia quasi putridum, et non agere sibi commissum incunctanter officium. Dolemus igitur corpori Ecclesiae ex maxima parte [Col. 0459B] illius ministerium esse subtractum, cujus gubernaculum scimus esse sibi per omnia et pro omnibus necessarium. Unde flexis genibus de eo vestram clementiam postulamus, cujus singularem post Dominum fiduciam vos esse procul dubio credimus, quam nostris etiam meritis circa eum augeri non minui desideramus.





XIII. Epistola Reinhardi episcopi Halberstadensis ad Paschalem papam II.---Petit a papa confirmationem decimarum Ecclesiae suae legitime concessarum, rogatque edoceri quid faciendum sit de ordinatis a Friderico sedi suae superposito et a sede apostolica exauctorato. (Anno 1107.)
[Martene, ampl. Collect. I, 618, ex ms. S. Germani a Prat.]
[Col. 0459C]

PASCHALI summo pontifici REINHARDUS, Dei gratia et sua Halberstadensis episcopus, orationes et servitium, et tam voluntariam quam debitam in omnibus obedientiam.

Quamvis misericordiae vestrae beneficiis, per quae indignum et immeritum me exaltastis, dignum respondere non possim, tamen id quod a vobis accepi per vos Patrem et dominum meum semper obtinere sperabo. Igitur quia multum de vobis confido, ut servus de domino, et filius de patre, sanctitatem vestram humiliter expostulo ut terminos et decimas Ecclesiae nostrae, quas a decessoribus vestris Romanis pontificibus et catholicis imperatoribus [Col. 0459D] in initio fundationis et dedicationis suae acceperat, privilegiis vestrae auctoritatis confirmetis, ut adversariis Dei et Ecclesiae, qui nos quotidie impugnant, gladio vestrae auctoritatis resistere possimus. Miseram ecclesiam miser ego coactus accepi, et nisi per vos defendatur miserrima erit. Quid vero de ordinatis clericis et ecclesiis dedicatis a Friderico superposito et a vobis legitime deposito faciendum sit, vestram exspecto sententiam. De his et de omnibus quae mihi rescribere dignamini, sicut debeo, pro scire et posse meo, semper vobis obediens ero. Quod epistola minus habet de supplicationibus meis, nuntius fideliter prosequetur. Sanctitatis vestrae benedictionem pro maximo munere accipiam.





XIV. [Col. 0460A] Ejusdem episcopi ad Paschalem.---Suspensus ab officio absolutionem a summo pontifice humiliter petit, eo quod ipsius ignorans decretum, a laico investituram illicite acceperit, excusatque se quod propter temporum improbitatem ad eum nequeat accedere. (Anno 1107.)
[MARTENE, ubi supra, p. 619, ex eodem ms.]

PASCHALI Dei gratia papae, REINHARDUS episcopus Halberstadensis Ecclesiae, quidquid est, tam voluntariam quam debitam in omnibus obedientiam.

Sanctitatis vestrae litteras nobis directas cum gratia et benedictione suscipientes, non modicum gavisi sumus quod me non meis meritis fratrem [Col. 0460B] et familiarem vestrum vocare voluistis, in quibus etiam superanbundantiorem erga me vestrae paternitatis affectum cognovi, quod ignorantiae meae delictum me scire fecistis, et quod injustitias meas non abscondistis. Boni enim patris est corripere filium quem diligit, et flagellare omnem quem recipit. Huic tantae laetitiae nostrae serenitati nebula tristitiae per quosdam obducta est, dicentes a vestra mihi beatitudine prohibitas esse clericorum ordinationes, pro quibus verbis cum ad desiderabilem vestri praesentiam fratres dirigeremus, et in reditu ipsorum me non destitutum audissem, obedientiae manus dedi, quia melior est obedientia quam victima, et quia pastoris sententia gregi timenda est: ita me pedibus vestris subjicio, quasi vocatus ad concilium non [Col. 0460C] venerim, et ideo suspensus ab officio sim, cum nec, ut vestrae litterae testantur, evocatus fuerim, et quando vel ubi suspensus fuerim, penitus ignoraverim. Ordinationem vero nostram, teste et postulante eadem quae praesens erat Ecclesia nostra, a metropolitano in sede sua factam manifestum est; sed innocentia plerumque non liberat, cum sententiam judicis ignorantia vel dilatio, vel aliqua suggestio errare coegerit. Porro de investitura quam ante decreti vestri sententiam ignorans et illicite suscepi, quia secundo jam veniam petii et non accepi, quaesivi et non inveni; tertio nunc pulsabo, ut quod necesse habeo saltem improbitate mea obtineam. Certus sum enim quod nunquam obliviscetur misereri qui in B. Petro discit qualiter aliis ignoscere [Col. 0460D] debeat. Nusquam enim, ut ait beatus Augustinus, ita vigere debent viscera misericordiae, quam in catholica Ecclesia, ut tanquam vera mater, nec peccantibus filiis superbe insultet, nec difficile correctis ignoscat, cum ipsum beatum Petrum post negationem et pravam simulationem correptum materno sinu receperit. Quod autem modo sicut voluimus et disposuimus, aspectui vestro praesentari non possumus, causa est instantis nequitiae et perturbatio temporis, quae maxime nostris grassatur in partibus.





XV. Gervasii, Hugonis comitis Regitestensis et Melesindae filii, Remensis archidiaconi, epistola ad Paschalem papam, scripta occasione schismatis inter [Col. 0461A] Hodulfum et Gervasium pro archiepiscopatu Remensi. (Anno 1107.)
[MARLOT, Metropol. Rem., II, 242.]

Excellentissimo Patri Patrum et episcoporum episcopo PASCHALI, GERVASIUS dictus episcopus, fidele servitium cum exiguitatis meae orationibus . . . . . . . . . .

Dicant adversarii quantumlibet me infidelem et rebellem magistratui vestro, ego subjectionem meam vobis profiteor, et quicunque vobis illam negaverit, cujuslibet ordinis sit, mihi communicare non poterit; quam sine omnium respectu, suspensioni et interdictui vestro conservant [forte conservamus], non sine magno damno Ecclesiarum nostrarum, et nostro. Impedivit quoque meum erga vos famulatum [Col. 0461B] illa suspensio [(129) 1Kb] , etc.





XVI. Epistola Suavii abbatis S. Severi, Willelmi ducis et Gastonis ad Paschalem papam. (Anno 1107.)
[MABILL. Annal. Bened., V, app., p. 676.]

PASCHALI sanctae Romanae Ecclesiae Dei gratia episcopo, SUAVIUS abbas Beati Severi Wasconiae, totusque conventus sibi commissus, atque WILLELMUS Aquitaniae dux, et GASTO proconsul de Bearni, inito concilio ecclesiastici ordinis et baronum totius Wasconiae, domno charissimo pastorique suo digna Deo.

Omnes nos pariter scandalizamur super quibusdam rationibus, quas quidam ex vestris sub [Col. 0461C] specie judicii in placito abbatis Beati Severi atque abbatis Beatae Crucis protulerunt. Si enim aliquam justitiae semitam investigare voluissent, decretum domni Alexandri et Gregorii VII, summorum pontificum sanctae Romanae Ecclesiae, pro adinventionibus suis minime postposuissent. In hoc tamen non modice gaudemus quod vestra sancta discretio ab illorum se absentavit judicio, eo quod etiam abbati Beati Severi consilium a vobis petenti consuluistis, dicens: »Si litteras Patris nostri Alexandri et Gregorii VII, quas jactas te habere, poteris habere sigillatas, mitte mihi eas, quibus visis te et abbatem Sanctae Crucis invitabo, ut termino constituto revertamini ad judicium.« Quare quoniam gratia Dei litterae sunt inventae, nos vestri [Col. 0461D] servuli vestrae supplicamus sanctitati quatenus exemplo Danielis prophetae, qui judicium sanctae Suzanae minus continens, ad plenariam reduxit justitiam, litteris vestris utrumque abbatem ante reverendam praesentiam vestram dignemini invitare, ut injustitiam quam nos credimus in abbatem Sancti Severi ingeri a vestris, vestra praecelsa discretio, Spiritu paracleto praevio, ad canonum revocet justitiam. Vestra vita floreat in augmentum justitiae.





XVII. Petri Peccatoris, clerici Ravennatis, epistola ad Paschalem [Col. 0462A] summae sedis pontificem, in qua et Regulam clericorum destinat emendandam.
(Opp. S. Petri Damiani, II, 268.)

PASCHALI, Dei nutu summae et apostolicae sedis episcopo, P. [PETRUS] peccator, clericus, cum confratribus suis, in Christo salutem et omnem obedientiam.

Cum vestrae beatitudini Petri vicem in Ecclesiam gerere gratia divina contulerit, non irrationabiliter credimus, quaecunque in Ecclesiis statuuntur ubilibet facienda, vestrae auctoritatis judiciis pro justo, vel reprobari, vel confirmari debere. Quapropter hanc canonicae institutionis Normam ex plurimus, ut in sequenti patebit, collectam, et pro nostri temporis fragilitate discretive statutam, majestati vestrae [Col. 0462B] praesentandam mandavimus, ut eam perspectam, et ubi oportuerit emendatam, hujus apostolicae sedis auctoritate firmatam atque susceptam nobis remittatis, de caetero vestra praeceptione tenendam. Bene valete.





XVIII. Conventus Ecclesiae Cantuariensis ad Paschalem papam. (Post annum 1109.)
[EADMER, Hist. nov., l. V, p. 87.]

Domino sanctae universalis Ecclesiae summo pastori, PASCHALI, conventus Ecclesiae Christi Cantatuarienses, fideles orationes et totius sanctae devotionis obsequium.

Notum esse non dubitamus gloriosae paternitati vestrae, pie domine, quod Ecclesia Cantuariensis mater [Col. 0462C] nostra, sanctae scilicet Romanae Ecclesiae specialis filia, jam ab obitu beatae memoriae Patris nostri Anselmi archiepiscopi, per quinquennium cura pastoralis officii, peccatis nostris exigentibus, sit destituta. Nuper autem respectu misericordiae Dei, adunato conventu totius Anglici regni in praesentia gloriosi regis nostri Henrici, electus a nobis et clero et populo est ad regimen ipsius Ecclesiae Radulphus Roffensis episcopus, nobis sufficientissime cognitus, et propter vitae suae meritum et sanctae conversationis effectum toti regno valde acceptus. Huic electioni adfuerant episcopi, abbates, et principes regni, et ingens populi multitudo, consentiente domino nostro rege et eamdem electionem laudante, suaque [Col. 0462D] auctoritate corroborante. Quoniam igitur ita res se habet, mittimus ad vos, modis quibus possumus supplicantes, ut quem ad sublevationem et consolationem Ecclesiae suae Deus (quantum nobis datur intelligi) elegit, vestra sancta auctoritate, in quo electus est, confirmetis, et ei pallium, quod omnes antecessores sui a sacratissima sede beati Petri consecuti sunt, transmittere dignemini; ne sanctitate vestra aures pietatis suae precibus nostris (quod Deus avertat) non inclinante, in pristinas miserias aliquo eventu Ecclesia nostra, filia vestra, relabatur. Ipsemet enim tanta corporis imbecillitate gravatur, ut [Col. 0463A] non sine magno periculo sui et detrimento omnium nostrum valeat hoc tempore vestigiis vestris se praesentare. Sanctum apostolatum vestrum omnipotens Deus ad honorem suae sanctae Ecclesiae per multa tempora incolumem conservare dignetur, dignissime Pater. Amen.





XIX. S. Brunonis Signiensis episcopi epistola ad Paschalem. (Anno 1111.)
[Opp. S. Brunonis, II, 626.]

PASCHALI summo pontifici BRUNO peccator, episcopus, B. Benedicti servus, quod tanto domino et Patri.

Inimici mei dicunt tibi quia te non diligo, et quia de te male loquor, sed mentiuntur. Ego enim sic te diligo, sicut Patrem et dominum diligere debeo: et nullum alium, te vivente, pontificem habere volo; [Col. 0463B] sicut ego cum multis tibi promisi. Audio tamen Salvatorem meum mihi dicentem: Qui amat patrem, aut matrem plusquam me, non est me dignus (Matth. X). Unde et Apostolus dicit: Si quis non diligit Dominum Jesum, sit anathema marathana (I Cor. XVI). Debeo igitur diligere te, sed plus debeo diligere illum, qui et te fecit et me. Huic enim tanto amori nihil unquam praeferendum est. Foedus autem illud tam foedum, tam violentum, cum tanta proditione factum, tam omni pietati, et religioni contrarium, ego non laudo. At vero neque tu, sicut a pluribus referentibus audivi. Quis enim illud laudare potest, in quo fides violatur, Ecclesia libertatem amittit, sacerdotium tollitur, unicum et singulare ostium Ecclesiae clauditur, aliaque multa ostia aperiuntur, per quae quicunque [Col. 0463C] intrat, fur est et latro? Habemus Canones; habemus SS. Patrum constitutiones a temporibus apostolorum usque ad te. Via regia incedendum est, neque ab ea in aliquam partem declinandum. Constitutio tua, et constitutio apostolorum una est; et ipsa quidem multum laudabilis. Apostoli enim omnes illos damnant, et a fidelium communione segregant, quicunque per saecularem potestatem Ecclesiam obtinent. Laici enim, quamvis religiosi sint, nullam tamen disponendi Ecclesiam facultatem habent. Similiter et constitutio tua, quae de apostolico fonte manavit, omnes illos clericos damnat, et a fidelium communione separat, quicunque de manu laici investituras suscipiunt, et quicunque eis manum imponunt. [Col. 0463D] Haec namque constitutio apostolorum, et tua, sancta est, catholica est, cui quicunque contradicit, catholicus non est. Illi enim soli sunt catholici, qui catholicae Ecclesiae fidei et doctrinae non contradicunt. Sicut econtra illi sunt haeretici, qui catholicae Ecclesiae fidei et doctrinae obstinato animo contradicunt. Hanc igitur tuam, et apostolorum constitutionem, Pater venerabilis, iterum confirma; hanc in tua Ecclesia, quae omnium Ecclesiarum caput est, palam et cunctis audientibus praedica; hanc haeresim, quam tu ipse haeresim esse dixisti, apostolica auctoritate damna; et mox videbis totam Ecclesiam tibi esse placatam, mox omnes videbis ad tuos pedes confluentes, et cum magna laetitia, sicut Patri et domino obedientes. Miserere Ecclesiae Dei, [Col. 0464A] miserere sponsae. Christi, et per tuam prudentiam suam recuperet libertatem, quam modo per te amisisse videtur. Ego autem illam obligationem, et illud juramentum, de quo superius diximus, parvipendo; neque pro ejus obligatione minus unquam obediens ero.





XX. Epistola Argentinensis Ecclesiae ad Paschalem.
[MANSI, Concil., XX, 1092.]

PASCHALI universali Romanorum pontifici Argentinensis Ecclesiae fratres fidem et obedientiam.

Omnium cum sit, venerande Pater, tua sollicitudo Ecclesiarum, tu refugium miserorum, imo patrocinium orbi advenisti desiderabile: unde adhuc humano generi consulere Deus non despicit per haec [Col. 0464B] nova, quoniam lux in tenebris effulsit. Tu ergo benedictus es, ad cujus introitum nobis benedixit, et benedicat Deus. Respice igitur gentem miseriis et pressuris insignem: veni et vide filiam Sion lugentem et captivam, nec respirare nec consolari nisi in te solo exspectantem. Egredere, dilecte, in agrum, tempus putationis jam venit, apostolica igitur falce succidendum est quidquid vitiosum est, ne simui trahatur sincerum. Venieus itaque, visita vineam nostram a vulpeculis demolitam, et a singulari fero depastam. Nam, ut ad rem ipsam perveniatur, annos jam circiter triginta, sicut oves balantes semper erravimus, fluenta verbi scientes raro portavimus, et jam quid vox pastoris non novimus. Quo ergo restat eumdem nisi post vestigia gregem sodalium? [Col. 0464C] Quod si tales vigilias, pastor, districte non judicas, et insidias Christi ovibus in Ecclesia lupo medianti locus si conceditur, ipsi locus non erit. De caetero autem quid agendum sit nobis de nostro, ut dicitur, episcopo, nomen quidem dignitatis tot annos habente, sed officium minime, cujus vitam et introitum excelsum montium, humilia convallium jam respondent, sanctitatis tuae consilium ac praeceptum audire cupimus. Tu ergo pacis catholicae fundamentum, inviolabilis petrae signum, fac ut temeritas Romanorum consiliorum cedat auctoritati.





XXI. Ottonis episcopi Bambergensis ad Paschalem papam II epistola.---Se ab imperatore accepisse episcopatum, sed in eo permanere nolle nisi a pontifice investiatur [Col. 0464D] et consecretur.
[MANSI, Concil., XX, 1044.]

Domno patri suo PASCHALI, sanctae et apostolicae sedis universali episcopo, OTTO Bambergensis Ecclesiae, id quod est, tam devotae quam debitae subjectionis orationes et servitium.

Quia totius ecclesiasticae dignitatis ac religionis firmamentum in Christo petra est, et in Petro ejus discipulo, et ejus successoribus: idcirco ab hac linea, ab hac virga directionis, virga regnorum, pontificatuum, et omnium potestatum in Ecclesia, insanum duxi aberrare. Vobis igitur, Pater sanctissime, et sanctae matri nostrae Romanae Ecclesiae collum devote submittens, auxilium et consilium de rebus meis flagito. In obsequio enim domini mei imperatoris [Col. 0465A] per annos aliquot degens, et gratiam in oculis ejus inveniens suspectam habens in, manu principis investituram, semel et iterum, cum dare vellet, renui episcopatum. Nunc vero jam tertio in Bambergensi episcopatu me ordinavit: in quo tamen minime permanebo, nisi vestrae permaneat sanctitati per vos me investire et consecrare. Quidquid ergo placeat discretioni vestrae de me, per nuntios mihi significate servo vestro, ne forte in vanum curram, si ad vos currere incipiam. Omnipotens mihi propitiam incolumitatem vestram custodiat.





XXII. Epistola Balduini I, Hierosolymarum regis, ad Paschalem papam. (Ante annum 1112.)
[WILLELM. TYR., lib. XI, c. 28.]
[Col. 0465B]

Interea, inquit Willelmus Tyrensis, decidit in mentem domino regi ut, missis nuntiis ad Ecclesiam Romanam, domino papae petitiones porrigeret, quarum tenor erat, ut quascunque urbes, quamcunque provinciam, sudoribus bellicis et regia sollicitudine, auctore Domino, sibi posset vindicare, et de potestate hostium violenter eripere, omnes ditioni et regimini Ecclesiae Hierosolymitanae subjacerent.

Super quo rescriptum a sede apostolica impetravit, cujus tenorem, etc. Vide supra, sub an. 1112.





XXIII. Epistola synodica Patrum concilii Viennensis in Germania, in quo Henricus imperator quintus ob [Col. 0465C] extortas investituras excommunicatus est. (Anno 1112.)
[LABBE, Concil., XI, 785.]

Domno sancto et dulcissimo Patri PASCHALI GUIDO Viennensis archiepiscopus, et apostolicae sedis legatus [(130) 1Kb] , et caeteri omnes episcopi et abbates qui Viennensi adfuimus concilio, debitam subjectionem et obedientiam.

Sanctae paternitatis vestrae mandata sequentes, apud Viennam convenimus, ibique, cooperante gratia Spiritus sancti, de investituris, de captione vestra et vestrorum, de perjuriis regiis, de pessimo illo pacto et privilegio quod a vestra majestate violenter extorsit, tractare diligenter curavimus. Adfuerunt legati regis, litteras bullatas, quasi de parte [Col. 0465D] vestra ad eum missas, audacter praetendentes; in quibus erga eum vester bonus affectus pacis et concordiae et perfectae et amicitiae significabatur. Quas nimirum post concilium, quod in praeterita ultima quadragesima Romae celebrastis, se recepisse, et sibi missas, idem rex testabatur. Cumque super his multa nobis incuteretur admiratio, memores tamen litterarum illarum quas humilitati nostrae, illarum etiam quas Gerardo Engolismensi episcopo et vestrae sedis legato de bona justitiae perseverantia miseratis, totius sanctae Ecclesiae et nostrae fidei ruinam evitare cupientes, ad Dei honorem et vestrum animati, canonicam viam aggressi sumus

[Col. 0466A] Igitur, dictante sancto Spiritu, investituram omnem rei ecclesiasticae de manu laica haeresim esse judicavimus.

Scriptum illud, quod rex a vestra simplicitate extorsit, damnavimus.

In ipsum etiam regem nominatim et solemniter et unanimiter sententiam-anathematis injecimus. Et nunc, domne Pater, vestram, sicut dignum est, majestatem suppliciter exoramus, ut quod pro sanctae Ecclesiae fidei robore, pro Dei et vestro honore fecimus, auctoritate apostolica solemniter confirmetis. Cujus confirmationis argumentum per apertas nobis litteras significare dignemini; quas etiam, ut gaudium nostrum sit plenum, alter alteri destinare possimus. Et quoniam principum terrae pars maxima, [Col. 0466B] et universi fere populi multitudo, in hac re nobiscum sentit, in remissionem peccatorum suorum omnibus injungatis, ut, si necesse fuerit, auxilium nobis et patriae unanimiter ferant.

Illud etiam cum debita reverentia vestrae suggerimus pietati, quod si nobiscum in his steteritis, si hoc, sicut rogamus, confirmaveritis, si deinceps ab ipsius crudelissimi tyranni, et nuntiorum ejus, litteris, locutione, muneribus abstinueritis, unanimiter nos, sicut decet, habebitis filios et fideles. Si vero, quod minime credimus, aliam viam aggredi coeperitis, et vestrae paternitatis assertiones praedictas roborare nolueritis: propitius sit nobis Deus, quia nos a vestra subjectione et obedientia repelletis. Valete.





XXIV. [Col. 0466C] Mathildis reginae Anglorum ad Paschalem papam. ---Gratias agit pro litteris hortatoriis ad conjugem datis.
(Opp. S. Anselmi, p. 403.)

Summo pontifici et universali papae PASCHALI, MATHILDIS, Dei gratia Anglorum regina, ita dignitatis apostolicae jura dispensare temporaliter, ut cum justitiae manipulis in perpetuae pacis gaudiis apostolico senatui mereatur ascribi perenniter.

Sanctitatis vestrae sublimitati, o vir apostolice, gratias et laudes quantas possum refero, super his quae paterna vestra charitas tanquam pro commonitorio, domino meo regi mihique dignata est jam frequenter et vivis legatorum mandare vocibus, et [Col. 0466D] propriis destinare scriptis. Sanctissimae Romanae sedis apostolicae frequentare limina, sanctique Patris mei papae apostolici complecti vestigia, qua licet et possum, toto quidem corde, tota anima, tota mente paternis advoluta genibus, importuna opportunaque petitione orans, instare nec desino, nec desistam, donec exaudiri a vobis sentiam aut submissam humilitatem, aut potius perseverantem meae pulsationis importunitatem. Non autem super hac mea temeritate, quia sic loqui praesumo, vestra succenseat excellentia; non cleri populive Romani senatus miretur prudentia. Erat enim, erat, inquam, [Col. 0467A] nobis. Anglorumque populo, tunc quidem felicibus, sub apostolica vestra dignitate sancti Spiritus alumnus Anselmus archiepiscopus noster, noster praedictique populi consolator prudentissimus, atque piissimus Pater. Qui quod de opulentissimis Domini sui thesauris, quorum illum clavigerum noveramus, abundanter sumebat, id nobis abundantius erogabat, praesertim cum idem fidelis Domini minister prudensque dispensator, eroganda quaeque et sapientiae salsura plurima saporaret, et eloquentiae dulcore molliret, et mirabili quodam loquendi lepore condiret. Fiebat vero sic, ut nec deforet teneris agnellis Domini lactis copia plurima, nec pascuorum ovibus, ubertas uberrima, nec pastoribus alimentorum satietas opulentissima. [Col. 0467B] Cum haec igitur secus cesserint omnia, reliquum aliud nihil est, nisi gemitu plurimo clamitet, quaeritans alimentum pastor, pascuum pecus, ubera fetus. Ubi dum majoris absentia pastoris, praesertim Anselmi, praedictis singulis fraudantur singula, seu vero potius omnibus omnia. In tanti luctus lugubrio, in tanti doloris opprobrio, in tantae deformitatis regni nostri, et tanti damni ludibrio; nec restat attonitae mihi, nisi, stupore sublato, confugere ad beatum Petrum apostolum, ejusque vicarium virum apostolicum. Confugio itaque ad vestram, domine, benignitatem, ne nos, Anglorumque regni populus tanto defectu, tanto lapsu labamur. Quae enim utilitas in sanguine nostro, dum in corruptionem descenderimus? [Col. 0467C] Boni igitur consulat, quantum ad nos attinet, vestra paternitas, et infra terminum, de quo vestram bonitatem dominus meus rex requirit, ita paterna viscera super nos aperire dignemini, ut et de reditu charissimi Patris nostri Anselmi archiepiscopi gaudeamus, et debitam subjectionem sanctae sedi apostolicae illibatam servemus. Ego autem saluberrimis dilectissimisque vestris edocta monitis, quantum muliebribus suppetet viribus, adhibitis etiam mihi proborum virorum auxiliis, toto posse nitar, ut quod vestra monuit sublimitas, mea, quoad poterit, expleat humilitas. Valeat feliciter vestra paternitas.





XXV. [Col. 0467D] Henrici V imperatoris augusti rescriptum ad Paschalem papam, ut ecclesiastici regalia et feuda sua imperio ac Caesari resignent, et decimis contenti in Ecclesia vivant.
(GOLDAST. Constitutiones imper., tom. I, p. 252.)

Caesar Paschali papae novissime rescripsit: »Quamvis veterem consuetudinem atque ritum a tot sanctissimis Patribus, per tot annos observatum, jure atque armis retinere possit, nihil tamen sua referre, si [a] pontificalibus comitis excidat, modo episcopi, Mystae, monarchi, praedia stipendaria, fiscos, nervos reipublicae, arces, civitates, urbes, oppida, vicos regios, castella, reipublicae atque Caesari reddant, decimis contenti vivant, Dei et pauperum, populique causam, philosophiam divinam interpretando, vota illustrando, Crucem Christi [Col. 0468A] praeferendo, agant, atque universis Christianis paupertatem atque simplicitatem Servatoris nostri, comitum (scil. apostolorum) ejus aemulando praeluceant.«

Convenit itaque inter pontificem maximum atque Caesarem, uti sacerdotes, flamines, pontifices maximi, minores, medioximi, omissis hujuscemodi reipublicae (ut Christus magister noster appellat) spinis, victu parabili ac parco contenti, Christi praeceptoris nostri, quod liceat, modestiam, paupertatem sectentur, studio litterarum operam navent.





XXVI. Theodorici ducis Lotharingiae epistola ad Paschalem. ---De cella Castiniacensi. (Anno 1115.)
[Dom CALMET, Hist. de Lorraine, Pr., p. 537.]
[Col. 0468B]

PASCHALI catholicae Ecclesiae universali pontifici, THEODORICUS, Dei misericordia Lotharingorum dux et marchio, aeternae obedientiae perpetuum famulatum.

Quod vestra paternitas litteris suae benedictionis parvitatem meam saepius dignata est consolari, si non serviendo, at saltem diligendo semper spero promereri; nec certe facultatis meae obsequium deficeret, si quando opportunitas appareret. Notum vobis facio, Pater et domine, quod mater mea parochialem ecclesiam, quam in alodio suo et castro habebat, Deo vovit, et ecclesiae S. Apri, quae Tulli est abbatia, donavit. Ita ut ad ejus petitionem illius [Col. 0468C] temporis abbas, jussu episcopi, proprio sumptu monasterium aedificaret ibidem, aedificatum dedicari, et per caetera pro tempore ordinari procuraret. Defuncto vero abbate, sed et matre facta [f. lata] de medio, ex dissensione regni et Ecclesiae, quae tunc erat ferventissima, de substituendo abbate multo tempore intercessit contentio. Unde et loco qui aedificari coeperat minus provisum est. Cum igitur et ego, adhuc adolescens, praesertim talibus minus intenderem, advocatus praefati castri, qui et de nostra familia, me inconsulto monachos de Molismo in votivum matris meae monasterium non sincere instruxit, eisque suo tempore patrocinatus est: ipse vero, cum jam uberiore uterer consilio, causamque hanc plenius agnoscerem, inter multas postulationes [Col. 0468D] et querimonias monachorum Sancti Apri, praefatos tamen monachos extra jus et contra ordinem in alienis laboribus dispensatorie passus sum commorari, si forte per eos locus acciperet incrementum. Nunc autem votum matris meae, donumque diutius cassari non sustinens, sed et loci monachorum incuria, detrimentum multis modis reperiens, eo semel et bis conveni, ut ad propria remearent, ut et locus priori reformaretur ordinationi. Quia ergo imprudenti commento conantur reluctari, et invasionem possessionis nomine palliant, obsecro vos, Pater sanctissime, ut eos litteris vestrae auctoritatis ab hujusmodi imprudentia reprimatis; et si forte quispiam aliud vobis tentaverit suggerere, minime audiatis, cum penes nos adhuc superstites sint [Col. 0469A] multi honesti qui huic matris meae interfuerunt donationi, cum ipse hanc testimonio omnium quotquot [Col. 0470A] in Tullensi episcopatu melioris famae sunt, possum velimque comprobare. Valete.




[Col. 0469]
S. ANSELMI ARCHIEPISCOPI CANTUARIENSIS, GODEFRIDI VINDOCINENSIS ABBATIS S. YVONIS CARNOTENSIS EPISTOLAE AD PASCHALEM.

Exstant inter ipsorum scripta, Patrologiae tom. CLVII , CLIX , CLXII .




[Col. 0469]
CONCILIA DE INVESTITURIS PRAELATORUM.
(PERTZ, Monum. Germ., Leg. t. II, p. 180.)

Quamvis ab operis proposito alienum sit conciliis generalibus immorari, haud alienum tamen videbitur, si hoc potissimum loco nonnulla ad concilia saeculi XII ineuntis de investituris facientia atque in codicibus ipsius temporis Vindobonae, Romae, et Monaci a nobis reperta addamus: canones Warstallenses et Trecenses ex codice regio Monacensi fol. 7, concilium Lateranense, in quo Paschalis privilegium de investituris cassatum est, ex codice Vaticano n. 1984, fol. 193, 194, unde jam textus editis melior et magis authenticus procedit.



PASCHALIS II CONCILIUM WARSTALLENSE. (Anno 1106, Oct. 22.) CAPITULA BEATI PASCHALIS PAPAE APUD WARSTALLUM.
[Col. 0469]

[Col. 0469B] Per multos jam annos Teutonici regni latitudo ab aecclesiae unitate divisa est, in quo nimirum scismate tantum periculum factum est [1 1Kb] , ut, quod [2 1Kb] cum dolore dicamus, vix pauci episcopi aut catholici clerici in tanta terrarum latitudine reperiantur. Tot igitur filiis in hac strage jacentibus, christiane [3 1Kb] pacis necessitas exigit, ut super hoc materna [4 1Kb] ecclesiae viscera misericordiae [5 1Kb] aperiantur, sanctorum Patrum [Col. 0470B] instructi scripturis, qui Novatianos [6 1Kb] et Donatistas in suis ordinibus susceperunt [7 1Kb] , praefati regni episcopos in schismate ordinatos, nisi aut invasores aut simoniaci aut criminosi comprobentur, in officio episcopali suscipimus. Id ipsum de clericis cujuscunque ordinis constituimus, quos vita scientiaque commendat.



PASCHALIS II CONCILIUM TRECENSE. (Anno 1107, Mai.) DECRETA PASCHALIS PAPAE APUD TRECAS.
[Col. 0469]

[Col. 0469C] 1. Cap. Si quis aecclesiae aut aecclesiasticae dignitatis ab aliqua laica persona investituram susceperit, et ipse et qui manum ei imposuerit deponantur et communione priventur.

2. De uxoratis et concubinatis presbyteris id statuimus, ut penitus ab altaris ministerio sequestrentur et aecclesiasticis rebus depriventur.

3. Nullus sibi nomen alienum usurpet, ut plerique [Col. 0470C] solent eos nominare archipresbyteros, qui non sunt presbyteri; archidiaconos, qui non sunt diaconi; decanos, qui non sunt presbyteri, id omnino interdicimus.

4. Si quis munus exigerit pro oblationibus fidelium vel pro praebendis canonicorum vel monachorum vel alicujus ecclesiastici ordinis, ab ecclesia ejiciatur et communione privetur.



PASCHALIS II CONCILIUM LATERANENSE. (Anno 1112, Mart. 18.) ACTIO CONCILII CONTRA HERESIM DE INVESTITURIS.
[Col. 0471]

[Col. 0471A] Anno ab incarnatione Domini 1112, indict. 5, anno 13 pontificatus dicti pontificis, mense Martio, 15 Kalendas Apriles, celebratum est concilium Romae, Lateranis, in basilica Constantiniana, in quo cum dominus Paschalis [8 1Kb] papa resedisset cum archiepiscopis et episcopis, et cardinalibus et abbatibus, et varia multitudine clericorum et laicorum, ultima die concilii, facta coram omnibus professione catholice fidei, ne quis de fide ipsius dubitaret dixit: Amplector omnem divinam scripturam, scilicet veteris et novi testamenti, legem a Moyse scriptam, et a sanctis prophetis. Amplector quatuor evangelia, septem canonicas epistolas, epistolas gloriosi doctoris beati Pauli apostoli, sanctos canones sanctorum apostolorum, quatuor universalia concilia, sicut quatuor [Col. 0471B] evangelia: Nicenum, Ephesinum, Constantinopolitanum, Calcedonensem, et Antiochenum concilium, et decreta sanctorum patrum, Romanorum pontificum, et precipue domini mei pape Gregorii VII, et beate memorie pape Urbani [9 1Kb] secundi. Que ipsi laudaverunt, laudo; que tenuerunt, teneo; que confirmaverunt, confirmo; que dampnaverunt, dampno; que reppulerunt, repello; que interdixerunt, interdico; que proibuerunt, proibeo; in omnibus et per omnia; et in his semper perseverabo. Quibus expletis, surrexit pro omnibus Girardus Ingolismensis episcopus, legatus in Aquitania, et communi assensu domini Paschalis pape totiusque concilii coram omnibus legit hanc scripturam: Privilegium illud quod non est privilegium, set vere debet dici pravilegium, [Col. 0471C] pro liberatione captivorum et ecclesie a domino papa per violentiam Heinrici regis [10 1Kb] extortum, nos omnes in hoc sancto concilio cum domino Paschali papa congregati, canonicam censuram, et ecclesiastica auctoritate judicio sancti Spiritus dampnamus, et irritum esse judicamus, atque omnino cassamus, et ne quid auctoritatis et efficacitatis abeat, penitus excommunicamus. Et hoc ideo dampnatum est, quia in eo pravilegio continetur, quod electus canonice a clero et populo a nemine consecretur, nisi prius a rege investiatur, quod est contra Spiritum [Col. 0472A] sanctum et canonicam institutionem. Perlecta vero hac carta, acclamatum est ab universo concilio: Amen! Amen! fyad! fiad!

Archiepiscopi qui cum suis suffraganeis interfuerunt, hi sunt: Johannes patriarcha Veneticus, Landulfus Beneventanus, Sennes [11 1Kb] Capuanus, Amalfitanus, Regitanus, Ydruntinus, Brundisinus, Compsanus, Giruntinus, Rossanus, archiepiscopus sancte Severinae; episcopi Romany: Cencius Savinensis, Petrus Portuensis, Leo Ostiensis, Cono Penestrinensis; Gerardus Ingolismensis, Galo Leonensis, archiepiscopus Biennensis, Rogerius Wulternensis, Walfredus Sennensis, Rodlandus [12 1Kb] Populiensis, Gregorius Terracinensis; Wilihelmus Siracusanus, legatus pro omnibus Siculis; Wilihelmus Trojanus; [Col. 0472B] et alii fere centum episcopi, Brunus Signensis, Johannes Tusculanensis.

Episcopi, cum essent Romae, illa die non interfuerunt concilio, qui postea lecta dampnatione nefandi pravilegii consenserunt, et laudaverunt: cardinales presbyteri urbis Romae: Boniphatius tituli sancti Marci, Robbertus tituli sancti Eusebii, Romanus tituli sancte Priscae, Gregorius tituli Apostolorum, Benedictus tituli Eudoxie, Anastasius tituli sancti Clementi, Riso tituli sancti Damassi, Romanus tituli sancte Praxedis, Johannes tituli sancte Ceciliae, Diviczo tituli Equitii, Theobaldus tituli Pamachii, Agustinus tituli sancti Grisogoni, Rainerius tituli sanctorum Marcelliny et Petri, Vitalis tituli sancte Balbine, Petrus sancti Sixti, et [Col. 0472C] Albericus sancte Savine cardinales. Cum Rome essent, illo die non interfuerunt concilio, qui postea, lecta damnatione nefandi pravilegii, consenserunt et laudaverunt, diacones: Johannes abbas Sublacensis, Johannes Gajetanus, abbas sancti Andreae, Leo, Gregorius, Aldo, Thobaldus, Ugo, Ruscimannus. Hii omnes in dampnatione predicti pravilegii consenserunt, cum abbatibus et innumerabili multitudine, tam clericorum quam laycorum.




ANNO DOMINI MCXIX
GELASIUS II PONTIFEX ROMANUS




[Col. 0473]
VITA GELASII II AUCTORE PANDULPHO ALETRINO FAMILIARI
(BOLLAND. in Conatu chronico historico ad Propilaeum Maii, p. 328)
[Col. 0473]




MONITUM

1. Pontificatum Gelasii II Ordericus Vitalis in Historia eccles. sic describit initio libri X: Anno ab Incarnatione Domini 1118, indictione XI, defuncto Paschale papa, Joannes Cajetanus, Romanorum pontificum antiquus cancellarius et magister, in Gelasium papam electus est; et, contradicente imperatore, a Romano clero canonice consecratus. Et infra: Gelasius papa eruditione litterarum apprime instructus fuit, et longa exercitatione (utpote qui praesulum apocrisiarius fere 40 annis enituerat) calluit; sed non plene duobus annis Romanae Ecclesiae praefuit. Imo nec uno integro; nam infra iterum ait, Anno ab Incarnatione Domini 1119 indict. XII, Gelasius II papa, IV Kalend. Februarii, apud Cluniacum mortuus et sepultus est. Diem mortis habemus ex Chronico Beneventano auctoris coaevi, scilicet IV Kal. Februarii: cumque in epitaphio mox dando dicatur bina duntaxat dies defuisse integro pontificatus ejus anno, consequens fit electum fuisse ultimo Januarii praecedentis anni. Denique quia Vitae auctor, praesens vidensque, ordinatum dicit infra Kalendas Martias, quae anno isto occupabant feriam V, intelligo eam caeremoniam factam Dominica praecedenti, id est 24 Februarii, eademque S. Mathiae apostolo sacra.

2. Ex Chronico Cluniacensi habemus, quod Gelasius papa Cluniaci sepultus sit, inter crucem et altare quod post crucem magnae basilicae est. Ejus hoc epitaphium, veluti ex eodem Chronico acceptum, recitat Oldoinus noster hisce verbis: D. O. M. Gelasius II, pontifex maximus, Henrici IV imperatoris, clades plurimas Italiae inferentis, et Mauritium Bracharensem pontificem esse contendentis, furorem timens, in Galliam cum meliori S. R. E. cardinalium parte ad Ludovicum VI fugiens, cum Plagoniam appulisset, valetudinarius ex pleuriti factus, properante illi obviam Ludovico, Cluniaci moritur; et ibidem hoc in loco sepelitur, circa annum Christi 1119 et pontificatus sui primo: cui mox Guido, Viennensis antistes, Burgundiorum ducis filius, in pontificem Romanum, sub Callisti II nomine a sacro cardinalium coetu suffectus est.

3. Sed epitaphium hoc novae prorsus compositionis, neque hoc saeculo antiquioris esse, nemo non videt. Pluris igitur faciendum, quod ibidem fortassis antiquitus legebatur, et etiamnum habetur sub nomine auctoris Petri Pictaviensis monachi, hoc tenore:

Vir gravis et sapiens actu verboque Joannes:
Cum prius ex monacho pro multa strenuitate
Archilevita foret et cancellarius urbis;
Praesule Paschali meritis ad sidera rapto,
Promeruit tandem sacram conscendere sedem,
Dignus post primum Gelasius esse secundus.
Sed quia rege fuit non praecipiente levatus,
Horrendum fremuit princeps; et filia dulcis,
More suo, profugum suscepit Gallia patrem.
Si licuisset ei (pro certo credo) sub ipso
Virtus, et pietas. et honestas cresceret omnis,
Et pax Ecclesiae toto floreret in orbe.
Jam rapuit mors atra virum, cum pontificatus
Vix ageret primum pastor venerabilis annum
Bina dies jam restabat, cum Cluniacensi
[Col. 0475] Dormiit in proprio Romani juris asylo.
Hic igitur positus, dilectos inter alumnos,
Cum Patribus sanctis requiescit, et optat, ut orbis
Conditor et judex veniat quandoque potenter,
Et cineres lapsos sub pristina membra reformet.
Felix inde nimis semper, Cluniace, manebis,
Quod Pater orbis apostolicus, summusque sacerdos
Ecclesiae matrisque tuae specialis, apud te
Transiit ad superos, in te requiescit humatus.
Nec minus hinc etiam felicem credimus illum,
Cui dedit ipse pius magno pro munere Christus
Ut monachi monachum patrem quoque pignora chara
Jugiter aspicerent, lacrymisque rigando sepulcrum
Sacris in precibus specialem semper haberent.

4. Miror porro, quomodo Martinus Polonus et Wernerus Rollevink Gelasio ascripserint annos 11, dies 5; Gotfridus Viterbiensis, annum 1, dies 6; Stella, annum 1, menses 5. Vitam illius accurate descripsit praelaudatus Pandulfus, Hugonis de Alatro, cardinalis presbyteri SS. apostolorum nepos, tunc apud pontificem vivens, et omnibus praesens: quam Baronius quidem pene integram Annalibus suis inseruit, sed (prout Annalium ratio exigebat) saepius interrumpere debuit: quare opere pretium censui eam continua serie hic integram dare ex nostro ms.



INCIPIT VITA.
[Col. 0475]

[Col. 0475A] 1. Gelasius, qui et Joannes, natione Cajetanus, sedit anno uno. Hic a nobilibus juxta saeculi dignitatem parentibus feliciter educatus, litterarum studiis pura mentis intentione est traditus: in quo parvo satis in tempore quaeque sunt puerorum addiscens, ultra coaevos suos omnia memoriae commendavit. Hinc a sanctae recordationis D. Oderisio abbate petitus ad serviendum inibi, tanquam in monasteriorum omnium capite ac principie, est assignatus devote, et devotius a jam dicto abbate susceptus, ac cum non paucis aliis regulariter conversatus. Ubi viris ad omnia peritissimis, quorum in monasterio non parva copia inerat, ad liberales artes addiscendas adjunctus, et ipsas, prae omnibus fere aliis diversarum regionum praeclarae indolis [Col. 0475B] pueris, artes in brevi, et monasticum ordinem plene addiscit; et per aliquantum tempus in monasterio Patris Benedicti sanctissimi irreprehensibiliter conversari curavit. Hoc tempore Romana Ecclesia non modicum consuetis tergiversationibus fatigata, fluctu plurimo laborabat. Siquidem Guilbertus quidam, olim Ravennatium dictus archiepiscopus, homo litteratus et nobilis, et qui Deo forsitan placuisset nisi hoc piaculum fieret, ab imperatore Teutonico Henrico Majore, contra papam Gregorium, in ipsa Petri cathedra et violenta est intrusione locatus, et non parvis temporibus tyrannice incubavit: qui praeter innumera prava quae gessit, quamdam suae faecis plantam adeo temerariam et sub vulpe quodammodo latentem reliquit, ut totus mundus [Col. 0475C] hodie ejus poma mortifera mandere cogatur. Destruat illam ergo Omnipotens: de quo attamen [Col. 0476A] invasore in gestis papae Paschalis est aliquatenus praehabitum.

2. In diebus illis, non (sicut credo) absque Spiritus consolatoris oraculo, Fr. Joannes Cajetanus, jam adolescens, monachus Casinensis, ab omni simul catholica Ecclesia et Urbano papa, qui praeerat, in tantarum perturbationum auxilium ac consilium partemque sollicitudinis est evocatus; ut sic tandem aliquando in summae plenitudinem potestatis, divina suffragante clementia, prout manifestabunt sequentia, levaretur. Gratia sit B. Petro, apostolo Jesu Christi, qui tam probum juvenem, in primis quidem filium, sibique dignum postea adoptavit vicarium. Ecce dominus Urbanus, primum Ostiensis episcopus, postea papa Romanus (qui, veluti jam [Col. 0476B] dictum est, Joannem Cajetanum accivit) irruente persecutione Alemannica in tantum miseriarum per Gibertum est astrictus, quod, praetermissis aliis, a quodam famosissimo viro atque illustri Petro Leonis in insula Lycaonia, inter duos egregii Tiberis pontes, vix ab inimicorum insidiis sustentatus, matronarum Romanarum et aliquando muliercularum pauperum eleemosynis regebatur. Tunc papa litteratissimus et facundus Fr. Joannem, virum utique sapientem ac providum sentiens, ordinavit, admovit (curiae), suumque cancellarium ex intima deliberatione instituit, ut per eloquentiam sibi a Domino traditam, antiqui leporis et eloquentiae stylum. in sede apostolica jam pene omnem deperditum, sancto [Col. 0476C] dictante Spiritu, Joannes Dei gratia reformaret, ac Leoninum cursum lucida velocitate reduceret.

3. Decedente itaque papa de hac vita, successit [Col. 0477A] illi Paschalis. Cui cancellarius ipse individua semper in infinitis adversitatibus charitate cohaesit, ejusque senectutis baculus in omnibus et per omnia perduravit. A quo sane pontifice, inter alia sancta quae fecit, Gregorium de Ciccano, Aldonem de Ferentino, Petrum Pisanum, Chrysogonum et Hugonem Pisanos, Hugonem de Alatro, Crescentium atque domnum Saxonem de Anagnia, Gregorium Cajetanum, scriptores suos omnes ac capellanos, presbyteros, diaconos et cardinales cum non paucis aliis in his et ordinibus minimis, fecit certis temporibus promoveri. Romanos omnes clericos, majores atque minores, abbates et abbatissas, sanctimoniales et monachos, omnesque insimul pauperes et dulcibus refovebat sermonibus, et necessaria corporis [Col. 0477B] ipsis et multis aliis de his quae honeste acquirere poterat, ministrare studebat. Quanta vero in captivitate Teutonica, ab impio compatre suo Henrico tyranno pertulerit; qualiter eidem pater viduarum et orphanorum, nervo constrictus, in faciem ipsam restiterit, ex benefactis aliis quilibet studiosus advertat; eumque Petrum alterum contra novum Simonem nominet. Diaconiam Romae, quam S. Mariam in Cosmedim vulgariter nuncupant, sibi cardinali diacono a D. Paschali commissam (quomodo) in auro vel argento, in libris seu paramentis, in domibus innumeris, in fundis atque casalibus, in religione praecipue, in quantum Roma patitur, super omnes alias inaltaverit, requirenti sagaciter luce clarius enitescet. Casinensi coenobio, tum ob [Col. 0477C] B. P. Benedicti ecclesiam et meritam reverentiam, tum quia in ipso monasticae religionis habitum sumpserat, conversionis suae primordia reducens ad animum, sanctamque vitam Patrum inibi Domino servientium sedula mentis cogitatione pertractans, non tantum in his quae ad Deum pertinent irremissius gubernare, verum etiam extra, contra repugnantes insidias malignantium, turrim inexpugnabilem semetipsum exponere omni conamine et omni nisu curabat.

4. Interim autem Paschali papa defuncto, venerabilis P. D. Petrus Portuensis episcopus, qui primatum post papam per longa jam diutius tempora detinuerat; cumque eo omnes presbyteri ac diaconi [Col. 0477D] et cardinales de eligendo pontifice et in communi communiter et singulariter singuli pertractare coeperunt de D. cancellario, in monasterio Casinensi commanenti. De his sic gestis modis omnibus inscio nuntius comparuit, qui cancellarium ipsum, juxta quod acceperat in mandatis, ad cardinales Romam cum omni faceret celeritate redire. Quid mora? Tristis Fr. Joannes, mortemque tanti Patris voce porrectiori rememoratus, prout erat obedientiae filius, paruit, mulam ascendit, maturatoque itinere Urbem intravit, fratres ac filios commonuit, adjuravit. In crastinum vero, secundum quod condixerant (convenerunt) Honorabilis Pater C. Portuensis, Centius Sabinensis, Vitalis Albanensis, Lambertus Ostiensis episcopi Diviso [Bar. Domnizo] S. Martini, [Col. 0478A] Bonifacius S. Marci, Desiderius S. Praxedis, Petrus Pisanus S. Susannae, Joannes de Crema [Bar. de Cervia] S. Chrysogoni, Saxo de Anagnia S. Stephani in Coelio monte, Amicus S. Crucis, Sigizo S. Sixti, Amicus SS. Nerei et Achillei, Joannes S. Caeciliae, Deusdedit S. Laurentii in Damaso, Anastasius S. Clementis, Ranerius SS. Marcellini et Petri, Benedictus S. Petri ad vincula, Chunradus S. Pudentianae, N. SS. Joannis et Pauli, Theobaldus S. Anastasiae, Guirardus [B. Gerardus] S. Priscae, Guido S. Balbinae, Gregorius S. Laurentii in Lucina, et sex alii presbyteri cardinales (nam Hugo de Alatro, presbyter cardinalis vigesimus octavus [imo septimus nisi excidit aliquis], arcem Circaeam pro papa Paschali tenuerat, qui paulo post rediit), item Gregorius [Col. 0478B] S. Eustachii, qui et abbas S. Andreae, Oderisius Sangretanus [Ciacc., de Sangro B., Sacristanus] S. Agathae, qui postea abbas Casinensis est effectus, Roscemannus S. Georgii, Henricus S. Theodori, qui et Mazariensis decanus, Aldus SS. Georgii et Bacchi. Petrus Leonis SS. Cosmae et Damiani, comes S. Mariae in Aquiro, Chrysogonus S. Nicolai in carcere Tulliano, Stephanus S. Luciae de silice, Gregorius S. Angeli et octo alii diaconi cardinales; Nicolaus primicerius cum schola cantorum, subdiaconi palatii omnes, archiepiscopi complures, sed et alii minoris ordinis clerici multi, Romani de senatoribus ac consulibus aliqui, praeter familiam nostram.

5. Hi omnes, vitantes scandalum quod in hujusmodi [Col. 0478C] electionibus pro peccatis nostris accidere (etsi secus, sicut postea probavit eventus, ac sint omnes rati, provenerit), credentes locum tutissimum, veluti qui curiae (vix) cedit, in monasterio quodam quod Palladium dicitur, infra domos Leonis et Centii Frajapane pariter convenerunt, ut juxta scita canonum de electione tractarent. In quo loco videlicet, post disceptationem diutinam ac voluntates diversas, nunc haec nunc illa petentes, tandem aliquando communicato consilio, illo etiam mediante qui fecit utraque unum, pari voto ac desiderio in hoc unum unanimiter concordarunt, uti D. Joannem cancellarium in papam eligerent et haberent. Nec mora, captus ab omnibus, laudatur ab [Col. 0478D] omnibus, approbatur nec non et ab episcopis: quorum prorsus nulla est alia in electione Romani pontificis potestas, nisi approbandi vel contra, et ad communem omnium, cardinalium primum (deinde) et aliorum petitionem electo manus solummodo imponendi. Sic invitus ac renitens D. Joannes Cajetanus hodie est in papam, ut Gelasius, Spiritus sancti gratia mediante, electus, et ab omnibus communiter in summa sede locatus, cunctis Dei magnalia collaudantibus.

6. Hoc audiens, inimicus pacis atque perturbator, praefatus Centius Frajapane, more draconis immanissimi sibilans, et ab imis pectoribus trahens longa suspiria, accinctus tetro gladio sine mora cucurrit, valvas ac fores confregit, ecclesiam furibundus [Col. 0479A] introiit: inde custode remoto papam per gulam accepit, distraxit, pugnis calcibusque percussit, et tanquam brutum animal intra limen ecclesiae acriter calcaribus cruentavit; et latro tantum dominum per capillos et brachia, Jesu bono interim dormiente, detraxit, ad domum usque deduxit, inibi catenavit et clausit. Tunc praefati episcopi, cardinales omnes ac clerici, et multi de populo qui convenerant, ab apparitoribus Centii modo simili vinciuntur, de caballis ac multis capite verso praecipitantur, exspoliantur, et inauditis undique miseriis affliguntur, donec aliqui semivivi ad domum tandem propriam remearunt. Malo suo venit, qui fugere non potuit. Facta autem hac voce convenit multitudo Romana, Petrus praefectus urbis, Petrus [Col. 0479B] Leonis cum suis, Stephanus Northmannus cum suis, Stephanus de Petro cum suis, Stephanus de Theobaldo cum suis, Stephanus de Berizone cum suis, Stephanus Quatrale cum suis, Bucca Pecorini [alias Bucca porcina] cum suis, Bonesci cum suis, Berizasi cum suis; regiones 22 Romanae civitatis, Transtiberani et Insulani, arma arripiunt, cum ingenti strepitu Capitolium scandunt, nuntios ad Frajapanes iterato remandant. Papam captum repetunt. Nil morae: territi Frajapanes, praesertim dominus Leo, impietate subdola pius, papam illico reddidit, pedes ejus amplexans clamat irremissius: Domine, miserere; et sic peccatis nimiis exigentibus, ut iterum ecclesiam elatis cornibus ventilaret, evasit.

[Col. 0479C] 7. Tunc sanctus papa levatur, niveum ascendit equum, coronatur, et tota civitas coronatur; per viam sacram gradiens Lateranum ascendit, bannis insignibusque aliis eum praecedentibus pariter et sequentibus, juxta Romanum ritum moremque. Sedit itaque papa, sicut videbatur, in pace; frequentabant eum comites et barones: et qui pro responsis aliquibus veniebant, recipiebantur benigne; et, donec finito negotio pro quo cuncti convenerant accepta benedictione redirent, tanquam a patre filii benigne per omnia tractabantur: itaque curia tota in pace habebat omnia quae per Dei gratiam possidebat. Redicre omnes illinc atque istinc extra Urbem morantes, rediit inter alios Hugo Magnus ac nimium honorabilis a Circaea arce, quam ei, ob rabiem Teutonicam [Col. 0479D] iterum praecavendam, ad omnia providus quondam Paschalis papa homini nobili et illustri noviter commendaverat, quanquam papa novus (quod utinam non fecisset! nam paulo post ultra modum poenituit) reddi Terracinensibus per nuntios apicesque mandavit.

8. Omnibus igitur undique congregatis, conferebatur ab omnibus, quando certis temporibus papa et promoveri pariter et consecrari deberet: equidem diaconus, non presbyter erat. Sed antiquus hostis, ceu fecit olim in coelo, pacem tantam in longum nulla durare penitus ratione permisit. Nam, dum haec agerentur, quidam intempestae noctis silentio ad dictum D. Hugonem cardinalem directus est (ab uno videlicet, cui exinde non parva copia inerat, amicorum) [Col. 0480A] cui et Henricum, dictum imperatorem Romanum, armatum contra papam in S. Petri porticum diceret adventasse. Quid morer? nec opus est. Papa per cardinalem praescivit; et (sicut, jam pene senio et infirmitate confectus, fugere tam repente non poterat) manibus adducitur famulorum; et sic caballo subvectus, ad domnum Bulgamini nocte ipsa confugiens latuit.

9. Fugimus et omnes cum eo. Mane autem facto turbati omnes atque stupefacti (quia nec tute remanere in Urbe, neque per terram, via undique spinis septa, fugere poteramus), fuit nempe consilium ut fugam caperemus per mare, quod et factum est: siquidem flumen Tiberim maturato intravimus, et per galeas duas ad portum usque descendimus. Coelum [Col. 0480B] et terra et mare ubique, et pene omnia quae in eis sunt adversum nos conjurarunt: nam coelum gravem pluviam, grandines et tonitrua, coruscationes ac fulgura frequentabat; mare ac Tiberis tam duris tempestatibus Petri vicario rebellabant, ut vix in portu vivi remanere possemus, nedum mare intrare. Saeva insuper jam per ripam Alemannorum barbaries tela contra nos misto toxico jaciebant; minitabantur etiam nos intra aquas natantes pinnaci [an., picco] igne cremare, nisi papam et nos in eorum manibus redderemus: et, credo, capti essemus, si nox et ira fulminis illos non impedisset. Quid ad haec, quid miserrimi facerent? Ceperunt, imo cepit D. Hugo cardinalis et presbyter papam nostrum in [Col. 0480C] collo, et ad castrum S. Pauli Ardeam de nocte sic portavit. Die vero altero in aurora rediere Teutonici, praedam de nobis facere gestientes. Juratum est eis tandem quia papa fugisset, et, Deo tibi gratias, recesserunt a nobis.

10. Interim retentavimus si mare adhuc valeremus intrare; papam de nocte reduximus, cum eo non sine periculo marinos fluctus attigimus, et die tertio ripae Terracinensi vivi vix applicuimus, et in quarto portum Cajetanum intravimus, ubi ab illis hominibus nimis honorifice et suscepti fuimus et benigne tractati. Discurrit fama per terram et per vicinas illas. Convenerunt archiepiscopi, Sennes Capuanus, Landulfus Beneventanus, Alfanus Salernitanus, Maximus Neapolitanus, Riso Barisanus, Hubaldus [Col. 0480D] Tranensis, Bajalardus Brundisinus, et quamplures alii de Apulia et Calabria, cum Guillermo Trojano et diversarum regionum episcopis, Gibaldus abbas Casinensis et Sigenulfus de Caveis cum abbatibus aliis. In praesentia quorum idem dominus papa, per manus Lamberti Ostiensis, Petri Portuensis, Vitalis Albanensis episcoporum, cooperantibus archiepiscopis et episcopis multis, assistentibus aliis viris religiosis, et cum eis Guillermo duce Apuliae, Roberto principe Capuano, Roberto de Aquila, aliisque baronibus pluribus, qui tunc ei omnes fidelitatem fecerunt, existente clero ac populo infinito, sancto dictante Spiritu, et effectus est presbyter, et in papam Gelasium infra Kalendas Martii consecratus: ubi Petrum Rufum diaconum cardinalem, Baronem subdiaconum, [Col. 0481A] et me Paudulfum ostiarium (qui haec scripsi) in lectorem et exorcistam promovit, et plures alios in minoribus gradibus ordinavit: Laetum nomine, Verulanum episcopum a D. Paschale papa factum atque depositum suae dignitati restituit; Chrysogonum diaconum, cancellarium fecit: ibique per totam Quadragesimam demorantes, festivitatem paschalem Capuae solemniter celebravimus.

11. Nobis vero sic jam quomodolibet respirantibus, supervenere qui dicerent, quod Gajetae per susurrum primum senseramus, Henricum illum barbarum, quemdam Mauritium nomine Bracharensem episcopum, quasi novum simulacrum in loco papae struxisse, et sic illum intrusum papam suum Gregorium nominasse. Ecce de recidivo vulnere recidimus [Col. 0481B] in typum antiquum. Addidit nuntius inde, quod castrum prope turriculam, a fratribus S. Andraeae detentum, idem barbarus obsideret. Resumpsit papa vires; duci Guillermo ac principi Capuano Roberto aliisque baronibus dedit firmiter in mandatis, ut omnes contra barbarum arma cito pararent. Dixit, et factum est. Paratur papa ad reditum; redeunt barones cum eo. Inde ad S. Germanum, videlicet Casinense coenobium, devenimus; ubi Guillermum ducem per dies aliquot exspectavimus. Interim Laudo dominus de turricula, Oddo, Coctus ac Gisolphus fratres ejus cum eo acriter cum rege pugnabant; faciunt contra machinas, vimina, balistas et arcus. Ibi primum rete contra petrarias ab astuto illo tyranno, ad turres operiendas, damnum plurimorum [Col. 0481C] et proficuum multis ingenium exquisitum et inventum est. Ibi, mirabile dictu! canis, fidele animal, Armico cuidam ipsorum dominorum castellulo [an Arnico . . . Castellano.], breves suspensas a collo, modo turriculam intrans, modo de eadem ad Runcum festinato regrediens, alternatim illis dominis, extrema multoties quaecunque sibi dictaverant, utens quodammodo ratione, fideliter quotidie reportabat.

12. Venit dux ad papam interea: tum coeperunt reditum maturare. Quod Henricus persentiens, infecto negotio ab castello remotus est, et via ipsa qua venerat, irato sibi domino, Alemanniam rediit, idolo quod plasmaverat in urbe relicto. Tunc papa [Col. 0481D] vellet multum, quam reddi nimis inconsulto praecepit, Circaeam arcem habere. Igitur dux et princeps cum baronibus rediere; papa in propria, scilicet in Campaniam, veniente, sui eum non sine pretio receperunt: et ita pedetentim, magis peregrini quam domini Romam, sicut Deus novit, intravimus. Latuit dominus papa, melius quam hospitatus est in ecclesiola quadam, quae S. Mariae in secundo cereo dicitur, inter domos illustrium virorum Stephani Northmanni, Pandulfi fratris ejus et Petri Latronis Corsorum, ibique de imminentibus periculis, praesertim de intrusione Bardini, cum tota scilicet ecclesia diligentius conferebat. Cui quidam de cardinalibus, Desiderius S. Praxedis, prope etenim erat festivitas (quod utinam non cogitasset!) ad cantandum [Col. 0482A] in ipsamet ecclesia missam simplicitet eum quodam vespere invitavit, sed nimium simplicius a papa est concessum. Die autem crastina, etsi displicuerit multis, quia ecclesia esset in fortiis Frajapanum, freti tamen Stephani Northmanni et Crescentii Gajetani, ejusdem papae nepotis, antiquis strenuitatibus, itum est et cantatum.

13. Necdum adhuc celebratis officiis, ecce cum non parva manu militum et peditum et aliorum procacium impii Frajapanes apparent, irruunt, lapides et spicula mittunt, nostros affligunt, multi pauculos atterunt. Resistit miles Northmannus et Crescentius gloriosus cum eo; resistunt undique nostri. Jacula mandata remandant, ensis atteritur ense, lancea retus a retunditur;

[Col. 0482B] Hinc pedites, illinc miles cadit undique stratis;
Undique pugna gravis. Papam cupit iste tenere,
   Iste tuetur eum, miles utrimque cadit.
Turba ruunt, pedites saliunt muros, capiuntur ex nostris aliqui non tamen eximii. O quantus luctus omnium! quanta praecipue lamenta matronarum! quae papam solum, tanquam scurram per campos, sacris pro parte vestibus restitutum, quantum equus poterat, fugientem viderunt. Hunc crucifer sequitur: cecidit; muliercula quam tunc invenit abscondit, sonipedem crucemque recondit, et in sero reduxit.

14. Jam quota parte diei acriter est ab utrisque pugnatum! Cum Stephanus Northmannus, credens [Col. 0482C] papam in tuta fugisse, taliter Frajapanes alloquitur: »Quid, inquit, facitis? quo ruitis? papa, quem quaeritis, jam recessit, jam fuga elapsus est: nunquid et nos perdere cupitis? Et quidem Romani sumus, similes vobis, et si dici liceat, consanguinei vestri. Recedite, rogo, recedite, ut et fessi pariter recedamus.« Ad hanc itaque vocem nepos ejus Leo Frajapane gemebundus, audiens papam liberatum, cum insano fratre Centio aliisque recessit: redierunt et nostri, non omnes. Interim papa, utrobique petitus, demum intra campos S. Pauli ecclesiae adjacentes, fessus, tristis et ejulans inventus est et reductus. Die illo prandium cum coena fit unum; inter spem et metum animi cunctorum nutabant [Col. 0482D] dolentes. Et quantum ad diem, per longa tempora memorabilem, consiliatum est; nox consilium dirimit.

15. Sane die altero quique secundum libitum haec et illa audentes, papa post omnium sententias dixit: »Viri fratres et filii, sicut non longe malum est, ita non longo opus est nec novo sermone. Sequimini patres nostros, quoniam valde bonum est antiquos sequi parentes; sequamur nihilominus Evangelium; quandoquidem vivere in ista civitate non possumus, fugiamus in aliam; fugiamus Sodomam, fugiamus Aegyptum. Veniet, credite mihi, veniet aliquando tempus cum vel omnes pariter, vel quos Deus permiserit, flante Austro, redibimus, et tempora meliora redibunt. Ego coram Deo et Ecclesia [Col. 0483A] dico, si unquam possibile esset, mallem unum imperatorem quam tot: ubi unus nequam, saltem perderet nequiores, donec quoque de illo evidentem justitiam faceret imperatorum omnium Imperator.« Ad hoc omnes pariter una voce clamaverunt: »Fiat sic, fiat, (jungentes tertio) fiat.« Singula itaque singulis juxta modum omnium ac mensuram, omni tarditate seposita, Ecclesiae ministeria personis assignata sunt et concessa. Venerabilis D. Petrus Portuensis episcopus loco papae vicarius constitutus: cardinales aliqui ei sunt in auxilium sociati. Viro reverendissimo et sagaci, domino et avunculo meo, Hugoni cardinali apostolorum, Beneventanae urbis custodia, prout postea videbimus, non sine Spiritus sancti oraculo est commendata. Nam paulo post deficiente [Col. 0483B] papa, nisi ipse resisteret et mille modis sagaciter obviasset, Northmanni illam hodie et non papa tenerent. Nicolao seni cantorum schola conceditur; Petro dicto praefecto, per quem domino nostro sanctae memoriae papae Paschali plurima mala provenerunt, occasione ista (etenim aliter vix fecisset) praefectura Urbis nequam et indignissimo homini stabilitur. Princeps et clypeus omnium pariter curialium, Stephanus Northmannus, collaudantibus omnibus protector ac vexillifer, in Dei Patris nomine nimis efficaciter ordinatur, et ad Urbis custodiam cum jam dictis aptatur.

16. Navibus interea pluribus aliis pro tempore praeparatis, quia per terram non poterat, nobis Beneventum jungentibus, papa mare intravit, atque [Col. 0483C] post dies aliquot Pisas prospere applicuit (die 2 Septemb. juxta Chronicon Benevent.). Exierunt cum eo domnus Joannes Cremensis, Guido S. Balbinae, et de diaconis cardinalibus domnus Petrus Leonis, Gregorius S. Angeli, Rosaemannus atque Chrysogonus. Sed et de Romanis nobilibus Petrus Latro et Joannes Bellus, frater Petri praefecti, et quidam minores alii clerici sive laici, praeter ipsorum domesticos et custodes. Hi omnes cum papa simul honorifice satis atque solemniter ab innumera cleri ac populi multitudine Pisis recepti sunt et tractati. Ubi idem papa inter alia multa super verba Psalmistae: »Dixi, pronuntiabo adversus me injustitias meas Domino, et tu remisisti impietatem cordis mei [Col. 0483D] (Psal. XXXI, 5),« sermonem talem habuit, qualem certe vix faceret Origenes in carne. Ibidem igitur aliquandiu commorans, quaeque sui officii libertate plenaria tractans, mare iterum introivit, et sic ducente Domino portum S. Aegidii sanus cum suis [Col. 0484A] omnibus et incolumis attigit, ubi a venerabili abbate Hugone ac illius monasterii fratribus undecunque confluentibus cum maxima laude est et honore susceptus. Qualiter quoque inibi quam bene, quam largissime ab eis fuerit diutius pertractatus, satis manifestum est. Illic omnes episcopi atque monachi, nobiles atque ignobiles cujuscunque ordinis, pari modo conveniunt, quippe pro suo modulo deservire parati. Abbas Cluniacensis D. Pontius adveniens, cum munusculis aliis triginta equitaturas praeparavit; decem vero abbas S. Aegidii cum donariis aliis: cum quibus et cum aliis equitavit dominus papa per terram illam. In viciniis quoque illis, cooperantibus urbium vicinarum plurimis episcopis, ecclesiam S. Caeciliae de Stagello, ecclesiam [Col. 0484B] S. Silvestri de Fillavo, S. Stephani de Tornaco dedicavit, et terminos lapideos infixit, quos absque maledictione perpetua, nulli unquam ad damnum vel loci vel alicujus rei transgredi quandoque licebit.

17. Inde papa ingrediens absque mora, per Podium in Franciam properavit: et inter villas alias, ubi fuit vice B. Petri susceptus, Cluniacense adiit monasterium, in quo, juxta tanti loci potentiam et secundum quod apostolicum virum condecuit, receptus est, omnesque bene et optime intrarunt cum eo archiepiscopi et episcopi terrae, sed et reges et principes, tanquam si Petrum viserent, tam per se quam per nuntios cum non parvis muneribus sedule eum frequentabant. Qui omnes unanimiter a tanto Patre ac domino plenioribus brachiis charitatis [Col. 0484C] amplexi, de laetis qui veniebant laetiores effecti, demum coelestibus ferculis medullitus epulati, redibant. Tractabat vir sanctissimus qualiter et his quos secum duxerat, et quos in urbe reliquerat in omnibus et per omnia provideret. Et quidem multa jam ad libitum, Domino juvante, peregerat, cum jam quasi in portum fere se deductum congaudens, subita passione correptus, quam a costa Graeci pleuresin appellari jusserunt, suis ac multis fratribus undique convocatis, facta confessione ac sumpto corpore cum sanguine Redemptoris, et juxta formam monasticam strato terrae corpusculo, sancta illa anima carne soluta est, hinc ad coelum Petro duce conscendens. Corpus honorabiliter intra limen [Col. 0484D] Cluniacensis coenobii requiescit in pace. Amen. Quem Romani, qui aderant et qui Romae remanserant, clerus omnis ac populus et defleverunt tunc, et quasi patrem justitiae, nolentes consolari, deflebant; et cessavit episcopatus dies 15 [(1) 5Kb] .




[Col. 0485]
NOTITIA DIPLOMATICA IN EPISTOLAS GELASII II.
(Philippus JAFFÉ, Regesta pontificum Romanorum, pag. 522.)

+ In Gelasii bullis solent haec verba addi: EGO GELASIUS ECCLESIAE CATHOLICAE EPISCOPUS, SIGNUM MANUS MEAE: DEUS (al. DOMINUS) IN LOCO SANCTO SUO (5, 8, 10, 13, 15, 16, 17, 19, 20, 23, 26, 27, 28).

Subscripserunt:

    ep. Ostiensis Lambertus inde a d. 21 Mart. 1118.
    ep. Portuensis Petrus
    ep. Sabinensis Crescentius
    presb. card. tit. apostolorum. . . . . . . Hugo inde a d. 21 Mart. 1118.
    presb. card. tit. S. Balbinae. . . . . . . . Guido
    presb. card. tit. S. Laurentii in Damaso. Deusdedit
    presb. card. tit. S. Susannae . . . . . . . Petrus inde a d. 21 Mart. 1118.
    diac. card. S. Adriani. . . . . . . . . Petrus
    diac. card. SS. Cosmae et Damiani. . Petrus
    diac. card. S. Georgii. . . . . . . . . Rossemannus
    diac. card. S. Mariae (in Via Lata). . . Romualdus
    diac. card. S. Mariae in Aquiro . . . . Comes
    subdiaconus cardinalis et abbas S. Laurentii foris muros Amicho die
    26 Sept. 1118.


Datae bullae sunt p. m. Chrysogoni S R. E. diaconi cardinalis.




[Col. 0487]
GELASII II PONTIFICIS ROMANI EPISTOLAE ET PRIVILEGIA.



I. Ad A. priorem ecclesiae S. Frigdiani Lucensis et ejus fratres, sub proprio Joannis, quo ante susceptum pontificatum appellabatur, nomine. (Anno 1118, Febr. 21.)
[MURATORI, Rer. Ital. Script. III, I, 384.]
[Col. 0487A]

R. [(2) 1Kb] J[OANNES] Ecclesiae Romanae diaconus, nunc, disponente Domino, in pontificem electus, charissimis in Christo filiis A. priori ecclesiae S. Frigdiani, et ejus fratribus, salutem et apostolicam benedictionem.

Sicut ipsi nostis, priorem vestrum dominus noster papa ad hoc in Lateranensem duxit ecclesiam, ut una cum ea in uno semper charitatis vinculo [Col. 0487B] permaneret. Diversas enim animas, prout Scripturae sacrae series manifestat, una in Christo charitas unas facit. Ea propter venientem ad vos filium nostrum V., Lateranensis Ecclesiae priorem, dilectioni vestrae praesentibus litteris commendamus, ut in his quae necessaria sunt, et in clericis maxime, vestrum ei auxilium conferatis, quatenus domus vestra cum Lateranensi, cooperante Deo, in dilectionis et charitatis semper unitate permaneat. Quidquid enim ei impenditis, nobis impensum ascribimus. Exiguitatem nostram, et labores nostros, ac totius Ecclesiae vestris orationibus commendamus.

Datum Laterani IX Kal. Mart.



II. Ad clerum et plebem Romanam.---Commendat eorum constantiam adversus intrusum pseudopapam. (Anno 1118.)
[MANSI, Concil., XXI, 168.])
[Col. 0487C]

GELASIUS episcopus, servus servorum Dei, dilectis in Christo filiis clero et populo Romano, salutem et apostolicam benedictionem.

[Col. 0488A] Dilectionis vestrae Domino gratias agimus, quod unanimiter persistentes, communicare tenebrarum operibus noluistis. Audivimus etiam, quondam [quoniam] ille amicus noster dominus imperator, familiarem nostrum Mauritium Bracarensem archiepiscopum, antea sibi super tractanda pace legatum, in nostram Ecclesiam ingesserit. De quo sciatis quod dicitur olim secundum consuetudinem, confirmatione, consecratione [(3) 1Kb] pallium accepisset a nobis, et nos ab ipso secundum statuta canonicum juramentum fidelitatis et obedientiae recepimus, etc. Rogamus ergo dilectionem vestram, atque praecipiendo mandamus, ut ab eo vos tanquam ab excommunicato, perjuro, invasore, et sanctae matris Ecclesiae ac fidei catholicae constupratore abstineatis, [Col. 0488B] etc.

Datum Caietae, etc.



III. Ad Jordanum archiepiscopum Mediolanensem.---De Landulpho restituendo. (Anno 1118, Mart. 15.)
[MURATORI, Rer. Ital. Script., V, 505.]

G. episcopus, servus servorum Dei, ven. fratri JORDANO Mediolanensi archiepiscopo salutem et apostolicam benedictionem.

Frater iste Landulphus ab Ecclesia sua se queritur [Col. 0488C] exturbatum. Quod autem ab eo quaeritur ut titulationis suae certificationem exhibeat secundum B. Gregorium ridiculum demonstratur. Quod enim ait, juxta ejusdem beati Gregorii dicta et legum statuta probare debet, alioquin non est huic calumnia hujusmodi occasionibus impingenda: sed nisi alia causa impediat, suae restituatur ecclesiae.

Datum Gaietae Idibus Martii.



IV. Ad Gallos.---Mandat ut se contra Mauritium Bracarensem episcopum, ab Henrico imperatore in sedem intrusum pseudopapam, arment. (Anno 1118, Mart. 16.)
[MANSI, Concil., XXI, 166.]
[Col. 0489A]

GELASIUS, servus servorum Dei, archiepiscopis, episcopis, abbatibus, clericis, principibus et caeteris per Galliam fidelibus, salutem et apostolicam benedictionem.

Quia vos Romanae Ecclesiae membra estis: quae in ea nuper acta sunt dilectioni vestrae significare curamus. Siquidem post electionem nostram dominus imperator furtive et inopinata velocitate Romam veniens, nos egredi compulit. Pacem postea et [Col. 0489B] minis et terroribus postulavit, dicens quae posset se facturum, nisi nos ei juramento pacis certitudinem faceremus. Ad quae nos ista respondimus: »De controversia quae inter Ecclesiam et regnum est, vel conventioni, vel justitiae libenter acquiescimus, loco et tempore competenti, videlicet Mediolani, vel Cremonae, in proxima beati Lucae festivitate, fratrum nostrorum judicio, quia a Deo sunt judices constituti in Ecclesia, et sine quibus haec causa tractari non potest. Et quoniam dominus imperator a nobis securitatem quaerit, nos verbo et scripto eam promittimus, nisi ipse eam interim impediat. Alias enim securitatem facere nec honestas Ecclesiae, nec consuetudo est.« Ille statim, die videlicet post electionem [Col. 0489C] nostram quadragesimo quarto, Mauritium Bracarensem episcopum, anno praeterito a domino praedecessore nostro Paschali papa in concilio Beneventi excommunicatum, in matris Ecclesiae gremium [al. invasionem] ingessit. Qui etiam cum per nostras olim manus pallium accepisset, eidem domino nostro, et catholicis successoribus, quorum primus ego sum, fidelitatem juravit.

In hoc autem tanto facinore nullum de Romanis [(4) 1Kb] dominus imperator, Deo gratias, socium habuit: sed Guibertini soli, Romanus de Sancto Marcello, Cencius, qui dicebatur de Sancto Chrysogono, Teuto [al. et Euzo], qui multo per Daciam debacchatus est tempore, tam infamem gloriam celebrarunt. Vestrae igitur experientiae litterarum praesentium [Col. 0489D] perceptione mandamus, ut super his per Dei gratiam communi deliberatione tractantes, ad matris Ecclesiae ultionem, communibus, praestante Deo, auxiliis, sicut oportere cognoscitis, accingamini.

Datum Caietae decimo septimo Kalendas Febr.



V. Oldegarium, episcopum Barcinonensem, Ecclesiae Tarraconensi praeficit eique pallium tribuit. (Anno 1118, Mart. 21.)
[FLOREZ, España sagrada, XXV, 221.]

GELASIUS episcopus, servus servorum Dei, venerabili [Col. 0490A] fratri OLDEGARIO Barcinonensi episcopo, salutem et apostolicam benedictionem.

Tarraconensis civitatis Ecclesiam insignem olim fuisse metropolim, et scripturarum veterum et divisionum provincialium monumenta declarant: ad cujus profecto restitutionem praedecessores nostri plurimum laborasse noscuntur; unde etiam temporibus nostris Berengario Ausonensi episcopo a praedecessore nostro sanctae memoriae Urbano papa pallium datum fuit. Et nos ergo ad ejusdem civitatis restaurationem penitus intendentes, te, charissime frater Oldegari, Barcinonensem episcopum ipsius Ecclesiae antitistem constituimus, et pallium ipsum tibi ex apostolicae sedis liberalitate concedimus; ea nimirum provisione et ea fiducia, ut pro [Col. 0490B] data tibi a Domino facultate, civitatem ipsam et Ecclesiam studeas omnimodis ad Domini Dei nostri honorem et gloriam restaurare. Sane Dertosam, si divina clementia populo Christiano reddiderit, in suburbanam parochiam metropoli Tarraconensi concedimus, donec, praestante Deo, Tarraconensis Ecclesia robur status sui recipiat: mox Dertosa ipsa proprium pastorem obtineat. Porro Tarraconensem civitatem cum terminis suis, sicut ab illustri Barcinonensium comite Raymundo per manus tuas Tarraconensi Ecclesiae tradita et scripti sui libertate firmata est, praesentis decreti pagina tibi, tuisque successoribus ejusdem sedis metropolitanis in perpetuum confirmamus. Tibi ergo tuisque legitimis [Col. 0490C] successoribus in eadem cathedra constituendis, et per te Tarraconensi Ecclesiae refirmamus ipsam Tarraconensem provinciam, ut in ea debeatis deinceps et suffraganeos episcopos ordinare, et concilia secundum formam canonicam celebrare, et omnia juxta metropolitanam curiam largiente Domino providere, salva in omnibus apostolicae sedis auctoritate ac reverentia.

Pallii vero usum fraternitas tua infra ecclesiam tantum ad sacra missarum solemnia se noverit obtinere, his videlicet diebus: Nativitate Domini, Circumcisione, Epiphania, Coena Domini, Sabbato sancto, Resurrectione Domini, Ascensione, Pentecoste; in solemnitatibus beatae Dei Genitricis Virginis Mariae; in Natalitiis B. Joannis Baptistae atque [Col. 0490D] apostolorum omnium; in festivitate B. Theclae, et B. Fructuosi martyris; in consecrationibus ecclesiarum et episcoporum, seu ordinationibus clericorum, et anniversarii tui die. Cujus nimirum pallii volumus te per omnia genium vindicare: hujus siquidem indumenti honor humilitas atque justitia est. Tota ergo mente fraternitas tua se exhibere festinet in proximis humilem; in adversis, si quando eveniunt, cum justitia erectum; nullius unquam faciem contra veritatem suscipiens, nullius unquam faciem pro veritate loquentis premens, infirmis compatiens, benevolentibus congaudens, aliena damna tua deputans, vitiis pie saeviens, in fovendis virtutibus animas [Col. 0491A] auditorum demulcens, in ira judicium sine ira tenens, in traquillitate severitatis justae censuram non deserens. Haec est, frater charissime, pallii accepti dignitas: quam si sollicite servaveris, quod foris accepisse ostenderis, intus habebis. S. Trinitas fraternitatem tuam per tempora longa conservet incolumem.

Ego Gelasius catholicae Ecclesiae episcopus.

Signum manus meae: DEUS IN LOCO SANCTO SUO.

Ego Crescentius Sabinensis episcopus, etc.

Caietae, per manum Chrysogoni R. E. cardinalis, XII Kal. April., ind. XI, anno Dom. Incarn. 1118, pontificatus autem domini Gelasii papae II anno I.



VI. Ad Bernardum Toletanum episcopum, Hispaniae primatem. ---De Mauritio in sedem intruso. (Anno 1118, Mart. 25.)
[MANSI, Concil., XXI, 167.]

GELASIUS episcopus, servus servorum Dei, venerabili fratri BERNARDO archiepiscopo Toletano et Hispaniarum primati, salutem et apostolicam benedictionem.

Non latere credimus fraternitatem tuam qualiter frater quondam Mauritius Bracarensis episcopus se jam diu habuerit, qualiter Ecclesiam suam dimiserit, et quomodo regi excommunicato adhaeserit, et contra statuta canonica in cubile Romanae Ecclesiae [Col. 0491C] se ingesserit. Nec eum miramur debitam tibi obedientiam et antiquum primatus honorem Ecclesiae tuae penitus denegasse: qui Romanam Ecclesiam, quae omnium Ecclesiarum mater est et magistra, non solum negare, sed destruere quodammodo conatur, etc. Monemus itaque atque praecipimus ut juxta mandatum praedecessoris nostri ad electionem in Bracarensi Ecclesia faciendam sollicitudine charitatis debitae operam et opem praebeas cum effectu. Ipsum vero Mauritium excommunicatum et perjurum, et matris Ecclesiae constupratorem publicum, caeteris Hispaniarum praelatis, etc.

Data Caietae, etc.



VII. Ad Bernardum Toletanum et caeteros Hispaniarum episcopos. (Anno 1118, Mart. 25.)
[BALUZ., Miscell. edit. Luc. I, 144.]
[Col. 0491D]

GELASIUS episcopus, servus servorum Dei, venerabili fratri BERNARDO Toletano primati et caeteris Hispaniarum episcopis.

Non latere credimus fraternitatem vestram qualiter frater noster Mauritius Bracarensis episcopus se jam diu habuerit, et quomodo Ecclesiam suam dimiserit et quomodo regi excommunicato adhaeserit. Illud etiam, ut opinamur, nostis, quod a praedecessore nostro sanctae memoriae Paschali papa in concilio excommunicatus sit, et quod Bracarensi ecclesiae [Col. 0492A] sit mandatum ut pastorem sibi alium provideret. Nunc tandem per regis tyrannidem, post longum electionis meae spatium, in cubile sanctae matris Ecclesiae se ingessit. Ideoque fraternitati vestrae mandamus ut ad electionem in Bracarensi ecclesia faciendam sollicitudine charitatis debita operam praebeatis. Ipsum vero Mauritium excommunicatum, perjurum, et matris Ecclesiae constupratorem caeteris Ecclesiae filiis publicetis.

Datum Caietae VIII Kal. Aprilis.



VIII. Ad Pontium abbatem Cluniacensem.---Privilegium Cluniacense. (Anno 1118, April. 12.)
[MANSI, Concil., XXI, 171.]

[Col. 0492B] GELASIUS episcopus, servus servorum Dei, charissimo fratri PONTIO Cluniacensi abbati, salutem et apostolicam benedictionem.

Cluniacensis monasterii prudens religio, et religiosa prudentia, et ante nostra, et nostris temporibus, Romanam Ecclesiam maxime sibi fecit obnoxiam. Sed praeter illud commune dilectionis debitum, personae tuae sinceritas mihi semper amabilis, semper optabilis, charitatis nostrae viscera plenis, ut nosti, finibus ampliavit. Idcirco petitionibus tuis, illis praecipue quae ad monasterii vestri quietem et salutem spectant, nequaquam duximus obviandum. Per praesentis igitur decreti paginam, secundum postulationem fraternitatis tuae, praecipimus atque statuimus ut quidquid possessionis ad [Col. 0492C] Cluniacense monasterium pertinentis reverendissimae memoriae praedecessor tuus Hugo in die mortis suae per authenticam Romanorum pontificum concessionem quiete ac sine calumnia possidebat, tu quoque tuique successores quiete ac sine calumnia possideatis. Ea etiam quae post tuam provectionem Cluniacensi monasterio, vel per fratrum tuorum industriam, legitime acquisita sunt, firma, quieta et integra conservanda censemus. Volumus enim Cluniacense monasterium, auctore Deo, in quiete perpetua, et tranquillitate persistere, ut a saecularibus tumultibus liberi, omnipotentis Dei servitio vacare quietius valeatis.

Ego Gelasius, catholicae Ecclesiae episcopus, subscripsi.

[Col. 0492D] Datum Capuae II Idus Aprilis, per manum Grisogoni S. R. E. diaconi cardinalis, anno Dominicae Incarnationis 1118, indict. XI, pontificatus autem Gelasii II papae anno I.



IX. C[ononem] episcopum Praenestinum, sedis apostolicae legatum, certiorem facit de archiepiscopo Bracarensi papa per imperatorem constituto. (Anno 1118, April. 13.)
[MANSI, Concil., XXI, 173.]

GELASIUS episcopus, servus servorum Dei, venerabili fratri C. [CONONI] Praenestino episcopo, apostolicae sedis legato, salutem et apostolicam benedictionem.

[Col. 0493A] Jam dudum nostras tibi litteras misimus, sed utrum ad te pervenerint, ignoramus. Quae ita se habent: Post electionem nostram diaconus imperatoris, furtive et inopinata velocitate Romam veniens, nos egredi compulit. Pacem postea minis et territionibus postulavit, dicens se facturum quae posset, nisi nos ei juramento pacis certitudinem faceremus. Nos ei fratrum nostrorum consilio pacem obtulimus. Ille statim, die videlicet post electionem nostram quarta, Baracensem [Bracarensem] episcopum, qui Burdinus a Northmannis dicitur, anno praeterito, sicut nosti, a domino praedecessore nostro Paschali papa in concilio Beneventi excommunicatum, in matris Ecclesiae invasionem ingessit. De quo etiam tibi notum est quod cum per nostras olim manus [Col. 0493B] pallium accepisset, praedicto domino nostro et ejus catholicis successoribus, quorum primus ego sum, fidelitatem juraverit. In hoc autem tanto facinore nullum de Romano clero imperator, Deo gratias, socium habuit. Sed Wibertini quidam, Romanus de Sancto Marcello, Centius, qui dicebatur Sancti Grysogoni, et Teuto, qui tanto per Italiam tempore debacchatus est, tam infamem gloriam celebrarunt. Sane nos cum fratribus nostris et episcoporum collegio in praeterito Palmarum die Capuae regem ipsum cum idolo suo excommunicavimus. Tuae igitur experientiae praecipimus ut omnia haec per commissae tibi legationis partes fratribus constitutis nota facere studeas, et ad matris Ecclesiae ultionem, sicut oportere cognoscis, praestante Deo accingaris.

[Col. 0493C] Data Capuae Idibus Aprilis.



X. Bernardo, monasterii S. Sophiae Beneventani abbati, privilegium concedit de aqua ex Calore flumine ducenda. (Anno 1118, April. 18.)
[MURATORI, Rer. Ital. Script., III, I, 390.]

In nomine Domini. GELASIUS episcopus, servus servorum Domini, dilecto filio BERNARDO abbati venerabili monasterii Sanctae Sophiae, salutem et apostolicam benedictionem.

Religiosa loca temporibus nostris, propter peccata communia, multis videmus angustiis atque tribulationibus jactari, necnon angustiari. Ea propter [Col. 0493D] oportere atque necessarium esse duximus eorumdem locorum necessitatibus secundum datam divinitus facultatem apostolicae sedis gratia benignius ac mitius subvenire. Tuis igitur, dilecte in Christo fili abbas Bernarde, petitionibus annuentes, concedimus tibi ut deinceps tibi tuisque successoribus liceat de fluvio Caloris aquam per coeptum aedificium nostrum accipere, et pro duobus molendinis vel aliis monasterii utilitatibus per terram vestram usque in eumdem Caloris fluvium perducere. Si autem oportuerit, licentiam habeatis accipiendi eamdem aquam supra vel infra praedictum aedificium, quantum nimirum terra vestra et aqua est. Quod si necessitate [Col. 0494A] urgente, pro eodem aquaeductu de terra viae interioris, quae juxta est, acceperitis, vobisque eadem pro vestra voluntate, vestroque libero arbitrio vobis in aeternum ascribatis, nulla altercatione a quavis persona hominum magna sive parva possideatis, et accipiatis tantumdem de terra vestra, et partem alteram restauretis. Sane concambium quod in eodem loco de interjacenti terra fecistis, atque fieri curastis, habemus ratum et cognitum.

Ego Gelasius servus servorum Domini, atque Ecclesiae cathol. episc. scripsi.

Signum manus meae propriae: DOMINUS IN LOCO SANCTO SUO.

Ego Petrus Portuensis episcopus consensi, nec non et propria mea manu subscripsi.

[Col. 0494B] Ego Hugo cardinalis presbyter tit. Apostolorum consensi libera voluntate ac arbitrio et subscripsi.

Ego Petrus cardinalis presbyter tituli sanctissimae virginis Susannae, monasterii provisor, subscripsi, atque consensum et voluntatem meam tradidi.

Datum Capuae per manum Constantini Chrysogoni S. R. E. diaconi et card., XIV Kalend. Maii, ind. XI, anno Dom. Incarn. 1118, pontificatus autem domini Gelasii II papae anno primo.



XI. Ad D[idacum] episcopum Compostellanum. (Anno 1118, Jun. 16.)
[FLOREZ, España sagrada, XX, 259.]

GELASIUS episcopus, servus servorum Dei, venerabili [Col. 0494C] fratri D. Compostellano episcopo, salutem et apostolicam benedictionem.

Licet gravioribus negotiis constituti, veteris tamen dilectionis et amicitiae non possumus oblivisci. Ideoque fraternitatem tuam litteris praesentibus visitamus, rogantes ac monentes ut Romanae Ecclesiae multis aggravatae, multisque distractionibus fatigatae, memoriam habeas, et tam ejus quam nostris opportunitatibus debita charitate subvenias. Communes filios P. cardinalem, et Petrum thesaurarium tuae benevolentiae commendamus, ut pro amore nostro eos de charis habeas chariores.

Dat. Ferentini XVI Kal. Julii.



XII. Ad abbates monachosque Terrae Majoris.---Praecipit ut quae Paschalis papa inter eos et episcopum Civitatensem (prov. Benevent.) constituerit, negligere desinant. (Anno 1118, Aug. 7.)
[MURATORI, Rer. Ital. Script., III, I, 396.]
[Col. 0494D]

J[OANNES [(5) 1Kb] ] Gaietanus episcopus, servus servorum Dei, dilectis filiis abbati et monachis Terrae Majoris, salutem et apostolicam benedictionem.

Cum super controversia quae olim inter vos et venerabilem fratrem nostrum Civitatensem episcopum diutius fuerat agitata, de utriusque partis assensu amicabilis compositio auctoritate felicis recordationis Lucii [(6) 1Kb] papae praedecessoris nostri, sicut [Col. 0495A] recolimus, intercesserit, ea, sicut praedicto episcopo significante, comperimus, negligitis observare, et illi, contra ipsius compositionis tenorem, suam justitiam subtrahere minime formidatis. Quia igitur pati nolumus, nec debemus, ut quae favore apostolico vel judicio sunt sopita, cujusquam malitia recidiva incurrant, vel quidquam in eorum praejudicium attentetur, per apostolica vobis scripta mandamus quatenus eamdem compositionem, omni contradictione et appellatione cessante, inviolabiliter observetis, nec contra eam venire de caetero praesumatis. Et si qua contra ejusdem compositionis tenorem praedicto episcopo subtraxistis, ipsi episcopo sine dilatione qualibet, contradictione et appellatione cessante, reddere minime postponatis: aut super ipsis [Col. 0495B] satisfactionem congruam exhibere, et ab administratione pontificalis officii in S. Severo, juxta dictam compositionem curetis cautius abstinere, vel in festo S. Lucae proximo venturo super his dicto episcopo plenarie responsuri, nostro vos conspectui praesentetis. Nullis litteris veritati et justitiae praejudicium facientibus, si quae comparuerint a sede apostolica impetratae.

Datum Romae apud S. Petrum, X Kalend. August., pontificatus nostri anno I.



XIII. Ad Gualterum Ravennatem archiepiscopum.---Illius electionem post schisma ejuratum confirmat, eique pallium cum aliis juribus concedit. (Anno 1118, Aug. 7.)
[MANSI, Concil., XXI, 168.]
[Col. 0495C]

GELASIUS episcopus, servus servorum Dei, venerabili fratri GUALTERO Ravennatium archiepiscopo, salutem et apostolicam benedictionem.

Unitati divinae Trinitatis gratiae agendae sunt, quae per suae charitatis spiritum divisa conjungit, et multos in se animos unum facit. Ecclesia siquidem Ravennatium, per multa jam tempora ab apostolicae sedis unitate discissa, multas eidem sedi apostolicae persecutiones intulit, et Ecclesiis multis perversi schismatis fomitem ministravit. Quapropter ad ejus nequitiam deprimendam, subjectarum ei Ecclesiarum quasdam sibi apostolica sedes assumpsit, [Col. 0495D] ut vel sic eam ad humilitatis et unitatis tramitem revocaret. Sed cum tandem divinae majestati placitum fuit, eamdem Ravennatium Ecclesiam misericordiae suae gratia ad unitatem et obedientiam matris suae Romanae Ecclesiae revocavit. Iniquitatem namque suam illius filii recognoscentes, delicta patrum corrigere probaverunt: ut qui praeteritis temporibus per tyrannidem regiam praesules regibus placentes accipiebant, nunc demum secundum canonicas sanctiones episcopum Deo placentem eligerent, et schismate abdicato in catholicae congregationis gremium repedarent. Te siquidem, reverendissime frater Gualtere, a disciplina fratrum regularium violenter assumptum, pro religionis ac sapientiae praerogativa, in beati Apollinaris [Col. 0496A] cathedra communi voto ac desiderio posuerunt, et in apostolicae sedis obedientiam unanimiter redierunt. Unde nos divinae Trinitatis unitati gratias agentes, personam tuam pro jure nostrae Ecclesiae ad episcopale ministerium cooperante Domino consecrantes, tibi, et per te Ravennatium Ecclesiae dignitatem omnem, quam ante illius divisionis tempora per Romanam Ecclesiam possederat, restituimus: et per praesentem privilegii paginam, salvo in omnibus jure atque auctoritate sedis apostolicae, concedimus tibi tuisque successoribus in ejusdem sedis apostolicae fide atque obedientia permanentibus, episcopatus Aemiliae provinciae, id est Placentiae, Parmae, Regii, Mutinae, Bononiae, Ferrariae, Adriae, Comacli, Imolae, Faventiae, Fori Livii, Fori [Col. 0496B] Pompilii, Bobii, Caesennae, Ficoclae. Confirmamus etiam vobis ducatum Ravennae, et monasteria Sancti Adalberti, et Sancti Hilarii Galliata, seu caetera monasteria et possessiones, per authentica privilegia ab antecessoribus nostris, et a catholicis regibus tradita. Pomposiani quoque monasterii curam religioni tuae, salvo Ecclesiae nostrae jure, committimus: ut regularis disciplina per tuam industriam, largiente Domino, reformetur. Praeterea fraternitati tuae pallium, pontificalis videlicet officii plenitudinem, liberaliter concedimus: quo fraternitas tua, secundum Ecclesiae tuae morem ex apostolicae sedis concessione permissum, se noverit induendum, cujus inimicum [f. nimirum] pallii volumus te per omnia genium vindicare. Hujus siquidem indumenti [Col. 0496C] honor, humilitas atque justitia est. Tota ergo mente fraternitas vestra se exhibere festinet in prosperis humilem, et in adversis, si quando eveniunt, cum justitia erectam: amicam bonis, perversis contrariam, nullius unquam faciem pro veritate loquentem premens, tum operibus juxta virtutem constantiae insistens, tum insistere etiam supra virtutem cupiens; infirmis compatiens, bene valentibus congaudens, de alienis tanquam de propriis exsultans gaudiis, in vitiis corrigendis pie saeviens, in fovendis virtutibus auditorum animum demulcens, in ira judicium sine ira tenens, in tranquillitate autem severitatis justae censuram non deserens. Haec est, frater charissime, pallii accepti dignitas: quam si [Col. 0496D] sollicite servaveris, quod foris accepisse ostenderis, intus habebis.

Ego Gelasius Ecclesiae catholicae episcopus.

Signum manus meae Gelasii: DEUS IN LOCO SANCTO SUO.

Datum Romae per manum Chrysogoni S. R. E. diaconi cardinalis, Kalendis Septembris, indictione duodecima, anno Dominicae Incarnationis 1119, pontificatus autem domini Gelasii II papae anno I.



XIV. Ad R., ecclesiae Springersbacensis praepositum, et ejus fratres. (Anno 1118, Aug. 11.)
[Edidit Ph. JAFFé, Regesta pontif. Rom. cum hac mentione: »Ex copia Quixii dedit Wattenbach.«]

R., ecclesiae Springersbacensis praeposito, et ejus [Col. 0497A] fratribus, salutem et apostolicam benedictionem.

Quaestionem inter vos de B. Augustini regula emersisse audivimus, quoniam quaedam in ea scripta sunt, videlicet de officiis, de labore manuum et de jejunio, quae non possunt in nostris provinciis adimpleri. Quibus in rebus competens moderatio adhibenda est. Ea enim quae ad mores bonos pertinent, divina cooperante gratia, observanda sunt. Ea vero quae de officiis ab eodem doctore scripta sunt, quia et in Romana et in caeterarum ecclesiarum consuetudine discrepant, observari non possunt; sicut in beati quoque Benedicti Regula quaedam de hujusmodi observationibus scripta sunt, quae nostris temporibus per monasteria longe aliter sunt, neque tamen propter hoc monachorum professio [Col. 0497B] creditur infirmari. Praecipimus ergo ut officiorum celebrationes apud vos juxta communem catholicae Ecclesiae consuetudinem observentur. Sane opus manuum et jejunium secundum loci qualitatem et personarum facultatem exerceatur, sed intus quoque communis regularium fratrum consuetudo custodiatur. Ab excommunicatorum participatione qualiter abstinendum sit, sanctorum Patrum nos instruunt sanctiones. Si qui tamen fragilitate aliqua vel iniquorum violentia eorum communicatione se maculaverint, indicta competenti poenitentia prioris arbitrio absolvantur.---Pro nostra et Romanae Ecclesiae tribulatione fraternitas vestra indesinenter apud omnipotentem Dominum intercedat.

[Col. 0497C] Dat. Romae III Idus Augusti.



XV. Ad canonicos Lucenses.---Eorum consuetudines approbat et innovat. (Anno 1118, Sept. 13.)
[MANSI, Concil., XXI, 173.]

GELASIUS episcopus, servus servorum Dei, dilectis filiis BENEDICTO archidiacono, UBERTO archipresbytero, RAINERIO primicerio, MAURO cantori Lucanae ecclesiae, eorumque fratribus tam praesentibus quam futuris in perpetuum.

Charitatis bonum est proprium aliena damna propria deputare, et alienis tanquam propriis gaudere profectibus. Ea propter petitiones vestras clementer [Col. 0497D] admittimus, et vobis antiquas ecclesiae matricis consuetudines confirmamus. Ut videlicet unctiones infirmorum, et sepulturae civitatis propriae ad matricem ecclesiam pertinentes, et officium, et participatio beneficii funerum ad alias ecclesias pertinentium vobis nulla clericorum calliditate aut laicorum quorumlibet subtrahantur. Electiones priorum, et collocationes clericorum in aliena ecclesia infra urbem, vel extra in suburbiis sine consensu episcopi, et priorum qui loco positi nominantur, matricis ecclesiae non fiant. Nec laicorum violentia in aliqua ecclesiarum ulla priorum, aut clericorum fiat electio. Et nulla ecclesiarum episcopatus vestri praeter eorum consensum alicui subjiciatur ecclesiae. Neque publica et majora negotia aliqua sibi ecclesiarum [Col. 0498A] ipsis invitis arripiat, aut publicas poenitentias tribuat. Nec sententias, et interdictum matricis ecclesiae tentet infringere. Nulla etiam vestri episcopatus persona sine consensu episcopi, vel priorum, qui loco positi nominantur, matricis ecclesiae excommunicetur; et quod ab episcopo ligatum fuerit, a nemine irritum duci tentetur. Sane civitatis vestrae clerici, et qui in suburbiis sunt, solitas obedientias, videlicet in litaniis, in processionibus communibus, in festivitatibus et stationibus majoris ecclesiae, eidem impendant ecclesiae ut vobiscum adsint. Porro in quintae feriae nocte ante Pascha, nulla ecclesia secundum morem vestrae ecclesiae campanas sonet, neque in Sabbato sancto cereum benedicat, sed ad baptismum praedicti clerici, prout consuetum [Col. 0498B] est, veniant. Nulla praeterea ecclesiarum missas solemnes celebret in festivitate B. Martini, et S. Reguli, et in secunda feria Paschae, et in processionibus Quadragesimae, donec stationis solvantur conventus. Nullus etiam clericorum officium vivorum, aut mortuorum, ad matricem ecclesiam pertinens facere vel celebrare praesumat. Ad haec adjicientes statuimus ut decimae matricis ecclesiae ab his qui tribuunt non fraudentur, et ulla eas clericalis persona subripiat aut diminuat. Nulli etiam episcopo liceat aliquem matricis ecclesiae canonicum officio seu beneficio sine canonico privare judicio. Sane charitativa illa ciborum beneficia, quae ab episcopis vestris (sive praesentes, sive absentes fuerint) in solemnioribus festis consuevistis accipere, vobis vestrisque posteris [Col. 0498C] rata praecipimus et illibata servari. In his omnibus praedecessoris nostri sanctae memoriae Paschalis papae privilegium confirmamus, et stabilitate perpetua corroboramus. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem justa conventui isti servantibus sit pax Domini nostri Jesu [Col. 0498D] Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

+Ego Gelasius catholicae Ecclesiae episcopus subscripsi.

Signum manus meae: DEUS IN LOCO SANCTO SUO.

    +Ego Deusdedit card. presbyter tit. S. Laurentii in Damaso subscripsi.
    +Ego Petrus card. tit. S. Suzannae subscripsi.
    +Ego Guido card. presbyter tit. S. Balbinae subscripsi.
    +Ego Petrus diaconus card. SS. Cosmae et Damiani subscripsi.
    +Ego Petrus diaconus card. S. Adriani subscripsi.


[Col. 0499A] Datum Pisis per manum Crisogoni S. R. E. diaconi card., Idibus Septembris, indict. XII, anno Dominicae Incarnat. 1118, pontificatus autem domini Gelasii II PP. anno I.



XVI. Ad canonicos regulares S. Frigidiani Lucensis.--- Jura eorum et libertates confirmat. (Anno 1118, Sept. 26.)
[Mansi, Concil., XXI, 175.]

GELASIUS episcopus, servus servorum Dei, electis in Christo filiis, ATTONI praeposito, et ejus fratribus in B. Frigidiani ecclesia regularem vitam professis, ejusque successoribus in eadem religione permansuris in perpetuum.

Docente nos apostolo Paulo cognoscimus, quia [Col. 0499B] ubi Spiritus Domini, ibi libertas. Quia igitur Domini Spiritum in vobis habitare credimus, et ex ipsorum operum exhibitione confidimus, libertatem vobis, quae a praedecessore nostro sanctae memoriae Paschali papa collata est, nos auxiliante Domino confirmamus. Et quae ab eo vobis per privilegii paginam concessa sunt, nos quoque praesentis decreti auctoritate concedimus, et rata atque stabilia permanere censemus, salva, sicut ab eo constitutum est, Lucani episcopi reverentia. Praeterea canonicas consuetudines observandi vobis auctoritatem tribuimus, ad susceptae religionis augmentum. Neque ullum gravamen vobis inferri permittimus ex privilegio quod a nobis B. Martini canonici pro antiquis ecclesiae suae consuetudinibus acceperunt. Regularibus [Col. 0499C] enim congregationibus nihil illa praejudicant. Nulla quietem vestram processionum aut litaniarum perturbet indictio, nisi quae ante Ascensionem Domini, totius concursu civitatis, publice fiunt. Parochianos vestros, nisi forte publico crimine teneantur, nullus invitis vobis excommunicare, aut ad poenitentiam praesumat admittere: sicut in supra fati praedecesssoris nostri epistola continetur. Neque ulli capellanorum liceat sine consensu vestro, mortuos vestrae parochiae sepelire. Sed vos eos infirmos, sicut consuevistis, ungatis, et mortuos praeter alicujus infestationem sepeliatis. Chrisma, oleum infirmorum, quae vestra ex antiqua consuetudine suscipit ecclesia, majoris ecclesiae clerici, hac urbis [Col. 0499D] occasione non auferant. Neque clericos vestros ordinari prohibeant, ut per Dei gratiam quiete et pacifice conversantes, professionis vestrae propositum plenius observare possitis. Si qua sane ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae rationis percipiant, [Col. 0500A] et apud districtum Judicem praemia aeternae pacis inveniant. Amen.

+Ego Gelasius Ecclesiae catholicae episcopus.

Signum manus meae: DEUS IN LOCO SANCTO SUO.

    +Ego Lambertus Ostiensis episcopus.
    +Ego Deusdedit presbyter card. S. Laurentii in Damaso.
    +Ego Guido presbyter card. tit. S. Balbinae.
    +Ego Petrus diac. card. SS. Cosmae et Damiani.
    +Ego Petrus diac. card. S. Adriani.
    +Ego Amicus subdiaconus card. et abbas S. Laurentii foris muros.


Datum Pisis per manus Chrysogoni S. R. E. diac. card., VI Kal. Octob., indict. XII, anno Dominicae Incarnationis 1119, pontificatus autem domini Gelasii [Col. 0500B] II papae an. I.



XVII. Monasterium S. Mamiliani, situm in insula Monte Christi, tuendum suscipit, et ejus possessiones juraque confirmat. (Anno 1118, Oct. 1.)
[UGHELLI, Italia sacra, III, 379.]

GELASIUS episcopus, servus servorum Dei, dilecto filio HENRICO abbati monasterii Sancti Mamiliani, quod in Monte Christi, tuisque successoribus regulariter substituendis in perpetuum.

Nos qui, disponente Domino, ad S. sedis servitium promotos agnoscimus, ut ejus filios auxilium implorantes tueri ac protegere, prout Deus dederit, debeamus: proinde nos, dilecte in Christo fili Henrice [Col. 0500C] abbas, tuis petitionibus annuentes Beati Mamiliani in Monte Christi monasterium, cui ductore Deo praesides, apostolicae sedis protectione munimus. Statuimus enim ne insulam vestram nullus neque cum bestiis, vel cum aliquo machinamento perturbet, et universa quae in proxima XII indictione in Corsica, vel Sardinia, in Plumbino, vel Elba, vel alibi vestrum monasterium possidet, quieta vobis et integra conserventur; in quibus haec propriis nominibus duximus adnotanda: in Sardinia ecclesiam Sanctae Mariae de Scala Heliae Sancti Gregorii . . . et Sancti Mamiliani de Simassi cum pertinentiis earum. In Corsica monasterium Sancti Stephani de Venaco, monasterium Sanctae Mariae [Col. 0500D] de Majaja, ecclesiam Sancti Pellegrini, et ecclesiam Sancti Pauli de Concha cum pertinentiis suis. Quaecunque etiam in futurum annuente Deo juste poterit adipisci, firma vobis vestrisque successoribus et illibata permaneant. Decernimus ergo ut nulli hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Obeunte te ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilli sanioris secundum Dei timorem, [Col. 0501A] et D. Benedicti Regulam providerint eligendum: sepulturam quoque ejusdem monasterii et cellarum ejus liberam esse decernimus, ut eorum, qui illic sepeliri deliberaverint, devotioni, et extremae voluntati, nisi forte excommunicati sint, nullus obsistat. Decimas vero vestrarum terrarum, quas ubilibet habetis sine ulla episcoporum vel episcopalium ministrorum actione quietam vobis manere concedimus. Sane laicos seu clericos saeculariter viventes ad conversionem suscipere nullius contradictio vos inhibeat. Si qua igitur in futurum ecclesiastica saecularisve persona hanc nostrae constitutionis paginam sciens contra eam venire tentaverit, secundo tertiove commonita, si non satisfactione congrua emendaverit, potestatis honorisque [Col. 0501B] sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Domini Redemptoris nostri Jesu Christi alienas fiat, atque in extremo examine districtae ultioni subjaceat. Cunctis autem eidem monasterio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

Ego Gelasius Ecclesiae catholicae episcopus subscripsi.

Signum manus meae: DEUS IN LOCO SANCTO SUO.

Datum Pisis per manum Chrysogoni sanctae Romanae Ecclesiae diaconi cardinalis, Kalend. Octobris, [Col. 0501C] indict. XII, anno Dominicae Incarnationis 1118, pontificatus autem domini Gelasii secundi papae anno primo.



XVIII. Canonicis Lucensibus affirmat se S. Frigdiani canonicorum privilegia confirmando eorum jura non imminuisse. (Anno 1118, Oct. 2.)
[MURATORI, Rer. Ital. Script., III, I, 406.]

GELASIUS episcopus, servus servorum Dei, dilectis filiis B. archidiacono, V. archipresbytero, R. primicerio, et P. cantori, et caeteris Lucanae Ecclesiae canonicis, salutem et apostolicam benedictionem.

Fraternitatem vestram vehementius conturbatam [Col. 0501D] audivimus quasi nos aliquid adversum vos turbatione dignum fecerimus. Nosse autem omnino vos volumus quia sicut fratres nostros in Christi vos charitate diligimus. Etsi enim B. Frigdiani ecclesiam quietam esse velimus, non tamen quid vobis fecimus, aut subtraximus, aut infirmavimus.

Datum Pisis VI Non. Octob.



XIX. Bulla in qua Nobiliaci possessiones recensentur. (Anno 1118, Oct. 23.)
[Gall. Christ. nov., II, instr. 347.]
[Col. 0502A]

GELASIUS episcopus, servus servorum Dei, dilecto filio RADULPHO abbati monasterii S. Juniani Nobiliacensis, ejusque successoribus regulariter substituendis in perpetuum, etc.

Statuimus enim ut ecclesia S. Lucae in Pictaviensi civitate, cum ecclesiis S. Petri de Pranziaco [1 1Kb] , S. Aquilini de Liziniaco, S. Petri de Mazeroliis [2 1Kb] , S. Mariae de Boueressia [3 1Kb] cum castello Montis cunctorii, cum ecclesia de Apriliaco [4 1Kb] , cum duobus molendinis juxta eamdem civitatem, cum hortis et caeteris appenditiis suis; ecclesia S. Mariae de Liziniaco [5 1Kb] , [Col. 0502B] S. Martini de Ingambia [6 1Kb] , S. Florentiae de Condato [7 1Kb] cum appenditiis suis, ecclesia de Marciaco [8 1Kb] cum appella S. Amandi de Columberio, de Faduntiis cum pertinentiis suis, ecclesia S. Martini de Floriaco [9 1Kb] cum appenditiis suis, Sanctae Mariae de Avalia [10 1Kb] cum silvis Bornelli [11 1Kb] , Pineti [12 1Kb] , Borneti, S. Mariae de Allona [13 1Kb] , S. Hilarii de Jugo Arenae [14 1Kb] cum terra de Vintriaco [15 1Kb] cum molendinis, pratis, et caeteris ad eam pertinentibus, ecclesia S. Juriani de Mairiaco [16 1Kb] cum ecclesiis de Plibotiis [17 1Kb] , de Limalongis [18 1Kb] , de Coniaco [19 1Kb] , de Clotiaco [20 1Kb] , de Capella [21 1Kb] , cum terra de Libardone [22 1Kb] , et Furfanno [23 1Kb] et cum villis, terris, et pertinentiis suis: ecclesia S. Petri de Isinodio [24 1Kb] , S. Nicolai de Sivriaco [25 1Kb] cum parochia ejusdem castri, S. Martini de Coherio [26 1Kb] cum parochia [Col. 0502C] ejusdem castri: S. Martini de Bruzo [27 1Kb] cum terra de Permeliaco [28 1Kb] , ecclesia de Roomo, de Argillosiis [29 1Kb] cum pertinentiis suis, ecclesia S. Genardi [30 1Kb] de Notiaco cum ecclesia de Paiziaco [31 1Kb] , et cum caeteris appenditiis suis; S. Petri de Frontiniaco [32 1Kb] cum pertinentiis suis, S. Salvatoris in Alnisio [33 1Kb] cum villa et cum ecclesia de Riost [34 1Kb] , cum molendinis, salinis, pratis, terris, et caeteris appenditiis suis; S. Mauritii de Capella [35 1Kb] , ecclesia de Columberio [36 1Kb] in castellania Castri-Airaldi; S. Petri de Pugniaco [37 1Kb] cum pertinentiis suis, S. Gaudentii [38 1Kb] juxta Frontiniacum, S. Brictii de Cundagia [39 1Kb] , terra de Ferrariis, terra de Ferribovis [40 1Kb] ; universa etiam quae idem monasterium vel in praesenti possidet, vel [Col. 0502D] in futurum concessione principum, vel oblatione fidelium, vel aliis justis modis poterit adipisci, firma tibi tuisque successoribus et illibata permaneant. Decernimus ergo ut nulli, etc. Porro de presbyteris qui per parochias ad monasteria pertinentes in ecclesiis constituuntur, praedecessoris nostri sanctae memoriae Urbani papae secundi sententiam confirmamus, ut videlicet abbates in parochialibus ecclesiis, quas [Col. 0503A] tenent, episcoporum consilio presbyteros collocent, episcopi vero parochiae curam cum abbatis consensu sacerdoti committant, ut ejusmodi sacerdotes de plebis quidem cura episcopo rationem reddant; abbati autem pro rebus temporalibus ad monasterium pertinentibus debitam subjectionem exhibeant; et sic sua cuique jura serventur. Illam sane pravam consuetudinem decreti praesentis interdicto resecamus, ne videlicet in festivitate beati Juniani clerici Sancti Hilarii chorum, refectorium, et claustrum monasterii aggrediantur vel inquietent, sed monachi secundum regularem consuetudinem sine tumultu saecularium clericorum quiete ac solitarie sua solemnia peragant. Si qua igitur in futurum ecclesiastica saecularisve persona, etc., aeternae pacis inveniant. [Col. 0503B] Amen.

Ego Gelasius Ecclesiae catholicae episcopus.

Signum manus meae: DEUS IN LOCO SANCTO SUO.

Datum Massiliae per manum Gregorii S. R. E. diaconi cardinalis, X Kal. Novemb., indict. XII, anno Dom. incarn. 1119, pontificatus autem domini Gelasii papae II anno primo.



XX. Bernardi, primatis Toletani, privilegia confirmat. (Anno 1118, Nov. 7.)
[MURATORI, Rer. Ital. Script., III, I, 411.]

GELASIUS episcopus, servus servorum Dei, reverendissimo fratri BERNARDO Toletano primati, ejusque successoribus canonice substituendis in perpetuum.

[Col. 0503C] Charitatis est bonum proprium congaudere profectibus aliorum, etc. Idcirco praedecessorum nostrorum sanctae memoriae Urbani II, item Pascalis II, vestigiis inhaerentes, tam tibi quam tuis successoribus Toletanae Ecclesiae cathedram illustrantibus, totius Hispaniae primatum, largiente Domino, confirmamus, salva tamen Romanae Ecclesiae auctoritate, et metropolitanorum privilegiis singulorum, etc.

Ego Gelasius catholicae Ecclesiae episcopus subscribo.+

Signum manus meae: DEUS IN LOCO SANCTO SUO.

Datum apud S. Aegidium, per manus Chrysogoni S. R. E. diaconi card., VII Id. Novembr., indictione XII, anno Dominicae Incarnationis 1119, pontificatus [Col. 0503D] autem Gelasii II papae anno I.



XXI. Ad Didacum episcopum Compostellanum.---Commendat nuntios suos. (Anno 1118, Nov. 17.)
[FLOREZ, España sagrada, XX, 267.]

GELASIUS episcopus, servus servorum Dei, ven. fratri D., Compostellano episcopo, salutem et apostolicam benedictionem.

[Col. 0504A] Veteris charitatis dilectionem nolumus oblivisci, quae qualis erga te jam dudum fuerit, ipse melius in tabula cordis leges. Vocaturi igitur ad concilium quod Kal. Martii, auxiliante Deo, Alverniae celebrare deliberavimus confratres nostros episcopos Hispaniae te solo excepto convisitamus, quia illius regni negotia in manibus tuis pendent. Nuntios nostros quos pro hac vocatione dirigimus, tuae benevolentiae commendamus. Memento villani, amicus et medicus in necessitate probantur.

Data Magalone, XV Kal. Decemb.



XXII. Prohibitio ne professi in ecclesia Sanctae Mariae Fontis Ebraldi recipiantur ab abbatibus aut prioribus aliorum monasteriorum.
[COCQUELINES, t. II, 160, ex archivis Vaticani.]

GELASIUS episcopus, servus servorum Dei, dilectis filiis abbatibus et prioribus monasteriorum, salutem et apostolicam benedictionem.

Memores esse debetis quod Dominus in Evangelio dicit: »Quaecunque vultis ut faciant vobis homines, eadem et vos facite illis.« Audivimus siquidem quod quidam vestrum professos ecclesiae Sanctae Mariae de Fonte Ebraldi suscipiant, ubi per Domini gratiam ex longo jam tempore maxima religionis observantia custodita est: per quam nimirum benignitatem religionis et professionis vincula resolvuntur. Per praesentia igitur scripta universitati vestrae praecipimus, ne deinceps professos ejusdem suscipiatis ecclesiae; sed in loco ipso ad honorem Dei, et suarum [Col. 0504C] animarum salutem professionis suae custodiant sponsionem.

Datum apud Magalonam, duodecimo Kal. Decembris [(7) 1Kb] .



XXIII. Bulla pro abbatia Crassense. (Anno 1118, Nov. 30.)
[Gall. Christ. VI, instr. 434.]

GELASIUS episcopus, servus servorum Dei, dilecto filio BERENGARIO abbati Crassensis monasterii B. Mariae, quod in Carcassensi parochia situm est, ejusque successoribus regulariter instituendis in perpetuum.

In Lateranensis palatii tomis reperimus quod [Col. 0504D] Carolus imperator B. Mariae Crassense monasterium in Carcassensi parochia aedificans B. Petro obtulerit cum universis quae loco eidem contulerat. Et nos ergo eamdem catholici regis oblationem suscipientes, monasterium ipsum B. Petri protectione decrevimus confovere, statuentes ut quaecunque vel ab eodem rege, vel ab aliis catholicis principibus ei collata, vel aliis justis modis acquisita sunt, firma semper et illibata permaneant, in quibus haec propriis [Col. 0505A] duximus nominibus annotanda. In Narbonensi episcopatu ecclesiam S. Laurentii (S. Laurent de Cabreresse), S. Stephani de Campo longo (Camplong), S. Pauli de Rivo-putido [(8) 1Kb] , S. Felicis de Capite stagni (Capestang), S. Petri de Licis, S. Eulaliae de Robiano (Roubian), S. Petri de Najoaras, S. Felicis et S. Nazarii de Leziniano, S. Juliani de Fonte cooperto, S. Saturnini de Villarubea, S. Eulaliae de Tezano, S. Adriani de Tornezarno, S. Sebastiani de Ripa alta, S. Petri de Pratis, S. Asciscli de villa Berziano, S. Martini de Triviaco, S. Romani de Furca, S. Mariae Magdalenae de Quintiano [al. Quintiliano], S. Adriani et S. Mariae de Mairolas, S. Juliani de Calzcastel, S. Joannis de Perron [al. Berron], S. Joannis de Palma, S. Martini de Novellis, [Col. 0505B] S. Joannis de Tusciano, S. Mariae de Fausta, S. Petri de Paderno, S. Mariae de Vigrado [al. Vinogrando], S. Martini de Molleta, S. Andreae de Mansionibus, S. Saturnini de Palairaco, S. Fructuos: de Casa cooperta, S. Martini de Puteo, S. Stephani de Romaneto, S. Romani de Laurera [al. de Leyreiria], S. Cypriani de Cuciis, S. Petri de Planeda, S. Felicis de Malverzo [al. Malverio], S. Stephani de Cepiano, S. Martini de Palazol, S. Andreae de Azillano, S. Petri de Capraspina cum pertinentiis earum: et in eodem episcopatu castrum de Leco cum pertinentiis suis, castrum Laco cum pertinentiis suis et plagis marinis Liziani, Rubiani, Caputmortis, Luci, Rivi putidi, Campi longi, Villae rubeae, [Col. 0505C] Calzcastelli, Novellis cum villis et pertinentiis earum, villam Palmae, Tezani, Castogae, Ferrals, Fontis cooperti, Ripae altae, Tornisarni, Prati, villae Borciani, Triviaci, Quartilianis, Tuxsani, Faustae, Molletae, Paderni, Taxi, Mansionis, Palairaci, Buxenaci, Lairere, Buxae, Aurciole, Caprespine, Malverii, Sipiani, Cuxani, Planede cum ecclesiis et pertinentiis earum: et alodium de Capitestagni, de Cuxiaco, de S. Jorio, de Narbona, de Harpadeux, de Faberzano, de Palasolel, de Berneto, et de Agantano.

In episcopatu Carcassensi ecclesiam S. Michaelis de Nahusa, S. Martini de Podiolato, S. Juliani de Rabendosa, S. Petri de Alarico, S. Cucuphati de Lausa, S. Martini de Curtis, S. Mariae de Cominiano, [Col. 0505D] S. Petri de Millanello, S. Andreae de Milhano, S. Pauli de Coloniaco [al. de Bolhonaco], S. Fulchi, S. Hilarii de Casilaco, S. Mariae de Veziliano [al. de Verzellano], S. Cirici de Agrifolio, S. Joannis de Agrifolio superiori, S. Stephani et S. Cypriani de Faveriis, S. Mariae de Tautirano, S. Martini de Cosano, S. Mariae de Cerviano, S. Stephani de Caunas, S. Petri de Bagnuls, S. Mariae de Petramala, S. Cypriani de villa Alzenaria [al. Asinaria], S. Genesii de Septembisano, S. Felicis de Mirallas, S. Mariae de Casillars cum pertinentiis earum; et castrum Alarici, et villam S. Cucuphati de Lauza, et Flexi et Curtes, Cuminian, Milani, Bolonaci, Cazilaci, Virziliani, Agrifolii superioris et inferioris; [Col. 0506A] et alodium de Badenx, de Beriaco cum pertinentiis suis.

In Tolosano episcopatu monasterium B. Mariae de Cambono (Camon) cum pertinentiis suis, ecclesiam S. Petri de Marenx, S. Vincentii de Ax, S. Petri de Prades, S. Saturnini de Arsat, S. Petri de Sorsat, S. Petri de Podio, S. Petri de Agenat, S. Mariae de Ravat, S. Felicis de Faulinges, S. Mariae et S. Pauli de Alta ripa, S. Martini de Petrafitta, S. M. de Porcelligrisei, S. Stephani de Soplesenx, S. Lupi et S. Joannis de Tortorag [al. de Tourriac], S. M. de Beced. cum villis et pertinentiis earum, S. Mariae de Solario.

In episcopatu Helenensi ecclesiam S. Stephani et S. Vincentii de Stagello, S. Martini de Corneliano, [Col. 0506B] S. M. de Fonte, S. Felicis de Peziliano, S. Saturnini, S. Stephani, S. Mametis, S. M. et S. Andreae de Ripa alta, S. Columbae, S. Mariae de Toluges [al. Coluges], S. Marci [al. S. Cyrici] de Canoas, S. Martini de Canoas, S. Petri de Prata; monasterium S. Martini de Canegou, S. Andreae de Subereta cum villis et certis pertinentiis earum.

In Gerundensi episcopatu monasterium S. M. de Riudazer [al. de Rividario], S. Sepulcri de Paleira, S. Stephani de Catnellas, S. Felicis de Lagostera, S. Petri de Gallicantu, S. Felicis de Geisal [al. de Gersan] cum villis et pertinentiis earum.

In episcopatu Caesaraugust. monasterium de Jassaria cum pertinentiis suis.

In episcopatu Urgellensi ecclesiam S. Petri de Burgalo [Col. 0506C] [al. Burgaliis], S. Petri de Linars, et villam Cinzors et Roret cum pertinentiis earum.

In Albiensi episcopatu ecclesiam S. Petri de Rosen [al. de Rosieux] cum pertinentiis suis. Quaecunque praeterea in futurum concessione pontificum, vel liberalitate principum, vel oblatione fidelium juste atque canonice poteritis adipisci, quieta semper vobis vestrisque successoribus et integra conserventur. Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, [Col. 0506D] usibus omnimodis profutura.

Porro ut idem Crassense monasterium sub tutela et jurisdictione S. nostrae Romanae, cui Deo auctore deservimus, Ecclesiae constitutum nullius alicujus juris ecclesiae ditionibus summittatur, omnem cujuslibet ecclesiae sacerdotem in eo ditionem quamlibet, praeter rectorem sedis hujus apostolicae prohibemus, adeo ut nisi ab abbate fuerit invitatus, nec missarum ibi solemnia celebrare praesumat. Obeunte te ejusdem loci abbate, vel tuorum quolibet successore, nullus ibi qualibet surreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam [Col. 0507A] elegerint, a Romano pontifice, vel cui ipse commiserit, consecrandum. Chrisma, oleum sanctum, consecrationes altarium, sive ecclesiarum, ordinationes monachorum, qui ad sacros fuerint ordines promovendi, a dioecesanis suscipietis episcopis, si quidem gratiam atque communionem sedis apostolicae habuerint, et si ea gratis ac sine pravitate voluerint exhibere; alioquin liceat vobis catholicos quos malueritis adire antistites, ab eis consecrationum sacramenta suscipere, qui apostolicae sedis fulti autoritate quae postulantur indulgeant. Nec pro adjacentium parochiarum interdictis fratres vestri, qui per vestras ecclesias commorantur, a divinis officiis suspendantur, vel a mortuorum suorum exsequiis prohibeantur, sed ipsi tantum cum eorum [Col. 0507B] clientibus, clausis ecclesiarum januis, divinae servitutis officia peragant, et sepulturae debita exsolvant. Illorum quoque sepulturam liberam esse censemus, qui apud loca vestra sepeliri deliberaverint, nec devotioni et extremae voluntati, nisi forte excommunicati sint, ullus obsistat. Sane de presbyteris qui per parochias ad monasteria pertinentes in ecclesiis constituuntur, praedecessoris nostri sanctae memoriae Urbani secundi papae sententiam confirmamus, ut videlicet abbates in parochialibus ecclesiis quas tenent, episcoporum consilio presbyteros collocent; episcopi autem parochiam cum abbatum consensu sacerdoti committant, ut ejusmodi sacerdotes de plebis quidem cura episcopo rationem reddant, abbati vero pro rebus temporalibus ad monasterium [Col. 0507C] pertinentibus debitam subjectionem exhibeant, et sic sua cuique jura serventur. Ad indicium autem perceptae a Romana Ecclesia libertatis quinque aureos quotannis Lateranensi palatio persolvatis. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, etc.

Ego Gelasius catholicae Ecclesiae episcopus.

Signum manus meae: DEUS IN LOCO SANCTO SUO.

Datum apud Magalonam per manum Grysogoni, S. Rom. Ecclesiae diaconi cardinalis, II Kalend. Decemb., ind. XII, Dominicae Incarnat. anno 1119, pontific. autem domini Gelasii secundi papae anno primo.



XXIV. Ad Bernardum Auscitanum archiepiscopum. (Anno 1118, Dec. 8.)
[D. BOUQUET, Recueil, XIV, 322.]
[Col. 0507D]

GELASIUS episcopus, servus servorum Dei, venerabili [Col. 0508A] fratri BERNARDO Auscitano archiepiscopo, salutem et apostolicam benedictionem.

De coemeterio S. Orientii, praesentibus nobis, multi saepe clamores in Romanorum pontificum audientia saepe facti sunt. Caeterum, omnino ipsis placuit ut coemeterium illud, sicut antiquitus constitutum, ita et in posterum servaretur. Praecipimus ergo ne fratres monasterii S. Orientii super hoc negotio inquietes; sed coemeterium, sicut permansit hactenus, ita et deinceps quietum integrumque permaneat, neque novum aliud contra veterem consuetudinem construatur.

Datum Tornaci, VI Idus Decembris [(9) 1Kb] .



XXV. Ad exercitum Christianorum civitatem Caesaraugustanam obsidentem.---Omnibus ad eum aliquid conferentibus indulgentiam largitur. (Anno 1118, Dec. 10.)
[MANSI, Concil., XXI, 1169.]
[Col. 0508B]

GELASIUS episcopus, servus servorum Dei, exercitui Christianorum civitatem Caesaraugustanam obsidenti, et omnibus catholicae fidei cultoribus, salutem et apostolicam benedictionem.

Litteras devotionis vestrae inspeximus: competitioni, quam pro Caesaraugustano electo ad sedem apostolicam duxistis [direxistis], favorem libenter accommodavimus. Eumdem ergo electum, nostris tanquam beati Petri manibus, largiente Domino, consecratum remittentes ad vos, benedictionem vobis apostolicae visitationis impendimus, aequam [Col. 0508C] omnipotentis Dei misericordiam implorantes, ut per sanctorum preces et merita opus suum ad honorem suum et Ecclesiae suae dilatationem vos faciat operari. Et quoniam et vos ipsos, et vestra extremis objicere periculis decrevistis: si quis vestrum accepta de peccatis suis poenitentia in expeditione hac mortuus fuerit, nos eum sanctorum meritis, et totius Ecclesiae catholicae precibus, a suorum vinculis peccatorum absolvimus. Caeterum, qui pro eodem Domini servitio vel laborant, vel laboraverint, et qui praefatae urbis ecclesiae a Saracenis et Moabitis dirutae, unde reficiatur, et clericis ibi Deo famulantibus, unde pascantur, aliquid donant vel donaverint, secundum laborum suorum et beneficiorum suorum ecclesiae impensorum quantitatem, ad episcoporum [Col. 0508D] arbitrium, in quorum parochiis degunt, poenitentiarum suarum remissionem et indulgentiam consequantur.

Data Alesti, quarto Idus Decembris [(10) 4Kb] .



XXVI. Ad Pontium abbatem Cluniacensem.---Monasterii Cluniacensis privilegia confirmat. (Anno 1118, Dec. 16.)
[MANSI, Concil., XXI, 171.]
[Col. 0509A]

GELASIUS episcopus, servus servorum Dei, charissimo in Christo filio PONTIO Cluniacensi abbati, ejusque successoribus regulariter substituendis in perpetuum.

Ignem semper in altari ardere, legale praeceptum est. Quem sacerdos, qui patri jure successerat, supposita lignorum strue, ne deficeret, enutriret. Hoc jam diu in cordibus nostris sacerdos verus, [Col. 0509B] aeterni Patris Filius, conservavit: quia et priusquam te in abbatis officium, et me in pontificatus ministerium provexisset, corda nostra dilectionis igne succendit, et charitatem in nobis mutuam custodivit, et post susceptas ordinationes amplificavit. Unde nos in his quae pro Cluniacensis monasterii salute et quiete postulas, dulcedini tuae abnuere indignum duximus. Ipsa etiam ejusdem loci veneranda religio, et praedecessorum tuorum vita venerabilis, nos ad haec efficienda compellunt. Pro tua igitur et fratrum tuorum petitione, universa quae praedecessor tuus felicis memoriae Hugo abbas in die obitus sui, ita quiete atque pacifice possidebat, ut nullum inde canonicum judicium recusaret, tibi et Cluniacensi monasterio in posterum quiete atque pacifice habenda [Col. 0509C] et possidenda statuimus. Illam etiam a vobis calumniam apostolicae sedis patrocinio removemus, qua episcopi pro controversiis quae inter vos et ipsos frequenter emergunt, innocentes homines parochiarum vestrarum et altercationum expertes interdictis suis vehementer affligunt. Sane et abbatias quas praedecessores nostri apostolicae sedis pontifices, praedecessoribus tuis deliberatione provida per sua privilegia commiserunt, nos quoque strenuitati tuae ac successoribus tuis in eadem religionis observantia, et dilectione sedis apostolicae permansuris, [Col. 0510A] ordinandas committimus, ut per industriam vestram, religionis status in eis auxiliante Domino conservetur. Videlicet in episcopatu Lemovicensi, abbatiam Sancti Martialis; in Engolismensi, abbatiam S. Eparchi; in Sanctonensi, abbatiam S. Joannis de Angeriaco; in civitate Pictaviensi, abbatiam, quae dicitur Monasterium Novum; in episcopatu Tolosano, abbatiam Lesatensem; in Caturcensi, abbatiam Moysiacensem, et Figiacensem; in Nemausensi, abbatiam Sancti Aegidii; in pago Arvernensi, abbatiam Mausiacensem, Tiernensem et Metanensem; in episcopatu Augustodunensi, abbatiam Vizeliacensem; in civitate Antissiodorensi, abbatiam Sancti Germani; in episcopatu Cameracensi, abbatiam Unicurtis; in Rothomagensi, abbatiam quae dicitur [Col. 0510B] Pontesia; in Tarvannensi, abbatiam S. Bertini et S. Wsmari; in Italia, abbatiam S. Benedicti supra Padum. Ea vero quae temporibus nostris per vestram, vel fratrum vestrorum sollicitudinem legitime acquisita sunt, quieta vobis vestrisque successoribus et illibata permaneant. Praeterea super illum dalmaticae sive sandaliorum usum, quem personae tuae praedecessor noster sanctae memoriae Paschalis papa nostra potissimum intercessione concessit, hoc tibi singulariter amplioris dilectionis speculum indulgemus, ut quoties missas solemnes vel in populo celebraveris, usu eorumdem insignium potiaris. Ad haec, quidquid libertatis, quidquid tuitionis, a praedecessoribus nostris concessum est, nos quoque vobis vestrisque successoribus praesentis decreti [Col. 0510C] pagina roboramus. Si quis igitur decreti hujus tenore cognito, temere, quod absit! contraire tentaverit, apostolicae indignationis ultione plectatur, nisi praesumptionem suam digna satisfactione correxerit.

Ergo Gelasius Ecclesiae catholicae episcopus subscripsi.

Datum Avenioni per manum Chrysogoni S. R. E. diaconi cardinalis, XVII Kal. Januar., indict. XII, Dom. Incarnationis an. 1119, pontificatus autem domini Gelasii II papae anno I.



XXVII. Bulla pro monasterio Caunensi, in dioecesi Narbonensi. (Anno 1118, Dec. 20.)
[BALUZ., Capitul. II, 1557.]
[Col. 0511A]

GELASIUS episcopus, servus servorum Dei, dilecto filio ARNALDO, Caunensis monasterii abbati, ejusque successoribus regulariter substituendis in perpetuum.

Omni petenti nos tribuere evangelicis praeceptis instruimur. Idcirco venerabilium fratrum nostrorum Narbonensis et Arelatensis archiepiscoporum petitionibus, Caunense monasterium, cui Deo auctore praesides, cum omnibus ad ipsum pertinentibus, ad exemplar praedecessoris nostri sanctae memoriae Urbani papae sub apostolicae sedis tutelam excipimus. Quod videlicet monasterium a bonae memoriae Carolo [Col. 0511B] imperatore per Milonem comitem aedificatum, et tam ab ipso quam a filio ejus Lodoico ac nepote Carolo aeque imperatoribus ad honorem sanctorum apostolorum Petri et Pauli per regalia scripta munitum est. Praesentis igitur decreti auctoritate statuimus ut ejusdem loci libertas, sicut a supradictis imperatoribus collata est, firma in perpetuum conservetur. Id est, ut nullus judex publicus, nullus curiae minister, ipsius Ecclesiae colonos citra abbatis et fratrum voluntatem distringere, nec ex rebus monasterii census aut vectigalia quaelibet praesumant exigere. Quidquid autem vel in Narbonensi vel in Minerbensi seu Carcasensi aut Redensi aut Albiensi pago Caunense monasterium possidet, ab omnium hominum molestia vel inquietudine liberum maneat. [Col. 0511C] In pago siquidem Narbonensi ab ipsis praedictorum imperatorum temporibus ecclesiam Sancti Pauli, et salinas in loco qui dicitur a Cagacanes, et insula quae dicitur Dumanas. In Minerbensi villam quae dicitur Libras cum ecclesia sua, villam Bajani cum ecclesia sua, Vitesiam cum ecclesia sua, partem villae Trenciani, partem de Villare, partem villae Abrensis, partem villae de Campolongo, villam de Cros cum ecclesia sua. In montana Spinacia cum villis suis, partem villae Raberti. In Carcasensi villam sive ecclesiam Sancti Fructuosi, ecclesiam Sancti Laurentii, villam Baniolas cum ecclesia sua, villam Palazol cum ecclesia sua, Orris cum ecclesia sua, partem villae Glujani. In Redensi villam Recemiro [Col. 0511D] cum ecclesia sua. In Albiensi ecclesiam Sancti Amancii. Item in Carcasensi partem villae de Fonte cooperta. Ad haec adjicientes decernimus ut quaecunque hodie idem monasterium juste possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Nulli ergo omnino hominum liceat idem monasterium temere perturbare aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt usibus omnimodis profutura. Nec idem monasterium alii violenter subjiciatur, quandiu in eo regularis disciplinae vigor, [Col. 0512A] Domino praestante, perstiterit, salva Narbonensis archiepiscopi canonica reverentia. Obeunte te nunc ejus loci abbate vel tuorum quolibet successorum, nullus qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris, secundum Dei timorem et beati Benedicti Regulam, vel de sua vel de aliena, si oportuerit, congregatione providerint eligendum. Sepulturam quoque ejusdem loci omnino liberam esse decernimus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Si qua igitur in futurum ecclesiastica saecularisve persona, hanc nostrae constitutionis paginam sciens, contra temere venire tentaverit, secundo tertiove commonita, si non [Col. 0512B] satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hunc fructum bonae actionis percipiant, et apud districtum Judicem praemia aeternae pacis inveniant. Amen.

Ego Gelasius, Ecclesiae catholicae episcopus subscripsi.

Signum manus meae: DEUS IN LOCO SANCTO SUO.

Data Aurasicae per manum Grysogoni, sanctae Romanae Ecclesiae diaconi cardinalis, XIII Kal. Jan., indictione [Col. 0512C] XII, Dominicae Incarnationis anno 1119, pontificatus autem domni Gelasii secundi papae anno primo.



XXVIII. Privilegium pro monasterio S. Andreae Avenionensis. (Anno 1118, Dec. 20.
[Histoire de Languedoc, t. II, Preuves, pag. 407, ex archivis abbatiae S. Andreae Avenion.]

GELASIUS episcopus, servus servorum Dei, dilecto filio PETRO abbati monasterii Sancti Andreae, quod in cacumine montis Andaonis super fluvium Rhodani situm est, ejusque successoribus regulariter substituendis in perpetuum.

Officii nostri nos hortatur auctoritas pro ecclesiarum [Col. 0512D] statu sollicitos esse, et quae recte statuta sunt stabilire. Quod cum ecclesiis caeteris debeamus, tuae potius ecclesiae, quam dum in Galliarum partibus essemus nostris manibus consecrari dispositio divina concessit, benigniori debemus familiaritate impendere. Ea propter universa quae aut ordinatoris ac praedecessoris nostri sanctae memoriae Urbani papae, aut aliorum Romanorum pontificum Gregorii, Victoris, Joannis auctoritate monasterio vestro concessa et confirmata sunt, nos quoque praesentis privilegii pagina concedimus et confirmamus, etc. Ad indicium autem hujus a sede apostolica perceptae libertatis, tres libras cerae de ipso Beati Andreae monasterio, duas vero de praefata ecclesia Beati Petri de Todonae, quam de [Col. 0513A] jure sanctae Romanae tenetis Ecclesiae, nobis nostrisque successoribus annuatim persolvatis, etc.

Ego Gelasius Ecclesiae catholicae episcopus.

Signum manus meae: DEUS IN LOCO SANCTO SUO.

Ego Lambertus Ostiensis episcopus.

Ego Boso cardinalis.

[Col. 0514A] Ego Petrus diaconus cardinalis S. Nicolai in Carcere Tulliano.

Datum Arausicae per manum Grysogoni, S. Romanae Ecclesiae diaconi cardin. XIII Kal. Jan., indictione XII, Dominicae Incarnationis anno 1119, pontificatus autem domni Gelasii secundi papae anno primo.




ANNO DOMINI MCXIX
LAURENTIUS VERONENSIS DIACONUS PISANUS
[Col. 0513]



[Col. 0513]
NOTITIA HISTORICA IN LAURENTIUM
(FABRIC., Bibl. med. et inf. lat., IV, 251)

Laurentius Veronensis, diaconus Pisanus, tempore Petri II, archiepiscopi ab anno 1103 ad 1120 Pisani, scripsit carmine heroico De bello Balearico, sive rerum in Majorica Pisanorum ac de eorum triumpho Pisis an. 1115, habito libros septem,

Cum fuit a Christo tecto velamine carnis
Centenus quintus decimus millesimus annus.
Edidit Ughellus Italiae sacrae nov. edit., tom. X, pag. 127.




[Col. 0513]
LAURENTII VERONENSIS DIACONI PISANI DE BELLO BALEARICO SIVE RERUM IN MAJORICA PISANORUM AC DE EORUM TRIUMPHO PISIS HABITO ANNO SALUTIS 1115 LIBRI SEPTEM.
(Edidit UGHELLI Italiae sacrae t. X, p. 127, ad fidem membranacei codicis Viviani de Vivianis, Insulani episcopi.)



INCIPIT LIBER PRIMUS.


   [Col. 0513A] Arma, rates, populum, vindictam coelitus actam
Scribimus, ac duros terrae pelagique labores,
Geryonea viros sese per rura terentes,
Maurorum stragem, spoliata, subactaque regna
His igitur coeptis digneris, Christe, favere.
Terruit Hesperiam Latias revolutus in urbes,
Ruraque ubique frequens Gothis satis agnitus ille
[Col. 0514A] Exstitit, et Gallis, terrasque agitatus in omnes.
In populos etenim Majorica laeva fideles
Bella cruenta gerens lethalia sumpserat arma.
Cujus pertulerat rabies, violentaque classis
Ausonias, Siculas, et Graecorum regiones.
Haec postquam castella, rates, villasque cremarat,
Cumque aris titulos templis violarat adustis,
[Col. 0515A] Suadebat captis Christi mandata negare,
Et praecepta sui complecti vana resullae (sic),
Talia credentes nimium reverenter amavit,
Contradicentes variis cruciatibus addens.
Hos compes, manicaeque graves carcerque domabant.
Hos inamata fames, densi, nimiique labores.
Et ceu testantur, quos aiunt vera referre,
Millia captorum plusquam ter dena fuerunt,
Quos saevus, Baleae vinxit, tenuitque tyrannus,
Praeter ad ignotas quos per commercia crates
Transtulit, aut atrox obitus de carne resolvit.
Fama mali tanti per plures cognita terras
Commovet extemplo sitientes praedia Pisas.
Concitat ira senes, qui Punica vincere regna,
Subdere quique suo gentem potuere tributo.
[Col. 0515B] Hic memorant dum facta bona, et dum bella Panormi
Africa ceu capta est, et subdita facta tributis,
Victaque per varios quam plurima praelia casus,
Accendunt animos juvenum, quibus horrida facta
Et labor, et sudor, duri quoque gloria Martis,
Divitiis, et deliciis potiora fuerunt.
   Moxque pius praesul Petrus virtute coruscus
Civibus haec memorando suis, crucis inclyta signa
Sumpsit, et alterna motae pietate catervae
Sic ad signa crucis capienda fuere frequentes,
Utpote festinant solemni tempore Paschae,
Cum Christi gustant corpus sanctumque cruorem.
   Inde duo, et denos de culmine nobilitatis
Constituere viros, quibus est permissa potestas
[Col. 0515C] Consulis atque ducis, regerent ut graviter omnes,
Purus et istorum disponens singula sensus
Congrua militiae, ratibus quoque conficiendis
Quaeque juvare queant homines classemque pararent.
Et ne praetereant horum te nomina, lector,
Intentis animis apices scrutare sequentes.
Ex his Gerardus Gerardi filius auctus,
Sensibus orator laudabilis, atque facetus,
Natus et Ugonis, patrui de nomine dictus
Gerardus, patrui jam claro dignus honore,
Sicherioque satus, titulis decoratus eisdem,
Petrus, et Azo, simul numero dictantur in isto.
His Illebrandum Rolando junge creatum
Viribus, et factis, et nobilitate micantem,
Hinc Herithone satum, genitoris nomen habentem,
[Col. 0515D] Nec non Henricum, genus a Gniritone trahentem,
Lethariumque simul, juvenemque senemque Dodonem.
Hos decorat Stephano genitus Rodulphus, et ima
Filius Uberti Lambertus clarus in urbe,
Atque Robertinus Francardi splendida proles.
   Horum consilio clari cum praesule digno
Legati Romam vadunt, quos papa colendus
Nomine Paschalis multo suscepit honore,
Pontifici tribuendo crucem, Romanaque signa,
Militiae ducibus, quae praesens Azo recepit;
Qui postquam monuit pietatis dogma catervas,
Et quantum Scriptura pati pro fratribus optet,
Hortatus cunctos sanctis insistere coeptis,
Pro tanto facto peccamina cuncta relaxat,
[Col. 0516A] Hancque potestatem Pisano contulit altam
Pontifici: redit hic propriam properanter ad urbem.
Protinus a populo digna statione receptus,
Astantes turbas monitis papalibus implet.
Et ceu durescit nactum moderamina ferrum
Mulciberi, coctam dum temperat unda bipennem,
Pontificis pariter Pisani voce sacrata,
Fervent Alpheae fortes ad bella phalanges.
Inde brevi valde numero labente dierum
Tertia vox Genuam placidos moderata rogatus
Praesulis invitat, spondet solatia pugnae,
Sed longas nimiasque moras, annalia donec
Tempora praetereant, fraudis sub tegmine poscit.
Pisani didicere patres fraudemque dolumque;
Et tandem patuere doli: retinacula solvens
[Col. 0516B] Navita, Pisanam sua vela retorsit ad urbem.
   Tunc demum Pisae tanto insonuere dolore,
Ut nec magna quidem sentire tonitrua posses.
Quidquid tunc habuit nemorosi Corsica ligni,
Aut picis, innumeros ratium defertur ad usus,
Lunensesque suo privantur robore silvae.
Arboribus caesis remanet Curvaria rara,
Antennas, quae vela ferant, quod gestet easdem,
Arboreum robur celsae tribuere Mucellae.
Caeditur omne nemus, caesum descendit ad undas.
Hoc variae fiunt diverso robore naves,
Gatti, Drumanes, Garabi, celeresque galeae,
Barcae, currabii, lintres, grandesque sagenae,
Et plures aliae variantes nomina naves.
His portantur equi; sunt quaedam victibus aptae,
[Col. 0516C] Ingentes aliae possunt portare catervas;
Servitiis norunt, possuntque subesse minores:
Haec nunquam metuunt vicinas tangere terras,
Adducunt latices, homines ad littora vectant.
Ima galearum juvenum sunt apta lacertis:
Harum quamque solent centum propellere remi,
Ordine qua bino plana nituntur in unda,
Et freta findentes fugiunt sic atque sequuntur,
Ut celeres capreas, et aves superare volantes
Veloci valeant undosa per aequora cursu.
Ligni materies non solum congrua classi.
Hinc etenim turres, pontes scalaeque geruntur,
Cum quibus excelsos invadant agmina muros.
Hinc quoque quae magnas mittant in moenia moles,
[Col. 0516D] Exagitent, rumpantque domos, tormenta parantur.
Hinc ballista minax, aries, testudo petuntur.
Sicque per innumeros lignum distenditur usus.
Nec cessant fabri, ferrum consumitur Ilvae.
Inde rates quod jungat habent, hinc arma refulgent,
Thoraces, rigidi gladii, celeresque sagittae,
Quod quia diversis rebus facit, officiisque
Mille per artifices vario distinguitur actu.
Nec vacat officium, depingunt arma colores,
Resplendent galeae, clypei, sellaeque relucent,
Impositumque super cum gemmis praenitet aurum.
Intereat veniunt quidam de gente remota,
Romaque cum Luca mittit solatia pugnae.
Auxilium bello Genuensis sola negavit
Patria, quamque potest Pisanos impedit actus.
[Col. 0517A] O satis eximio felix Antonia patre!
Nempe tuae regionis hero generaliter urbis
Cura datur patriae, quae pellat et arceat hostes.
Denique perfectae naves mittuntur in undas.
Accipit has Sarnus Graeco vocitatus ab amne
Alphaeus, cui Pisa vetus nunc lapsa cohaesit,
Ex qua Pisanus, qui Pisas condidit istas,
Italiae fluvio nomen donavit, et urbi.
Hinc propria puppes quaeque statione ligantur,
Impleturque cibis, et equis, armisque, virisque,
Et dantur ratibus certissima signa quibusque,
Ac vexilliferi per turmas atque cohortes.
Istorum virtus populis bene nota Latinis
Credit ad bellum facili conducere cursu
Agmina. Decipiunt mortalia pectora curae,
[Col. 0517B] Quodque putat quisquam, vix perficietur ab ipso,
Consiliis hominum quoniam fortuna repugnat,
Atque malis factis alicujus ponere finem
Ante suum tempus non vult divina voluntas.
Temporibus sata quaeque virent, et temporis albent
Articulo, cunctis data sunt sua tempora rebus.
Temporis ordo monet, naturae postulat usus,
Ne nisi maturi rapiantur ab arbore fructus.
Sed Domino, qui cuncta potest, sunt subdita quaeque,
Et quodcunque bonum nutu distinguitur ejus,
Cujus amore suos cognatos, atque parentes,
Divitias, patriam Pisani deseruere.
   Jamque dies aderat sancti celeberrima Sixti,
In qua Pisani de Poenis Marte subactis
[Col. 0517C] Annales recolunt votiva laude triumphos,
Quando per Alphaei fluctus populosa natabat
Classis, et ad fauces limosi fluminis arctas
Convenere rates, sed cum transire nequirent
Tentantes aditus albentis more fluenti
Exornare suas escis, armisque carinas
Coeperunt. Post haec spatiosa per aequora nautae
Direxere viam, terris post terga relictis,
Cernentes placidam fixis obtutibus urbem,
Divinae curae sua moenia, rura, penates,
Uxores, patriam, natorum pignora mandant.
   Dumque rates abeunt, plorant in littore matres;
Plorantum lacrymis bibulae satiantur arenae.
Pectus ad usque parens vitreas descendit in undas,
Et verbis placidis benedicit in aequore natum.
[Col. 0517D] Haec pro patre rogat, pro fratribus atque maritis.
Immensos aliae fundunt in littore questus.
Non aliter Graios flevisse feruntur Achivae,
Pergama quando rates Danaae violenta petebant,
Et non desistunt precibus miscere querelas,
Aeolia ventus donec progressus ab aula
Visibus abreptos spatiosa per aequora vexit.
   Stagnea planities a laeva parte relicta,
Atque Liburnus erant, dextra Gorgona remansit,
Monteque cum nigro, vada, seu Populonica tellus
Effugiunt visus, dum ventus in aequore perflat.
Corsica sub velis fuerat Capraria tergo,
Illa, et Planusio positis in parte sinistra.
   Dumque favent venti, Tauro post terga relicto
Adveniunt Langona rates, linguntque labetes,
[Col. 0518A] Et retinent portum dictum de nomine sanctae,
Quam Reparata vocant, muros, templumque vetustum
Erecti lapides, scopulosaque littora monstrant.
Hosque sinus exire parant, pariterque resumunt
Turrentes aditus, ubi Constantinus habebat
Sedes. Rex clarus multum celebratur ab omni
Sardorum populo, bis sex, geminisque diebus
Operiendo suos sibi gens Pisana moratur.
Inde sinum repetunt, quem vulgo fert Caput album
Scilicet ob nullum trepidantia littora ventum.
Istic Dutibinus Pisanis associatur,
Qui quondam regnum censebat Calaritanum,
Et Constantino Saltarus judice natus;
Praevalet hic jaculo, praeclaris sensibus ille.
[Col. 0518B] More pari Danaos Hecateia suscipit aulis,
Cum fuerat Phrygios Menelaus iturus in hostes.
Civibus hic praesul multum de pace locutus
Plurima per paucos incassum semina fudit,
Sed tamen e multis fructum percepit eorum.
   Tunc Passarino committunt Alpheroloque
Praevia signa maris patres communiter omnes,
Hosque sequi nautae, sed et observare jubentur.
Jussa patrum contempta jacent, convertitur ordo;
Quisquis enim potuit celeri transcurrere ligno
Ostendit sociis velis, et remige puppes.
Jam geminis lapsis gemina cum nocte diebus,
Tertia lux iverat, nox et jam coeperat esse
Tertia Septembris, vicinior illa Kalendis
Non fuerat nisi postera quae sibi sorte secunda
[Col. 0518C] Exspectabatur, nec ea tenebrosior ulla
Circumquaque, tonat, sed et undique crebra coruscant
Fulgura, turbari nautas, reliquosque videres,
Qui nondum rabidi bene norant aequoris usum.
Sidera nulla patent oculis, solosque micantes
Nautae cernebant accensos puppibus ignes.
Non Laerte satus foret in terroribus istis
Intrepidus, Circes quamvis superaverit artes,
Si fortuna ducem fluctus duxisset in istos.
Arbitrium cujusque fuit miserabile tempus
In tempestatis transcurrere saeva pericla.
Sed Dominus solitus propriis succurrere servis,
Justitiae semper qui salvat et auget amantes,
[Col. 0518D] Firmavit Boreae placidos super aequora flatus,
Qui tota leni portarunt aequore nocte
Naves; mox pulsis tenebris subiere micantes
Stellae, nox abiit, praeclari forma diei
Subsequitur, celeri classis levitate cucurrit,
Ac crescente die coeperunt cernere terras
Hispanas, sed eas Baleares esse putabant,
Blandesi donec committitur anchora ripae.
Has postquam retinent, Latio de littore vecti
Hastis suspendunt pugnam minitantia signa,
Atque tegunt fortes clypeis radiantibus artus,
Et stringunt rigidos totis conatibus enses.
Littora tota sonant ex rauca voce tubarum.
Indigenas quoscunque vident, capiuntque fugantque,
Hi se Christicolas, Catalanensesque fatentur.
[Col. 0519A] Turbatos volvunt Pisani pectore sensus,
Et positis armis resident in littore tristes.
   Inde Pirena sibi postquam cognoscitur ora.
Mutant consilium diversa pericla timentes,
Quod nec habetur ibi vento tutamen ab omni,
Transieratque simul vallata caloribus aestas.
Tunc ex consulibus Rolandi filius unus,
Cui genus, et sensus, clarum quoque Curia nomen,
Et civilis amor cum divitiis tribuerunt,
Mittitur ad comitem, cui Bachinon, atque Girunda
Subeuntur, multasque regit pro viribus urbes,
Cui nomen Raymundus erat, qui laudis equestris
Fructus innumeros clarosque patraverat actus.
Hispanos cujus terror commoverat hostes.
Rolando genitus postquam pervenit ad ipsum,
[Col. 0519B] Atque salutavit: Comitum clarissime, dixit,
Pisanus populus Christi virtutibus auctus,
Ecce, favente Deo, partes devenit in istas.
Alterius verbis, quod jam tibi forte relatum est,
Quod si causa monet, seu ditia castra videre
Te juvat, acceleres Pisanam visere classem
Et sociare sibi belli, sociumque, ducemque
Agmina nostra volunt, ferus et te provocat hostis.
Nam quem non moneat Balearis saeva tyranni
Fama, repercussi quae fines concutit orbis,
Et Latii populos, cunctosque perurget Achivos.
Nec dum finierat consul, cum plura paranti,
Ille refert grates: Faciat quoque prospera, dixit,
Omnia vestra Deus vobis, et in omnibus adsit,
Inque manus vestras communes praebeat hostes
[Col. 0519C] Orbis, et in sanctae sortis nos congreget usus,
Ut faciemus ei quae sunt gratissima semper.
Nam contra nullos ego justius arma movebo.
Hi Christi servos multis cruciatibus arcent,
Atque meum littus faciunt cultore vacare.
Nam quos Blandensi positos in littore muros,
Templa videtis, erant miris radiantia signis,
Quorum summa tegunt hederae, vel frondea vitis
Occulit, aut ficus, seu quaelibet occupat arbor
Pluribus in templis, monachi cecidere per ipsos,
Atque sacerdotes, jugulis maculantibus aras
At reliquos aetate viros, aut arte micantes,
Constituere suis duris servire catenis.
Vincla, labor, atque fames hos saepe necarunt,
Aut jus Machametis quos ponere trist coegit
[Col. 0519D] In cervice jugum. Quem non dolor excitat iste!
Quod si forte Deus vobis concesserit ut vos
Tanto possitis finem praebere labori,
Militiae Domini solatia quaeque paramus,
Collatisque ferum superemus viribus hostem.
   Nuntia dictorum mox charta futura notatur,
Qua se militibus Christi promittit amicum,
Atque Pyrenaeae concedit singula terrae.
Tunc Ildeprandum donat, multumque precatur,
Ut sese Latiis socio conjungat amore.
Altera lux postquam cives conducit in unum,
Talibus alloquitur socios sermonibus Azo,
Quem gratae populus celebrabat munere linguae:
Quod Domini nutu disponitur, a ratione
[Col. 0520A] Funditas humana cognoscitur esse remotum
Vidimus ingentes fluctus, tonitrusque coruscos,
Credidimus subitos minitari fulgura ventos.
Mox Domini pietas pacatas reddidit undas
Aequoreas nobis; vis est ea nempe Tonantis.
Nam pro velle suo mundanos destinat actus,
Arbitrioque pio causa dominatur in omni.
Hanc pedibus nostris tribuit contingere terram,
Ut socias relevet divina remissio turbas.
Ergo viri docti dum littore stamus in isto,
Nos augere decet cuneos, felicia dici
Ut vere valeant non casso nomine castra.
   Jamque Pyrenaei comitis solatia vobis
Auxiliante Deo possunt non parva parari.
Vos portare suos equites rogat ille ducentos,
[Col. 0520B] Centum se propriis spondet gestare carinis.
Misit et hanc chartam; chartam porrexit, et addit;
Istuc nos Dominus duxit, non nostra voluntas,
Qui famulatur ei bene speret, et indubitate
Quod vera nunquam fraudabitur utilitate.
Praesul abest, portumque tenet, qui distat ab isto
Per passus sex mille; reor, mittamur ad ipsum,
Et si dicta placent, tunc perveniamus ad actus.
Hisque peroratis placuerunt dicta quibusque.
Charta legi comitis petitur, fractoque sigillo
Inspexit Lodoicus eam, legitque decenter.
Lecta placet cunctis, comiti dant agmina laudes.
Sancti Felicis portum gens illa vocabat,
In quo praesul erat: properans legatus ad ipsum
Vadit, sed praesul recipit, firmatque loquelas.
[Col. 0520C] Dimittunt blandas post haec cum turbine naves,
Atque petunt portum, sanctus quem praesul habebat;
Cujus ad ingressum ventus pugnabat iniquus.
Ut portum tenuere rates, et coetus haberi
Coepit, et herboso steterat jam concio prato,
Optimus antistes sanctae pietatis amator
Talibus Alphaeos monuit memoranda loquelis:
   Sanguine vos proprio quos Christus ab hoste redemit,
Ut veras spinas, veteres fugitote ruinas.
En sunt tres lapsus quibus exstat Adam superatus.
Namque Deum perdit, male qui cupit, atque superbit.
Et male laetatur cui gloria vana paratur:
Nascitur hinc odium, discordia, livor et ira.
[Col. 0520D] Ista movere queunt hominum praecordia dira.
Non valet esse bonus vitiis qui subjacet istis.
Vincere nemo potest, quisquis superatur ab ipsis.
Pectora nam lacerant, sensusque trahunt, velut hostes
Diripiunt, capiunt; ipsis vos claudite postes.
Non Domini Genitum pro se tormenta tulisse,
Ast homines propter debent homines meminisse.
Hic minuit nostros languores, atque reatus,
Tollit et hic poenas, cunctosque fugat cruciatus.
Pace Deum debent, et mentis simplicitate
Quaerere, non odiis homines, aut asperitate.
Qui pacem portant, coelo possunt habitare.
Debetis fratres cum toto cordis amore,
[Col. 0521A] Si nec amatis eos, quos vos modo forte videtis,
De nondum visis mihi nunquam spem facietis;
Horum quisquis enim praesentes temnit amores,
Qualiter illorum poterit relevare dolores?
Pacis amatoris non est possessio parva;
Sidera namque tenet, pontumque beatus et arva
Postquam de Saulo Dominus sibi fecit amicum,
Sic nemo nostrum fratrem ducens inimicum,
Vera sit in nobis et non concordia falsa,
Si tuti vultis transire per aequora salsa,
Magna Dei virtus nostros ut terreat hostes,
Pax sua possideat nostros cum limite postes.
   Interea vulgus pelagi terrore solutum
Murmurat, et patrias exoptat turpiter oras,
Inque duces stultas tentans agitare querelas
[Col. 0521B] Hostibus omissis pariter remeare minantur.
His permotus ait Lucensis talia Fralmus:
Gaudet quisque Deum cui sunt cum prosperitate
Omnia, laetatur cui congrua quaeque parantur;
Congrua namque reor socios et multiplicare,
Subsidioque viros proprii reperire laboris,
Qui socios augere potest, bene percutit hostes
Quos satis egregios nobis divina paravit
Gratia, nec nostrum teneat turbatio quemquam.
Cum bello quisquam nec adhuc superaverit hostem
Ex quo coepimus hoc, neque sit superatus ab hoste,
Ut quid tanta tenet vestras turbatio mentes?
Poenitet ignavos coepti fortassis honoris,
Cum vox istorum praeclaras polluit aures;
[Col. 0521C] Hosque piget venisse quidem, qui rura solebant
Vertere, qui curvis incumbere semper aratris,
Cunctaque consumunt vertendo tempora glebas;
Et modo cum nequeant sua semina tradere sulcis,
Aut conculcato pedibus procumbere musto,
Nocte, dieque moras istas, casusque querantur,
Inque domos remeare suas fortasse minantur.
Hi viles homines, quorum miserabilis aetas
Praesenti populo nullam gerit utilitatem,
Semper agant, semperque gemant, agitentque querelas.
Quos mores retinere suos infamia non est.
Hos bonitas, clarumque decus sejungat ab illis,
Et maneat nostro concordia semper in actu,
[Col. 0522A] Sitque carens odio, qui vult servire Tonanti
Si decies prohibetur iter, decies repetatur,
Et via tentetur crebro dum perficiatur.
Ut tenuit semper teneat reverentia nostras
Curas, quod gerimus quia totus conspicit orbis,
Si cito non aderit, quod gestit nostra voluntas,
Tactus ob hanc causam maneat formidine nemo,
Quod prohibet mensis, reddunt tibi namque Kalendae,
Cum Deus oratur; quod ab ipso forte vetatur
Tempore non modico cito praestat luce sub una.
His populus dictis avidas ut praebuit aures,
Gaudia succedunt, turbatio, cura recedunt.
Moxque sequente die Domini Raymundus ibidem
Berengarius adveniens, paucique suorum
[Col. 0522B] Jungit amicitiam, Pisani foedere gaudent,
Et socium factum praestanti munere donant.
Cumque moras faciunt, morbosa peste fluente,
Multi de populo fatis superantur iniquis.
Hicque Caim moriens moestos cum praesule cives
Dimisit, patrias non totus iturus ad oras.
Dumque premunt lacrymas, Pesulani montis alumnus
Cum sociis centum Guilelmus castra subintrat,
Armigeris ratibus vectis, turbaque pedestri,
Quos quasi viginti duxere per aequora naves.
Ast Aimericus generosa stirpe creatus,
Quem Narbona colit dominum, patremque ducemque,
Viginti vitreas fertur duxisse per undas
Naves, et celeri venisse per aequora cursu.
[Col. 0522C] Hos quoque Raymundus, cui Baltius exstat origo.
Cui solitos Arelas impendere certat honores,
Atque secus Rhodanum castris reperitur, et arvis
Dives, consequitur laudato milite plenas
Ducens septenas undosa per aequora puppes;
Raymundus sacrista potens, et strenuus actu
Militiae titulis, et qui fulgens Arelate,
Cum propriis totidem vitreas venere per undas.
Tales Rusilium proceres lataeque Biterrae,
Et cum Nemausis provincia tota sequuntur.
Quanta per Antonias transibant agmina terras,
Cum Romam venturus erat terrendo senatum
Caesar, qui domitos Gallos juga ferre coegit:
Tanta Girundenses venisse feruntur in agros.


EXPLICIT LIBER PRIMUS.



INCIPIT SECUNDUS.
[Col. 0521]

[Col. 0521D] Jamque graves populis pelagum sulcare parabant
Classes, tot rediit de navi castra subintrans,
Albertus, cui rector erat venisse Pirenem
Illaesamque ratem pariter praefatus, equosque
Vi sitis oppressos, vini potasse liquorem,
Exanimesque simul ponti maduisse sub unda,
Non prius ad Baleam pervenit prora minorem.
Rettulit et Mauros ad se venisse rogantes
Et qua sint patria, quas et gradiantur ad oras.
Bozeam petimus, Januensis navita dixit.
Praecipue vestrum quoniam retinemus amorem.
Hanc formidantes istud contingere littus
Cura fuit, factos pro vobis fugimus hostes.
[Col. 0522D] Nam nec habere valent nostras in praelia vires
Offendunt quoscunque queunt sine crimine nostro,
Pervia Sarnigenis sunt aequora cuncta dolosis,
Turbanturque suo maris omnia regna furore.
Vidimus hos sulcare fretum, nos utque putamus
Qualibet in vestra figunt tentoria ripa,
Caedere sive volunt nos, aut bona tollere nostra,
Auxilium nobis celeres praebete, rogamus.
Scimus eos venisse quidem, multumque timemus.
Mox aiunt: Vos fertis equos qui forte fremebant.
Rustica turba refert; facit hoc irata frequenter
More suo fremitus agitans, faciensque tumultus.
Hosticus inde globus fervens velociter alnos
[Col. 0523A] Intrat, et intentis nos perturbare sagittis
Cogitat, et toto mentitos increpat ore.
Nostra manus confisa satis non segnius arma
Sumpsit, et in steriles accenditur ira furores,
Namque citus veniens ventus dum vela tetendit,
Majoris Baleae tribuit contingere littus;
Egressique virum quemdam per rura vagantem
Vidimus, et quantum locus ille remotus ab urbe
Sit, percunctamur: viginti millia dixit.
Hausimus et laticem, laticis data copia nobis
Et fuit, inque ratem vasisque, virisque receptis,
Aequora crispavit Zephyrus, Zephyroque faventes
Fleximus adversum Sardoas carbasa ripas.
Sulcantes igitur pelagus venientia vela
Aspicimus; dubitare prius, sed in arma videres
[Col. 0523B] Veloci cursu juvenum properare catervam.
Quoque modo properant quos terret aquaticus auster,
Ob pluvias operire domos, male tecta supellex
Imbris ne pereat pro mole cadentis in aedes,
Sic gladios, clypeosque suos sibi tollere quisque
Certat, et intente sinuatos praeparat arcus.
Taliter adveniunt pelagus sulcando carinae,
Qualiter incedunt juncti delphines in undis,
Quando natant aliquos non dando per aequora saltus.
Noscimus, accipiunt nostras referuntque salutes.
Gaudia praecipiti posita suscepimus ira.
Qui postquam didicere viam quam fecimus ipsi,
Quidve laboris onus passi fueramus ubique,
Sardiniae demum sese docuere relictos.
Praevaluit Boreas Zephyro bis quinque diebus,
[Col. 0523C] Per mare nos vexit, ventoque cucurrimus illo.
Nemo tamen didicit qua tunc foret insula parte,
Quove loco pelagi steterit Majorica post nos.
Interea ventus Libycis progressus ab oris,
Vela tenens possedit aquas salientibus undis,
Atque Pyrenaeum nos ille reduxit ad amnem.
Talia dicentem populus circumstat, et omnes
Si valeant, quaerunt, vel si patiantur amici
Incolumes. Postquam vir dictus rettulit, omnes
Murmure cum laeto redeunt in castra catervae.
Cumque dies geminus bis sex geminaverat horas,
Advenere decem Pesulano monte carinae,
Quae Pisis fuerant Augusti tempore missae,
Ad quoscunque tenet latos Provincia fines.
[Col. 0523D] His inerat clarus cum consule Guido Dodone,
Ordine Levita trivii ratione peritus,
Illius ut patriae traherent ad praelia gentem.
Aethera carpebat solito molimine Phoebus,
Et splendor solis nondum tenuaverat umbras,
Cum data signa sonant jussos motura recessus.
Jusserat antistes ponto dare verbera classem,
Et transire rates properatis cursibus illuc,
Barchinon excelsis ubi fulget in aera muris.
Jussa probant omnes, nec inerti scandere passu
Naves incipiunt, quos non sua vota retardant.
Sed velut examen per apertas advolat auras,
Quando cupit patriam mutare, locumque domumque;
Sic Pisana manus rapidis aquilonibus usa,
Remige quam celeri dictam properabat ad urbem.
[Col. 0524A] Solis ab occasu modicum porrectus ad aequor,
Defessas solito qui frangit, et accipit undas,
Mons Judaeus, ibi plana divisus ab urbe,
Non euris puppes calidisve tuetur ab austris,
Hujus ab Hispana facie ratis appulit omnis.
Ut terras subeunt Latiae, reliquaeque carinae,
Littus ad usque tuas agmen navale tenebat
Lubricaris aquas. Ripae cecidisse feruntur,
Tanta premebat eas magnae violentia classis.
Hic ubi mutavit lites concordia pace,
Adveniunt sancti celeberrima festa Mathaei.
Tota nocte sonant tunc tintinnabula cuncta,
Vota vovent omnes, precibus votisque Tonantem
Sollicitant, cujusque colunt solemnia sanctum,
Candelas tunc quique suas in cuspide ponunt,
[Col. 0524B] Aut ubi lux clare populo videatur ab omni.
Tertia lux aderat, cum planum possidet aequor
Ventus, quem boream nequeas eurumque notare
His medius fuerat, tundunt sua pectora nautae,
Totque dies vacuos cum noctibus ire queruntur.
   Ergo die medio sublimis in aethere Titan
De medio cursu terras spectabat et undas
Cum Catalanensi de littore classis abibat.
Quos fremitus praebere solent stridentibus alis
Threiciae volucres resonantes cantibus altis,
Agmine cum facto repetunt alias regiones,
Non alios Pisana manus clamore sequente
Exagitando suos, et candida vela parando,
Solvendoque rates, summis cum vocibus edit.
Quattuor insignes tunc praecessere carinae.
[Col. 0524C] Signiferi Francardus erant, rectorque Pyrenes,
Ordine consequitur renovato caetera classis.
Lux abiit, nox atra subit, qua denique lapsa
Vel media, vel plus media, contraria retro
Flamina vela dabant, qua causa praevius heros
Ad Tramaricis sua flexit carbasa littus.
Inde Terogonam petit, ac deserta Salodi.
Hic Zephyrus perfringit aquas, et fluctuat auster.
Pervia sed Zephyro plus sunt sinuantia saxa
Partibus unda tribus, circumdat pontica rupem,
Arbustis tegitur brevibus quae spectat ad eurum
Planities altae rupis de parte levata.
Regis in hac Caroli dicuntur castra fuisse,
Dum duro quondam certamine stravit Iberos.
[Col. 0524D] Hic hyemes Franci tolerasse feruntur, et aestus,
Quando praestanti ceperunt robore terram.
Post lapsae noctis spatium, lucisque sequentis
Tempore consumpto, qui primus adhaesit in illis
Conscia signa dedit, vigiles quos gesserat ignes,
Ne foret incertus locus hic, dubiusve carinis.
Hic postquam cunctis fuerat lux reddita terris,
Et latices hausere, viri conscendere pontum
Incipiunt, vitreas velis remisque procellas
Mota secat classis, jam terra relicta videri
Non clare poterat, eum montibus abdita celsis
Cum et labente die subiere crepuscula noctis
A recto cursu non recta retorserat aura
Vela. Laborantes turbantur in aequore nautae,
Et se conclamant invitos ire Dianam.
[Col. 0525A] Interea noctis tenebris aurora remotis
Clara refulgebat, cum turbida nubila venti
Ducere coeperunt ab ea qua labitur ora
Publica lux mundi; mox flectere vela Salodon
Plangentes satagunt, tantus vehit impetus ipsos
Huc simul ac venere rates jam nocte propinqua
Prosiluere viri latices haurire recentes.
Ecce Moabitae, pedibus vectantur equinis,
Ut solet a nervo dimissa venire sagitta,
Quando suum Parthus sinuat violentius arcum.
Qui captos pariter capientes fluminis undas
Ad proprios longo duxerunt calle penates,
Sed timor Alphaeae gentis de nexibus ipsos
Eripuit, rigidos qui concutiebat Iberos.
Ergo per eventum, quoniam male contigit illis,
[Col. 0525B] Jussio fit reliquis ne progrediantur inermes.
Dumque moram faciunt, vacuisque vagantur in agris
Agmina, murmur erat. Lucenses denique turbae
Dum pelagus tolerare minus, fluctusque valerent,
Et nimium vellent sociis famulantibus uti,
Unaquaque die populum replere querela.
Ugo Pisanus venerabilis archisacerdos
Cum dextra pariter tunc ardua protulit ora,
Qui tali populis sermone silentibus inquit:
   Sola Dei bonitas, qui cuncta gubernat habetque,
Pisanos cives tantos animavit ad actus,
Expertique suos nullos ad bella vocabant.
Nullus ad ista fuit toleranda venire coactus
Sponte petebatis nobis, gratisque dabamus
[Col. 0525C] Quaesitas nobis non vilia munera naves.
Et ratibus vecti socii veniendo fuistis.
Dicite, Lucenses, si quis vos forte coegit
Quippe nec inviti voluistis ad ista venire,
Unde nec invitos quisquam retinere valebit.
Pisanos solos discedere nempe vetamus,
Non aliis prohibentur equi, non victus et arma.
Accipiant ea quando volunt, sanique recedant,
Securosque petant ductores, hique dabuntur
Cum quibus Italicos poterunt pertingere fines.
Et memoratus herus post talia dicta resedit.
Taliter incoepit Guido supra memoratus:
Cum Deus in cunctis praeponi debeat actis,
Nec pietas, nec amor pietatis habetur in ullo,
[Col. 0525D] Qui pro mundano tantum contendit honore.
Certet honor mundi, certet sapientia, quaenam
In mundi rebus Domini simulavit amorem,
Praetulit atque dedit perituros semper honores;
Unde Dei nostras cernendo potentia mentes
Contra quem vastum toto fuit agmine murmur,
Hunc dignum vobis largitur temporis usum.
Hebraeis populis murmur fuit instar ad hujus,
Quando repletas memorabant carnibus ollas,
Et condita simul, dilectaque grataque multum
Fercula Niliacis quibus utebantur in oris.
Nam cuperent saevi potius juga ferre tyranni,
Servilique magis sub conditione manere,
Quam prohibere gulae vitium dapibusve carere.
Ille vetus populus residet sub pectore vestro;
[Col. 0526A] Illius et mores, animosque viasque tenetis.
Vulnere de tanto qui gestit habere salutem
Poeniteat voluisse malum properanter iniquum.
Desipuit, quicunque fuit, ceciditque retrorsum;
Magnum nempe scelus nostro commisit in aevo.
Quod teneamus eum quisquam fortasse queretur,
Praeter Pisanos quicunque recedere quaerit
Quando libebit eat, sua tollere non prohibetur,
Nulla recedenti sane violentia fiet;
Ad patrios igitur cum venerit ille penates,
Et medius turbae claros narraverit actus,
Hoc de se vero poterit sermone referre,
Quod nunquam vidit quos tantum fugerit hostes.
Nos mare, nos ventos, pondusque feremus aquarum,
In Domini factis nec habebimus inferiores
[Col. 0526B] Militiae socios, quos Gallia tota sequetur,
Jamque favente Deo venient multo meliores
Una nobiscum belli superare labores.
Tunc Gulielmus ait dominus montis Pesulani:
Hos discedentes nunquam doleatis abire.
Pro quocunque viro qui nunc fortasse recedit
Quattuor ob pugnam dabimus non deteriores,
Qui pro sex horum poterunt tolerare labores.
Surgens Henricus post haec Guinithone creatus
Hortatur cives bellum firmare, priusquam
Una cum patribus sese jurare fatetur.
Dicta fides sequitur, jurant aequaliter omnes.
Jam secus occasum Phoebi clarissima lampas
Candentes vitreo tangebat in aequore flammas.
Nox ea consiliis est; postquam tota peracta,
[Col. 0526C] Et Phoebo radiante dies jam clara refulget,
Ecce recedentes equitum peditumque phalanges
Dimissis ratibus proprias certantur ad aedes.
Italicae redeunt, dimittentisque Salodon,
Immeritis referunt convicia plurima nautis.
Praeterea factos habiles ad carbasa cantus,
Et quoscunque solet sociis in puppe referre
Navita sermones, deridet rustica turba.
Interea quod hiems variaret saepius auras,
Illeque perpaucis ratibus tutamina portus
Praestat, et ignotae non est fiducia genti,
Barchinon heu petitur, classemque reducere cunctam
Constituunt hiemare simul, meditantur ibidem.
Festa dies aderat Domini de nomine sumpta,
Praebebatque leves flatus levissimus auras,
[Col. 0526D] Qua Latiae puppes usae cum remige ventis
Urbem navigio celeri tenuere Pisanam.
   Post ubi Pisanis fuerat jam copia terrae,
Exonerare rates properant, pars maxima classis
Sistitur in terris, trahitur quoque luce sub illa.
Nox quascunque sequens liquidis invenit in undis,
Intoleranda feri ponti facit ira solutas,
Nec potuit requies prius aequoris esse procellis
Quam sexagenas vis fregit pontica naves.
Hinc turmae flebant, praesul patresque dolebant,
Et pro posse suo non fractis subveniebant
Navibus, in siccam donec traherentur arenam.
Non alio luctu vidui gemuere Sabini,
Cum sibi dilectas detraxit Roma puellas.
[Col. 0527A] Inter tristitias autem quas forte ferebat
Alphaeus populus, improvisosque dolores,
Non oblitus erat quidquam de rebus agendis,
Nec potuit clarae mentis postponere sensus.
Ligna legi jussit quae congrua navibus essent,
Ac tabulas quas dira maris projecerat unda.
Ingenium docti populi mox tecta ratesque
Nocte dieque parat, complere videlicet illas
Omnimodis satagit, quas fregerat aequoris ira,
Atque modis paribus turres tormenta per omnem
Constituunt campum Baleam factura ruinam,
Terque decem Pisas statuuntur adire biremes
Per quas incoepto reparentur robora bello,
Nisibus ut totis classem clarosque replerent
Militiae numeros notae per secula Pisae.
[Col. 0527B] Tunc quod chara nimis fuerant alimenta Pyrenae
Se diviserunt per plures agmina terras.
Pars campum retinet, pars altera venit ad illos
Quos habuisse datur supra Provincia fines;
Mons Pesulane, tuas claras pervenit ad arces
Gerardus validus, dominusque comesque Livanti.
Hic quoque bellorum Gualandidus splendidus actu
Filius Ugonis Petrus, et Rolandia proles
Barviique vigor, nec non Vivianus et abbas
Dogmata militiae monstrant incognita Gothis.
Multi Nemausas, plures veniunt Arelaten,
Inveniuntque piam, gratamque per omnia gentem,
Pisanas acies magno quae fovit amore.
Hic Holebrandus populos transire volebat
[Col. 0527C] Dum scapha Rhodanum, sed equo dum forte sederet,
Oblectavit eum puerorum cernere ludos,
Et cum quaesitum lapidem misisset in illos
Calcar equum tetigit, qui dans in flumina saltum
Lucensem juvenem rapidis submersit in undis.
Non lacrymae fusaeque preces valuere cadenti.
Mortuus hujus equus cum tractus ab amne fuisset,
Pisani juvenes equitem traxere necatum.
Qui socium postquam largis flevere querelis,
Antistes clerus, populusque valens Arelatis
Intumulare virum summo curavit honore.
At vice qui comitis Pisana praesidet urbe
Ugo militia cui praebent singula laudem,
Agmine qui toto vitam servavit honestam
Hastarum ludis, et cursibus usus equorum,
[Col. 0527D] Ac praeponendo vincenti praemia cursus
Pisanos equites tractabat, more Quiritis,
Egregiumque virum Catalaunia tota frequentans,
Sardiniaeque comes celso celebrabat honore.
Consulis Henrici bonitas, necnon reliquorum
Jurgia, sive scelus non impunita relinquens,
Justitiae normam servavit in agmine toto:
Quippe sibi gnari socii dum forte faverent,
Omnibus aequa dabant placidi moderamina juris,
Constituuntque viros totum vigilare per agmen,
Qui servare queant nocturno tempore naves,
Bisque decem servant Balearica regna carinae,
Paganam rabiem validis quae viribus urgent,
Et titubare feri faciunt fera corda tyranni,
Si bene belligeras pensent nova saecula Pisas
[Col. 0528A] Per mare, per terras geminas extendere vires.
Hoc Pisae faciunt Romam quod, utramque placeret,
Quarum signa ferus populus dum spectat Iberus,
Ingemit, atque metu visi consumitur hostis,
Castraque custodit Pesulani montis amator.
Ille prius patrias remeare refutat ad aedes,
Quam sciat an ob rem, seu frustra sumpserit arma.
Hoc Catalanenses concussit media terras
Tempore Pisani solitis nil strictius usi
Sumptibus inventos gestantes undique victus,
Argenti pretio varia quoque merce parabant,
Unde Pyrenaeos larga bonitate favebant
Et solabantur inopes mercamine fines.
At praesul custos sincerae religionis,
Ne sibi commissi caelent vigilanter agebat.
[Col. 0528B] Ergo diem nactus gratum, tempusque loquendi
Arboreas, dixit, postquam perceperat escas
Lethalis pomi, cum sumpsit ab hoste saporem
Ille vetus genitor, paradisi moenibus illum
Jussit abire Deus, cujus sententia voti
Hoc exosa nefas, pepulit damnando superbum.
Omne genus vitii vitio processit ab hujus
Scilicet invadens hoc ordine posteritatem
Intrat in has tenebras mundanae gentis origo.
Primus homo natos, et quos sibi fuderat Eva
Livor agit, fratris ferit impia dextera fratrem,
Qui cadit, ante Deum clamat vox sanguinis ejus.
Solivagus densas silvas, agrosque pererrat.
Ast subit astrigeras sedes justissimus Enoch.
Justus post illum Noe cum fecerat arcam
[Col. 0528C] Diluit omne solum nimiarum pondus aquarum.
Undae cessarunt octavas: prodit ab arca
Tunc solus justus; sunt gentes multiplicatae.
Post patriarcharum fuit ordo, deinde prophetae,
Et tamen infernas nemo vitaverat aedes:
Unde Dei pietas hominum fera funera cernens
Ut salvaret eos emisit ab aethere Natum,
Et vana forent ea quae sacrata canebant
Ora prophetarum: Coeli rex est homo factus
Sic hominum factor sumens de Virgine carnem
Serviles habitus hominum portavit ad usus,
Perque suam mortem cum crimine morte necata
Captivas animas de gurgite traxit averni.
Hac serie Domini salvavit gratia gentes,
[Col. 0528D] Venit et in cunctam benedictio posteritatem.
Cujus apostolico dum praesidet agmine Petrus,
Ob fidei sacrae confessam credulitatem
Esse pius meruit coelestis claviger aulae.
Ille tenet claves qui rexit in aequore naves.
Vos in nave sua mundana per aequora portet
Incolumes, puppisque suae vos esse ministros
Remigio dignos imploret Cunctipotentem
Ut possitis eos tutos ductare per aequor
Gurgite quos sacro sanctum baptisma piavit.
Ergo docete viros chari pia dogmata fratres,
Ac monitis sanctis a criminibus prohibete,
Ut valeatis eos ad coelica ducere regna;
Deficiat vobis ut nunquam coelica merces,
Quam Dominus solis concessit habere beatis
[Col. 0529A] Exemplo Christi, cujus regit omnia virtus,
Captivos fratres, quos barbarus opprimit hostis,
Liberet a saevo fratrum pia cura tyranno.
Fratribus et domino quantum debetis amoris
Praemonuit Petrus cum praecessore Magistro.
Pro Petro Christus, cunctisque fidelibus exstat
In cruce confixus, pro quo Petrus in cruce tensus;
Fratribus unde suis succurrere nemo recuset.
[Col. 0530A] Fratres quippe suos Judas: patriarcha nepotem
Abraham dilectum de nexibus eruit hostis.
Hi quibus est licitum feriant mucronibus hostem;
Hos hominum factor saevo defendat ab hoste,
Hos levitarum vir nobilis, et bene charus.
Quae modo sunt scripta sunt pontificalia dicta.
Ista satis, melius quaerenti narret Ubertis


EXPLICIT LIBER SECUNDUS.



INCIPIT LIBER TERTIUS.
[Col. 0529]

[Col. 0529A] Quem colit interea tellus Balearica regem
Haerare Declus Burabe perterritus istis
Contususque in centum . . . convocat omnes
Causas majores per quos tractare solebat:
Consilium quorum plano sermone requirit,
[Col. 0529B] Sive Moabitis optarent tradere terram,
An cum Pisanis aliquod conjungere foedus.
Respondere viri soliti majora referre,
Et qui noscuntur aliis procedere sensu:
Turba sumus, famulique; tui quodcunque videtur
In ratione tibi constantius eximiumque
Nos sine lite sequi confestim disce paratos.
Respice nulla minus populum quae bella volentem
Sedula velle suo tua gens in pace maneret.
Haec nam culpa gravis dedit horrida scandala nobis.
Undique gauderent Baleari subdita regno,
Si cum Pisanis nos foedus habere daretur.
Inque Moabitis nobis fiducia clara
Non bona sperat, tantum convicia prosunt
Quos tolerare gemunt Hispanae gaudia terrae.
[Col. 0529C] Respice Dertare quid agant, quantaque Dianam
Clade premant, nostras miseratus mente querelas
Accipe captivos omnes perquirere servae
Et melius tracta, quia pax et vita per illos,
Ac regnum pariter tibi concedetur, honorque.
Actis non habitis nunquam sedabitur hostis,
Christicolis, quoniam qui pro pietate laborant,
Chara magis essent captorum corpora fratrum,
Quam videatur eis regnorum copia centum
His habitis verbis, regis praecordia diri
Contremuere metu: captivos protinus omnes
Praecipit inquiri sparsim, veteresque novosque
Tunc de bono rate quos fors, ventus, et unda
Vexerat invitos curat tractare decenter.
[Col. 0529D] Pisanis etiam chartam pro tempore scripsit,
In qua pontificem, patres, populumque salutat.
Qui quamvis prorsus diversum mente retractet,
Ditia verba tamen mittens nil supplicat hostis,
Sese constantem sine proditione fatetur.
Ampuriae comitem testem narrantibus addit,
A Jerusalem dicens peregrino dum petit actu
Conspicuae famae motus comes Ampuriensis
Illius illaesam servavi foedere terram:
Nullum quippe virum bello seu pace fefelli.
Si Pisana manus mecum vult pacis habere
Foedera, continuo captivos reddo, measque
Dono paratus opes; linquat mea regna, suasque
Impensas reddam pariter, pretiumque laboris.
At si forte suis armis contendere mavult,
[Col. 0530A] Bellandoque meam putat armis vincere gentem.
Ubi communi cum se defendat ab urbe,
Urbs nihilum faciunt ejus in ea regna labores
His intellectis chartam Pisana recepit
Et respondetur brevibus sermonibus illis,
[Col. 0530B] Qui tales apices et talia scripta tulerunt,
Nil tolerare mali portantes nuntia lex est.
Communis viris debemus moribus uti
Non possunt jungi cum vestro foedera rege,
Nec fas est nobis ullam sibi reddere pacem,
Ni prius in vestras conduxerit agmina terras.
Rex qui cuncta videns judex cognoscitur aequus
Illuc decernat judex pius ille patenter
Internos cunctos hominum qui judicat actus.
Praeter eas alias fertur misisse lituras,
Quaeque suis notis mitissima verba reportent
Privatis etiam multum promittit in illis;
Albitione satum verbis commendat amicis,
Atque memor maneat peracti foederis ejus,
Quod cum Mugeto genitor retinebat, avusque
[Col. 0530C] Junxit, et ex multo tenuit jam tempore Petrus.
Rex fuerat Baleae Mugetus rexque Dianae,
Invasit Sardos rapida praestantior ira.
His igitur propere violento marte subactis
Omnia cum plena tenuit montana tyrannus,
Hujus Alphaeus populus mox concitus actis
Conscendit celeres sulcantes aequora naves.
Tunc non erubuit quisquam de nobilitate
Viribus aequoreas remos urgere per undas
Si levis exstiterat; vel tota remanserat aura,
Optatos cursus robur commune replebat.
Qualiter accipitres pavidas petiere columbas,
Et sicut Libyci poscunt armenta leones,
Tunc cum longa fames, et viscera serpit eorum,
Sic sic accelerant, sic poscunt bella frementes,
[Col. 0530D] Quos Pisana manus saevos ductabat in hostes.
Sardineae postquam poterant de littore cerni
Eximias ratibus gestantia vela phalanges,
Rex cum gente sua terras fugiendo reliquit,
Heroes igitur suscepta laude triumph
Victores redeunt, fines intrantque paternos.
Post illum vero Mugetus concitus annum
Perduxit Mauros in regnum Caralitanum,
Et numero primos excedunt posteriores
Robora Maurorum quo scilicet aedificante
Subsidiabantur Sardorum corpora muris,
Quique die tota latices, et sata ferebat
Impositus muro, murum pro caute replebat.
Multi Sardorum, quos presserat ira tyranni,
[Col. 0531A] Tam saevae mortis poenas habuisse putantur.
Hinc Pisanus honor vires, animosque resumens,
Non dubitat vitreas iterum transire per undas
Post ubi belligeri terras, camposque tenebant,
Rex fugisse datur multis jam marte peremptis
Barbarus abscessit, capto cum conjuge nato.
Erepti Sardi jugulis, tutique fuerunt,
Indeque tota manent Pisanis subdita regna
Sardiniae: docuere senes quaecunque retexo.
Quaesitis Sardis non haec tibi vera negabunt
Hunc regis puerum captus qui dicitur esse
Pisae victrices regi misere Lemanno.
Hujus avum Petri princeps generosus amabat
Qui dedit Alphaeo quaesitum munus Alanta.
Reddidit hic patri charissima munera natum,
[Col. 0531B] Albicio quare successoresque vocantur
Mugeti fratres successoresque suorum.
Ergo quisquis habet regum Balearica sceptra,
Ex hoc affirmat se fratrem seminis hujus.
Albicione satus Petrus viget ejus origo
Pisanos ornans probitatis imagine cives.
Talia cur memorem, Petrus et Balearicus auctor
Causa fuit, sed nunc ad propositum redeamus.
Instabant Martis redeuntis tempora mensis,
Cum fines Eburi missae subiere carinae.
Mox avidi de plebe viri praedaeque, cibique
Intravere casas, nec scuta, nec arma ferentes;
Dumque Saraceno satiant sua corpora musto,
Dum passas uvas, dum gaudent mandere ficus,
Mota per arva loci veniunt equites Ebusini.
[Col. 0531C] Incautos homines per devia rura vagantes
Detruncant gladiis, vario quoque vulnere perdunt.
Hunc Petrus ascensus gestans sibi credita signa
Audaces socios in dirum concitat hostem.
Ante rates certamen adest, pugnant Ebusini,
Invictosque viros totis conatibus urgent,
Et non permittunt pedibus contingere littus.
Insula parva jacet, non longe solis ab ortu,
Quae brevibus scopulis Ebusinam respicit urbem;
Ille revertentes recipit de Marte galeas.
Sed recreante parum juvenilia membra quiete
Indubitata viri repetunt sinuamina portus
Inventasque rates capiuntque fugantque trahuntque,
Captos inde viros, Ebusina plebe vidente,
[Col. 0531D] Ad sociosque ferunt manibus post terga ligatis.
Insula stat pelago, partes ea respicit austri
Adversum Lybicos, cui Frumentaria nomen.
Hanc Latii petiere viri, properantia et illic
Coeperunt victus placidae solatia praedae,
Perpinguesque boves, quibus et vesci potuissent
Ni pia Christicolis prohiberent tempora carnes.
Lustrantesque locum quo gens inamata latebat,
Abstractos caveis Ebusum duxere ligatos.
Hic tunc Lamberto, necnon Norithone jubente
De duodenorum numero qui praememorantur
Ascensus Petrus naves divisit et arma.
Solis ab occasu, coepit committere pugnam
Ex his Senagenis igitur comitantibus illum
Signifer Ascensus properans exire carinam
[Col. 0532A] Hostiles cuneos multo cum robore poscit,
Tunc Arduinus generosus Lucuniensis
Exhortans socios in prima fronte resistit.
Ast Ebusitanus jaculatus signifer hastam
Hosti terga dedit, socios fugiendo relinquens.
Nec laesit quemquam jaculum tellure relictum,
Lucuniensis eum saxosa per arva secutus
Hunc cum Bavaro jugulavit protinus ense.
Rursus et accedunt equites, aciesque pedestris
Altera, quae furtim post grandia saxa latebat.
Tunc Eritho consul sociis adjutus in hostes
Fertur, et obstantes telo, gladioque repellit.
Parte caret portus, pars altera classis ad ipsum
Tendit, et accensis animis invadere terras
Incipit, et Mauros ardente vigore reposcens
[Col. 0532B] Praeterit, hi aculis saevisque Alphaea repellunt
Agmina, mox acies Latialis turba requirit,
Pugnantesque premit simul atque viriliter angit.
Sic perturbati cuncti fugiunt Ebusini,
Quos fera bella gerens victor, Lamberte, fugasti,
Ut fugiunt aquilas celeri levitate columbae,
Et sicut pavidi fugiunt hastilia pisces.
Cumque tuum validis curvares viribus arcum,
Per Mauri pectus missam transire sagittam,
In faciem ille cadit per rura fluente cruore.
Ducitur in longum tendens a littore collis,
Qua Petrus Ascensus Maurorum terga premebat.
Passibus haud lentis capit hunc gens barbara collem,
Cui plusquam deceat via longa videtur ad urbem.
Sed dum Pisanos coetus, et vulnera sentit,
[Col. 0532C] Saucia cristati transcurrit robora montis.
Pisani cunei dum totis viribus instant
Innumeros Mauros diverso funere sternunt
Jam quoque turba sequens ad portam venerat arcis,
Quam locus ille gravis tepido demonstrat ab austro.
. . . loquendam, quem Lucuniensis alumnus
Straverat adstantem nudo transverberat ense.
Armiger hic Erithonis fortiter hostibus instans
Occubuit moriens saxi prostratus in ictu.
Inde Saraceni postquam cum turribus altis
Muros conscendunt, et grandia saxa remittunt;
Agmina tuta petunt, quae sunt sita tecta sub urbe
Solis ab occasu qua plebs residebat inarmis;
Inde viros, puerosque trahunt, matresque nurusque,
[Col. 0532D] Pannos et vestes de captis eruta tectis
Ruriculasque domi tuta statione morantes
Et de captiva modicum, vel nil meditantes
More gregis pecudum, captos ad littora ducunt.
Martius ex toto cursum compleverat, atque
Aprilis fuerat media jam parte peractus,
Cum tepidis zephyris saevum volventibus aequor,
Carbasa convertunt nautae quo vota ferebant,
Quos dum praecipites vitreae vehit impetus undae
Ventos anhelantes Baleae perduxit ad oras,
Suspenduntque leves remis super aequora naves.
Interea Baleam geminas misere galeas,
Uberto genitus Lambertus consul in illis,
Quae celeres adeunt portum de nomine Picci,
Semimaremque vident servantem littora regem
[Col. 0533A] Qua veniant causa muliebri voce rogantem.
Ast equites peditesque manent ad littus, et arcus
Incassum tentes toto conamine flectunt.
Ipse jubet cessare suos, et laedere nullum,
Alphaeosque rogat tutas exire carinas.
Consul ad haec: Est vera fides male credula nobis,
Possumus unde minus nudis confidere verbis.
Nos damus ecce fidem quam non retinemus inanem,
Quaque data nostram si vult intrare carinam
Rex poterit sua verba loquens, sanusque redire.
Justius ille refert: Est regi credere victis,
Cui si quem jubeat solo sermone venire
Tutior ire potest, cum constantissima regum
Singula verba fluant, dictis incredula vestris
Cernitur esse fides, quorum tentavimus arces.
[Col. 0533B] Si tamen e rebus quidquam vos sumere nostris
Vultis, in hoc portu tuta statione manete,
Quaeque dare vobis mox regia cura jubebit.
Ista suum, dixit consul, vocat insula regem,
Te, plures nostri stant sub moderamine juris,
Et Balea melior quae vis consistit earum,
Vestra fides nihil est, Machamatus ebrius ipsam
Edidit, at nostram sanctorum gloria Christus.
Unde satis melius nostris se credere posset
Simplicibus dictis, queis enim sanctissima mens est
Quam juramentis valeamus credere vestris.
Rector ad haec Baleae: Nimis dubitare videris,
Et trepidas vano te concutiente timore.
Sed ne turbentur bona quae tractanda videntur
Et timor absistat, saltem per scripta loquamur,
[Col. 0533C] Ut notum postquam fuerit quod poscitis ipsi
Hoc complere queam, quod gestit nostra voluntas,
Quatenus esse boni semper valeamus amici.
Consul, ait, socius scriptor quoque longius absit,
Ibimus, et nostros trutinantes pectore sensus
Ambo notis dabimus quodcunque docebit utrumque.
Mox efferre rates, et in ordine ducere remos
Praecepit nautis, validasque ferire procellas,
Sicut aves quas penna levis portare per auras
Concessa levitate solet, sic accelerantes
Ad reliquas certant geminae remeare carinas.
Quas postquam pelagi solitus labor egit in unum
Intravere tuos tutos Capraria portus,
Inque Polentinos lux evehit altera fines
Heroes Latios, vallis didicere coloni,
[Col. 0533D] Qui fugiendo suos spoliaverunt victibus aedes
Linquentes vacuum gregibus pascentibus arvum.
Hinc Latios juvenes invicta Minorica quamvis
Suscepit praedam sparsi per rura gerebant,
Nos contra veniunt equitum peditumque catervae
Inque fugam versos ad naves usque regyrant,
Et mittunt lapides in eos densasque sagittas,
Quos neque permittunt portu remanere quietos.
Defuit esca viris Latiis pastumque dederunt
Haec quas rus habuit vulsae radicitus herbae.
Usque Camoena nequeunt hereos ferre marini.
Dimittunt paleas, statuuntque redire Pirenem.
Nam suspectus erat de proditione tyrannus,
Quare mens ad cum redeundi nulla manebat.
[Col. 0534A] Eolus interea dirum de carcere ventum
Solvit, et immiti nomen fuit Africus illi,
Albentes faciens has quas crispaverat undas,
Intumuitque fretum, turbaverat aura profundum,
Divisitque duas tempestas ipsa galeas.
Quassata in toto fleverunt agmina campo.
Ascendit Petrus, Nuclerius exstitit isti
Filius Alderti: fuit Ugo praeditus illi,
Qua mare manducans vulgo fuerat vocitata
Cujus praesculptum gestabat prora draconem.
Portibus ast alias susceperat insula puppes.
Tempus ut admonuit, venti residente furore,
Pertentant iterum vitreas sulcare procellas;
Jam transire fretum communia vota manebant.
   Postquam orta dies illos ad littora duxit
[Col. 0534B] Narrantes casus, tantique pericla laboris
Nuntia victrices mittunt felicia Pisae,
Quae cursu propero binae duxere galeae,
Tripudiare quibus laetae coepere phalanges,
Unam, ni fallor, tecum, Marcelline, guberna.
Consocius Guido, qui presbyter est vocitatus.
Rexerat ast aliam laudato cura baronis,
Ad Catalanenses postquam ratis utraque ripas
Venerat, et belli narrantur utrimque paratus,
Venturosque cito socios dixere liturae.
Romana missus venit legatus ab urbe
Boso pater sancta reverendus religione,
Et domino papae virtutum culmine charus
Tunc et apostolici postquam benedictio cunctis
Dicta fuit populis, tendunt ad sidera palmas,
[Col. 0534C] Et Dominum coeli pleno cum pectore laudant,
Ut dignetur eis tantum salvare magistrum
Militiae, per quem benedictio coelica fertur,
Ac conjungit eis socios sancti famulatus.
Non aliis votis patres populusque Quiritum
Aspexere suos civilia jura ferentes.
Lata decem tabulis cum sunt primordia legis.
Frigoribus lapsis redeunt ad laeta caloris
Tempora, lene fretum placida distringitur aura
Et validae classis pars Arni ducta per undas
Advehit, properos transcurrens nimbus in austros
Atque resistentes superans cum fluctibus auras.
Urbs igitur Januae celeres mirata paratus
Livida demisso spectabat carbasa vultu.
Massiliae tandem levibus comitantibus auris
[Col. 0534D] Intravere sinus, missae post terga Lirino
Bis quadraginta sulcantes aequora prorae.
Jam quas praecipites Rhodam vehit impetus undas
Scandere festinat multo cum robore classis.
Divitiis Arelas pollens hanc sumptibus implet
Usque Magalonam rapidus quam protulit Eurus.
Aeoliis boreas tandem procedit ab antris,
Et famulatur ei totus cum nubibus aer.
Arripit unda rates, ventoque ferente secundo
In Catalanensi consistunt littore puppes.
Fratris frater habet positos in colla lacertos
Amplexuque dato dans oscula juncta vicissim,
Quid chari faciant vitae solatia quaerit.
Gaudia non fuerant nationis tanta Sabinis
[Col. 0535A] Cum praecesserunt coram genitoribus olim
Natos Romulea gestantes gente creatos
Vota patrum natos quanta pietate tenebant,
Et nati quantum placidos strinxere parentes,
Et quantum fratrum tenuerunt colla lacerti.
Visibus Alphaei charorum laetificati
Ducere robusto coeperunt gaudia motu.
Cumque suo cursu Maius vel Junius essent,
Ecce Dodo consul castris accessit et Atho,
Quos cum tripudio cunctae videre cohortes
Sedis apostolicae missas a patre salutes
Constanti tum voce ferunt, seriemque laborum,
Quod tardi veniant dicunt ex ordine causas.
Tum centum tenuere patres papalia jussa.
Boso pater peragens praecepit ab omnipotentis
[Col. 0535B] Invictique Dei, qui condidit omnia, parte,
Proque pii Petri sacrosanctos famulatus,
Et domini papae Paschalis in Urbe secundi,
Ut Christi famulos per quos pia signa tulerunt,
Quos baptisma facit Domini, quoque regula fratres
Eruat a saevis fratrum pia cura catenis.
Talia cunctorum coetus turmaeque probantes
Intravere rates pelagum sulcare paratae,
Quas tunc quingentas numerarunt scripta carinas.
Praesul Pisanus quem maxima cura trahebat
Mox ad captivas acies perducere fratres,
Vela dedit pelago primus, transitque Saladon.
Hinc ad Dertosae fluvium pervenit Iberum.
Hujus militiae primus quia signa levavit,
Pisanosque duces tantos animavit in actu
[Col. 0535C] Tota sequendo patrem classis comitatur euntem,
Nongentos equites undosa per aequora portans
Replet Iberus aquis classem solatia, pacta
Cum ducibus proceres firmant, firmataque jurant.
Lapsaque jam fuerat paucorum meta dierum,
Cum dare vela parant ventis aquilonis obortis.
Ardua sed postquam sudantes aequora pulsant,
Lenior ingressas pontum vehit aura carinas,
Nocte quibus tota cursus dedit illa secundos
Sol erat incipiens per iter conscendere coeli,
Quando Colubrarem viderunt agmina montem
Cum quibus est plenus nomen tribuere Colubrae.
Accelerant, latet hic cum mox saxosa videtur
Insula Tyrrhenis, quae circumcingitur undis
[Col. 0535D] Spectans Hesperium lapidoso vertice littus:
Hanc Ebusum memorant; urbi de insula nomen.
Portus in hoc magnus Magnum vicinia dicit,
Qui valet innumeras spatiis servare carinas,
Cernitur Hispanae de partibus esse Dianae.
Hinc tenet illa caput quo fert sua plaustra Bootes,
[Col. 0536A] Pandit in oum dextrum latus insula solem,
Atque latus reliquum surgentis solis ab axe,
Quique nec occasum, nec prorsus spectat ad austrum
Occiduas finem non recte gestat in oras.
Cunctaque saxosi cingunt campestria montes,
Germinat innumeras herbas cum fructibus arvum
Vel satis, et dulces fluctant e fontibus haustus.
Hordea multa gerit, vites terrasque feraces,
Finis ad occiduas qui non bene respicit oras
Mille quater passus Ebusina distat ab urbe,
Eximii colles plana spectacula campi
Intrepidas arces, et moenia tuta dederunt.
Unda sinum grandem, gelidam quae spectat ad Arcton
Quaeque superstat ei duplex dedit insula portum.
Circumquaque fluunt latices e fontibus orti
[Col. 0536B] Dulcibus, herba viret, calami juncique palustres.
Celsior a medio porrectus in aera collis
Eximias altis habuit cum turribus arces
Ardua sed triplices circumdant moenia mari;
Subsistunt muris foveae de monte cavatae;
Lata duodenas habuerunt moenia turres
Arcus ab his quantum poterit portare sagittam
Turrigeri stabant montano robore muri
Difficiles aditus praebebant invia saxa.
Hinc quantum forti bis missile mittitur arcu
Cernitur exterior descriptae circulus urbis
Turribus et forti circumdata moenia muro,
Cujus fossa triplex immunia robora lingit;
Fossa redundat aquis, quas attribuere paludes
Urbis et in summo fuit arx a partibus austri.
[Col. 0536C] Mons foris aequoreae pulsatus viribus undae
Juxta quem dederant longos sinuamina portus.
Altera pars montis, quae nempe recisa videtur
Solis ob occasu, foveas descendit ad imas,
Inde suburbanas descendens aspicit aedes;
Sed triplicis foveae gelida non prorsus ab Arcto
Usque tenent pontem, pontusque tuetur et Euro
Moenia cum grandi posito super aequora saxo
Erectum paries saxum secernit ab urbe,
Incipit a portu, protensus desinit illic,
Quos mons praeruptus subjectas spectat in undas.
Turriger hinc murus summas ascendit ad arces
Duplex, et triplici tutus munimine fossae.
Bogaeae flores, et flores gentis Iberae
[Col. 0536D] Tutantur validis Ebusinam viribus urbem.
Hujus militiae princeps a rege secundus
Fertur Abulmunzor, fuerat cui tradita terra.
Vir fuit ille ferox captivus ab urbe Gerunda,
Qui posset versus Christi baptisma negando,
Vernula fuit Satanae, quo non crudelior ullus.


EXPLICIT LIBER TERTIUS.



INCIPIT QUARTUS.
[Col. 0535]

[Col. 0535D] Nox erat incipiens, praecesserat Hesperus astra,
Alphaeae venere rates, Ebusina juventus
Inter conseptos stabat densissima muros.
Buccina repletur flatu, lituique, tubaeque;
Tota sonat classis, conclamant civis et hospes,
Sed Latia superat clamor de gente levatus.
Spicula crebra ferunt, missos a moenibus ignes.
[Col. 0536D] Phoebus ab aequorea postquam processerat unda
Clarueratque dies populis pugnantibus aptus,
Circumstant acies, ponuntur in ordine castra.
Plurima vallis habet tentoria, plurima collis,
Transcurrit campos celeris Pisana juventus,
Invaditque suos non pigris gressibus hostes.
Saxa volant ritu pluviae de turribus altis,
[Col. 0537A] Tela, sudesque terunt propiores moenibus hostes.
Difficiles aditus per dura pericula fossae
Pisanae subeunt acies, portisque sub ipsis.
Non trepidant gladiis duros concidere muros.
Ardescunt animi, pugnantes cominus instant;
Ictibus assiduis clypei galeaeque teruntur.
Nec prohibere valet thorax penetrantia tela:
Vulnus, et interitus passim, sanguisque redundant.
Nox postquam veniens ferventia bella diremit,
In sua Pisani redeunt tentoria fessi.
Sed remeante die, turmisque petentibus arma,
Machina construitur sapientum viribus acta
Artificum, turres feriens quae dissipat altas.
Tunc aries, cratesque simul sunt addita muris,
Plena viris etiam per vallum vinea sepit,
[Col. 0537B] Qui vario nisu perstringere robora tentant.
Obsita stat garabis protectis pontica ripa,
Et quibus armatae properant ad bella cohortes
Dant animi vires, media Mars saevit in unda,
Nec tenet unda viros, medio stant agmina fluctu,
Innumerisque patent hominum discrimina telis.
Lis geritur gladiis, pugnae furit anxius ardor,
Turrigeraeque petunt muralia robora naves.
Bartolot Anfossusque simul rapiuntur in undas,
Nec vitant ictus, sed plana per aequora muros
Duriter obstantes jaculata cuspide sternunt.
Huc Opitho virtute potens mox flectit habenas,
Et Maurum peditem media transfigit in unda.
Altus Parlasii Petrus, atque Bono generosus,
Guido satus jaciunt hastas mucronibus, inde
[Col. 0537C] Concidunt Mauros, densantur ab urbe sagittae,
Arcitenensque sagax per visus figit, utrumque
Et de classe viri positum super aequora murum
Poscunt, et celsas invadunt agmina turres.
Transiliunt fossas alii properantius addunt
Ad conscendendum muri super ardua scalas,
Projiciunt lapides jaculantes tela, sudesque
De muris Mauri, Pisanaque robora pellunt,
Et instant acies, donec sol fervidus ipsas
Aestibus accensas cogit sua castra subire.
Interea turrim faciunt, solitasque per artes,
Unaquaque die muros, et moenia frangunt;
Arripit Alphaeos belli violenta cupido,
Et latas intrant pugnantes undique fossas.
[Col. 0537D] Tunc demum juvenes sebeuntes moenia quinque,
Maurorum cuneos violentis viribus urgent.
   Hi contra jaciunt lapides, qui tela fugaces
Quatuor ex illis facti transcurrere saltu
Non dubitant aditus, quintusque remansit in illis
Pipini natus, socii quem deseruerunt.
Quid faceret? vel cujus opem pugnando rogaret?
Projiciunt lapides in eum de turribus altis.
A scapulis murus, contra quem plurimus hostis,
Figitur innumeris telis, variisque sagittis
More viri pugnat quindenis natus ab annis
In se conversos sternitque viriliter hostes.
Cum tamen illorum nimius petit impetus ipsum,
Corruit, et pariter fundit cum sanguine vitam.
Innumeri subeunt membris puerilibus enses,
[Col. 0538A] Mauri laetantur, socii stant caede dolentes.
Exercetque sues dum gens Pisana labores,
Tormentum mirum labentis solis ab axe,
Quod longo tractu muralia robora poscat,
Fecit Oriciades, simul et testudinis artem
Laetus in hac aries murales sternere cursus
Nititur, et penetrat impulsu praepete muros.
Ast Ebusitanis non est ad praelia dispar
Ingenium, totas dant in certamina vires,
Cumque suas faciunt non aequis viribus artes,
Pisanos tentant penitus confringere visus.
Dum magni lapides, quos ardua machina portat,
Immensam certant muris inferre ruinam,
Protegitur murus pannis, latisque tapetis,
Et turres habuere sui munimina vestes,
[Col. 0538B] Fulcraque collatae luserunt saepius ictus
Molis, et appositae texerunt caetera crates.
Sicut aves reparant nidos quos destruit aura
Cum tremulos venti vis concutit aere ramos,
Sic Ebusitani muros, ac moenia cuncta
Solliciti reparare student, praesentia quorum
Assidue vigili tenuat sua robora cura.
Fecerat in muro piures testudo fenestras,
Cujus Oriciadae formam construxerat Astus.
Jam quoque casuram credebant agmina turrim
Cum cessare jubent patres testudinis actus,
Electi donec juvenes mittantur in illam
Qui captam teneant summis cum viribus urbem.
Sancte tuum festum Victor laudabile multum
Forte celebrabat mundus, Pianes super astra
[Col. 0538C] Quando levata fuit martyr, virgoque decora.
Luce sub hac cursus medios jam Phoebus agebat,
Aestus erat grandis. Tecum rogitasse putatur
Coelica turba Deum. Pisanus praesul, et omnis
Firmiter orabat sancto cum praesule clerus,
Quatenus ipse suis pugnantibus auxilietur.
Divinus . . . . tantos audisse rogatus
Creditur, et fusas lacrymas monuisse Tonantem,
Deviat esse Dei quisquis tales negat actus,
Et pro posse suo non laudat Cunctipotentem.
Extemplo medium dum carperet aethera Titan
Mota fuit turris graviter ceciditque patenter.
Intremuit locus, et pulvis vicina replevit.
Inconsumpta jacent mensis convivia: fertur
[Col. 0538D] Prorsus introitum Latius seu Gallicus hospes,
Ugo qui Pisis comitum vice praeditus exstat,
Et Dodo Teperti clarus per praelia natus
Ac Cunithoniades animis decoratus, et actis,
Et Catalanensis quidam bene promptus in armis
A portu pariter per portas ingredientes
Invadunt Ebusum, sternunt, feriuntque feroces
Viribus, et perimunt laetis successibus hostes.
Qualiter armentum tygres per mura sequuntur,
Quando potenter eos jejunia longa coercent;
Haud secus heroum gladiis pagana fugantur
Agmina: tunc reliquis succurrunt undique turmae;
Nulli parcentes, sexus jugulantur, et aetas.
Hinc aditum quemdam retinebant Ismaelitae,
Maurus ibi pugnabat atrox metuendus in armis,
[Col. 0539A] Et serus accessus cunctis prohibere putabat.
Erigit Ildeprandus in hunc Enfraxius ensem
Caedentem mirum mirando recidit in ictu.
Qui per rupturas intrarunt denique muri,
Barbara concidunt fugientum corpora ferro.
Tunc percussa cadit gladiis Ebusina juventus:
Hic caput atque manus, illic sunt crura pedesque,
Quaque pedem faceres hominum projecta jacebant
Eruta corporibus morientum millia calcant
Belligeri cunei, sed qui de caede supersunt
Ascendunt medios inter duo robora muros.
Altera turba ruens fugit ad sublimia saxa
Quae suprafati spectantia diximus aequor.
Inde ruunt partim, partim truncantur, et illinc
Rupibus e summis salsas jaciuntur in undas.
[Col. 0539B] Hic malus est saltus quem Mauri tunc didicere
Qui non fugerunt, saxosis ictibus, et non
Continuere manus, de muris praecipitati,
Undique confracti media jacuere platea.
Declinat medios dum Titan in aequore cursus,
Pugnantesque viros, et fervidus aestus agebat
Urbs ubi prima fuit divino victa vigore.
Altera victores veniunt ad moenia portas,
Et superos aditus perfringere marte laborant.
Multisoni resonant variis rambonibus usus;
Saxa volant, missaeque pluunt utrinque sagittae.
Hortantur proceres pugnantes fortiter alas.
Utraque turba fremit, penetrant ad sidera voces,
Ascendunt geminas dum pugnant agmina turres,
Et superare putant reliquam velocius urbem.
[Col. 0539C] Accurrens Ebusina cohors violentius hostem
Impetit, et saxis, telis sudibusque repellit,
Perque cohaerentes cogit descendere scalas.
Postquam bella viris in nullo commoda praestant,
Mox sua castra movent, et barbara tecta subintrant.
Sed defunctorum ne corrumpantur odore,
Traditur exstinctus flammis crepitantibus hostis.
Postera lux oritur, consurgentesque catervae
Tendunt in reliquam studiis ardentibus urbem.
Nocte dieque suas exercent fortiter artes.
Lux octava redit, turres feriendo reclinat
Machina, testudo perfringit sedula muros.
Cum nox transierat vicinae proxima luci,
Aurorae patuere fores Phoebusque redibat,
Protinus ascendunt super altas agmina turres
[Col. 0539D] Barbara turba pavet, celsasque recurrit ad arces.
Alphaeus populus defuncta cadavera calcans
Hostiles cuneos gladio prosternit, et hasta:
Dumque satis properant super ardua ducere castrum
Moenia, Dominici solers quod cura paravit,
Telorum nimbi summa mittuntur ab arce
Sarnicolasque super volitant ingentia . . . .
Sed Christi pietas, divinaque gratia quantum
In se sperantes semper sustentat, et auget,
Humanae nequeant ad plenum dicere linguae.
Nam Christi facto, qui noscitur omnia posse,
Victoris festo, qui primam vicerat urbem,
Hujus in octava meruit superare secundam
[Col. 0540A] Pisanus populus semper confisus in ipso.
Victores tandem captos retinere laborant,
Et servare locum; partes deducere castra
Circumquaque jubent: parent, ast obsidionem
Moenibus inclusis omnes vicinius addunt.
Nulla quies cuiquam tenebris vel luce dabatur;
Turres tormentis altas, murosque petebant,
Quaeque graves longe dimittit machina moles
Moenia celsa petens portabat ad usque fenestra
Cautes internas sternendo saepius aedes;
Vicinusque malus cui non erat agmine compar
Sublimem tractus crebro fervebat in aulam.
Nunc ultra turres lapides portabat, et infra
Et de sacrilegis faciebat saepe ruinam.
Talibus, et reliquis populus Pisanus agebat
[Col. 0540B] Artibus, et duros tentabat vincere casus;
Tum Guidorubeus simul, et Catalanicus heros
Incassum missas non direxere sagittas.
E contra Mauri bellantia saepe petebant
Agmina, non parili facientes praelia dextra.
Saevus Abulmunzor super ardua moenia demum
Assistens, fractam defixo lumine turrim
Spectabat tristis: casu sinuaverat arcum
Villano genitus, qui mittens spicula contra
Spectantem medio defixit gutture Maurum.
Juravit pridem per jura Machamatis ille
Incolumem cuiquam se nunquam reddere terram
Tunc sibi subjecti suaserunt talia cives,
De juramento nulla ratione teneri,
De nuper facto fusi docuere cruores.
[Col. 0540C] Sanus enim non est cui figunt spicula guttur.
Ergo tui compos citius fac deditionem,
Et te nobiscum pariter de funere serva.
Motus erat princeps dictis, precibusque suorum.
Mittitur Alphaeis ducibus, qui nuntiet ista.
Forma placet pacti Pisanis. Protinus illi,
Nil dubitando viri sine conditione dederunt
Omnia, se pariter, mortis terrore remoto.
Tunc, pie Laurenti, mundus tua festa colebat.
Te, venerande, Deum placido movisse rogatu,
Autumat Ecclesiae populus, creduntque fideles.
Cum vexilla super posuerunt agmina turres,
Ter Domino laudes totum cantaverat agmen,
Cornicinumque dabant voces lituique tubaeque,
Tinnitusque pios resonantia signa tulerunt.
[Col. 0540D] Conscendunt proceres summas properantius arces
At commune jubent spolium properanter in unum
Accumulare locum; turres, et moenia cuncta
Certatim sternunt avidi turresque coaequant.
   Transierant bis sex rapida vertigine menses,
Et celer actus erat variis sudoribus annus;
Tempus erat quo ferre soles, Auguste, racemos,
Cum citius solito portarunt agmina mustum,
Declarantque partes coeptas cum litibus iras,
Quas praedatorum tumidi movere furores.
Vulgus ab introitu captae regionis, et ante
Quam populus quidquam superaret bellicus urbis,
Collectam passim praedam de rure trahebat,
Dumque viri fortes muris tormenta pararent,
[Col. 0541A] Ignarum vulgus studium fornacis agebat.
O quantis studiis panes venduntur, et illud,
Unde monetati replent marsupia nummi!
Post haec ex spoliis quae comportarat in unum
Alphaeus populus, movet anxia turba susurros
Et repetit partes, partiri capta recusat,
Hi quibus interius lacerat Majorica mentes,
Neve moram facerent spoliis retinentibus illos
Partibus, in tutas praedam posuere carinas.
Solvuntur classes, freta remis eruta spumant,
Vela tument zephyris, liquidas rapit aura procellas;
Adveniunt Balaam, Latii comitatus, et illi,
Qui propter Balaam coelestia signa tulerunt.
Est sinus haud modicus Balea de partibus austri,
[Col. 0541B] Portus instar habens, ubi cornua bina videntur,
Per bis mille decem, quae sunt distantia passus.
Replet utrumque latus Libyco de littore raptus
Pontus, et Aretoas finem distendit in oras
Quod ponit finem sinus, hic de parte sinistra
Urbs antiqua fuit raris habitata colonis,
Unde ferae gentes ab Iberis finibus actae,
Navigio celeri, duce praecedente Moalfac,
Christicolis pulsis plures posuere penates,
Hic ubi lata stetit celsis Majorica muris,
Insula distat ab hac brevis, ut per millia quinque,
Quae complexa sinu laevae stat proxima terrae,
Portus ad hanc latus Rhodum vicinia dicit,
Urbis ab hac possunt sublimia moenia cerni,
[Col. 0541C] Ob quam Pisani tantos habuere labores.
Illa dies laetis populis octava refulsit,
In qua felicem matrem super astra recepit
Virgineus partus, de qua Deus est homo factus,
Parva venientes, qua congregat insula puppes,
Luxque sequens fuit haec qua Christus morte resurgens
In mundo genitis vitam dedit atque salutem.
Hac de plebe viri latices haurire volendo,
Navibus egressi per rus gradiuntur inermes,
Ast equites regionis erant in valle latentes.
Qui peditum plures incautos aggredientes
Truncarunt gladio, quosdam cepere, suisque
Duriter astrictos secum duxere capistris.
Hinc cum consulibus proceres tristantur, et omnes.
[Col. 0541D] Tum Petrus antistes populos hortatur ad ista:
Tartareos aditus properavit vestra voluntas,
Dixit, et ostendit Balearica moenia dextra.
Captus ibi, fateor, vester pius atque Creator,
Dicitur in membris, quis non pugnabit ut ipsum
Eruat, ipsa licet mortem sibi bella minentur.
Vos tamen in bello lethum nolite timere,
Non nisi pro bello vitae quia poscitur auctor,
Atque dator vitae, cunctis qui praeparat usum,
Et qui pro nobis crucis est in stipite fixus,
Cum captis captus nunc permanet, atque ligatus,
Ut det opem vinctis, trahat et de nexibus ipsos.
Qui captum Dominum, pugnamve relinquit agentem,
Juste . . . damnatur, digne privatur honore,
[Col. 0542A] Et manet infamis semotus ab urbe, foroque.
Hoc et Boso pater, praesul quoque Carralitanus,
Comparibus verbis, lacrymisque fluentibus addunt.
His dictis, sedet in transtris festina juventus,
Et placidas molitur aquas, in carbasa ventus
Perflat, et amotis sulcatur navibus aequor.
Non volucres tanta pennae levitate feruntur,
Quanta rates levitas pacata per aequora vectat.
Miratur Baleae populus candentia vela,
Et defixa tenens in classem torva tyrannus
Lumina, dat lacrymas magno cogente dolore.
Inde metum reprimens quotquot rexisse putatur
Permixti sexus educit ab urbe catervas,
Ut late visus venientes terreat hostes
Totque licet turmas sparsas per rura viderent,
[Col. 0542B] Audaces quorum commoverat insula mentes,
Haud trepidare valent, quos spes praeclara fovebat.
Pinea silva fuit, qua lata patebat arena,
A muris Baleae, seu per sex millia distans,
Ex qua parte suo Titan petit aethera curru,
Cujus palus, et pontus geminum arguit unda recessum
Ortus, et occasus: nemoralia rura petenti
Sivum dant aditum, loca Ramora commemoratur.
Sive Forenna quidem, plures dixere Catinos.
Hic ubi plana citae tenuerunt aequora prorae,
Educunt properanter equos, properantius arma
Sumit, et ignotae lustrat loca cernua terrae
Bellator populus, quem justior ira movebat.
Qui sibi commissas aliquas habuere cohortes,
[Col. 0542C] Dispositas ipsas sectari signa jubebant.
Post haec regis eques rarus progressus ab urbe,
Jam castris positum vidit de collibus agmen,
Quem Pisanorum rapidus comitatus equestris,
Ipsum dulcis aquae fugat, usque secutus arenas,
Qui torrens Luidis solet in regione vocari.
Nox redit, excubias faciunt vigilantia castra,
Eximiamque satis fulgentia sidera noctem
Reddunt, signa polus demonstrat nocte sub illa.
Stella cadens divisa comas per mille videtur,
Dispersum Baleae signat divisio regnum.
Ad Baleam, clamat populus, nos sidus ad illam
Crinitum properare monet, properare potenter,
Est superare datum nobis Balearica regna;
[Col. 0542D] Sideris in Baleam radios cecidisse videtis.
Lux rediens fuerat, qua sancti Bartholomaei
Festa celebrabat lati devotio mundi,
Purpureus Titan radiis fulgebat, et aura
Nulla fuit, quasi lac placidi maris unda jacebat,
Admonet Alphaeus ductor, rectorque Pyrenes
Ordinibus factis aliquantum castra movere:
Quemque sequi sua signa monet, sit promptus in armis
Qui cupit alterius, dixit, conquirere fines.
Paruit haud monitis istis avidissima belli
Gens, et torrentis modo dicti transiit ora
Classis, et ad campos vicinos moenibus urbis
Plenius egressae fixerunt castra cohortes.


EXPLICIT LIBER QUARTUS.



INCIPIT LIBER QUINTUS.
[Col. 0543]

Spectabant acies avidae certamina Martis,
Unde suum quisquis pugnans concurrat in hostem.
Barbaricus campus Mauris, dirisque Nigellis
Densus erat, clypeos alii tenuere rotundos,
Pars adoperta fuit captis Latialibus armis,
Tunc cum Pisanas quondam piratica cepit
Turba rates, monstratque suos gens torva vigores.
Hinc tunc procedens natus Bellonius Ugo
Mauretusque simul, gyro rapiuntur equestri,
Primaque Maurorum cuneos ad bella lacessunt.
Hinc Bisoctoni Pisana gente creati
Heroes comitis sectantes signa Levanni,
Hostibus incurrunt mediis, densasque catervas
Sternere non cessant, Libycorum more leonum;
Dant quibus introitum Baleares protinus alae,
[Col. 0543B] Et circumfuso velociter agmine claudunt,
Ac retinere putant quos spes satis improba fallit.
Ipsa pericla parant animos, viresque ministrant
His quibus internae torquent praecordia curae.
Sternunt quique suum, perimuntque sagaciter hostem,
Et quacunque ruunt, campus patet amplior ipsis.
Et veluti Rhodii sternunt perimuntque volucres,
Quando relucenti scindentes aera penna
Aggrediuntur aves, laniantque patentibus arvis;
Sanguinea pariter miles Pisanus in hasta
Viribus infractis Baleae terit acriter agmen,
Et redit illaesus cunctis mirantibus actum.
Post haec in geminas Baleae milesque pedesque
[Col. 0543C] Dividitur partes: campos alii tenuere;
At juxta fluctus quidam venere marinos,
Oppositumque petunt Pisanum durius agmen
Erectisque premunt rarissima cornua signis.
Alpheae cedunt sed lentis passibus alae,
Et contra posito nunquam flectuntur ab hoste.
Ex Arelatensi numero Guilielmus ad ista
Praelia Bernardus Mildace Daneta creatum
Sternit, et in strati dimissa cuspide ventre
Aggreditur, Mauri socium de caede reportant
Tunc vexilla gerens Pisanae signifer urbis
Valandus, cuneos in campum ducit apertum.
Hinc Ildebrandus sanctae vexilla Mariae
Consul habens, dextra saevos incurrit in hostes.
Sedis apostolicae vexillum detulit Atho,
[Col. 0543D] Et diras petiit violento milite turmas.
Hos dum Pisani belli fervore sequuntur,
Inter condensos rapiuntur protinus hostes.
Inde Pyreneae gentis generosa potestas
Clara sequebatur, cujus vexilla cohortes
Pulverulenta petit galeato milite rura.
Hujus signa ducis Gerardi cura Lemanni
Gestat, et ad laevam procedunt agmina portam,
Quae patet ad claram surgentis lampada solis,
Ac salsae vicina magis cognoscitur undae.
Hancque senex aciem sequitur comes Ampuriensis,
Cui satis exstiterat rector Balearis amicus,
Et subiit pugnam vallatus milite forti.
[Col. 0544A] Procedunt acies, et vi certantur utrinque.
Eminus obstantes decertant Ismaelitae
Hi jaciunt lapides, jaculis pars appetit hostem,
Telorum tegitur tenebrosis nubibus aer.
Hinc dirae veniunt in equos hominesque sagittae.
Mars furit, et magnis resonat clamoribus aether.
Tunc Latiae turmae, mortis terrore remoto,
Incurrunt Mauris, et pugnae cominus instant.
Experitur gladius, cessatque volatile ferrum,
Terra cruore madens morientum substat acervis,
Toto mixta sonant gemitus certamina campo,
Ugo Parlasii tectis nutritus et ortus
Aurea quae gessit quatiens venabula dextra
Pugnantis contra per pectora misit Alantis.
Ille cadit properanter equo, fusoque cruore
[Col. 0544B] Tartareas flatum citius transmittit ad umbras.
Occurrens Cytharon casu commotus amici
Ugonis penetrat durata cuspide scutum.
Ille quod hasta brevis contingere non valet hostem,
Ense vicem reddit, pugnoque reliquit adempto.
Hunc te, Perciades Dodo, Bernardusque secuti
Ferratas feriunt minitanti cuspide portas;
Utque redire parant, duo qui redeuntibus obsunt,
Occumbunt pariter Bachimas Hispanus, et Ander.
Guttur in unius Dodo postquam miserat hastam,
Caede cruentatum traxit cum cuspide pannum.
Sed quod ferre potest Bernardi dextera telum
In latus, Ander, habes: manes ad tartara raptos
Accipiunt, stygiaeque patent properantibus aulae.
[Col. 0544C] Viderat Urbanae pulsantis limina portae
Rex Baleae, reditum prohibere nequisse.
Quae tutabantur Balearica robora turmas,
Rebar, et hos homines ait, et jam credo leones.
Dux Catalanensis saevum Moldonea poscens:
Primus, ait, nostris quoniam te viribus offers
Integer haud poteris nostros evadere visus.
Protinus urget equum, teneras nec flectat habenas,
Thoracem clypeumque viri levamque papillam
Telo transfodiens, per dextrum praeterit armum.
Ille supinus equo ruit, hastaque frangitur ictu,
Aurea sed comitis cuspis datur altera dextrae
Quae vibrata feros posternat et Ismaelitas.
Gerardus Porion prostravit cuspide vasta,
Inque viri pectus vexillum misit et hastam.
[Col. 0544D] Daridis Umberti penetravit lancea costas,
Ildeprandini Danius transfoditur hasta,
Rodulpho geniti Garsias sternitur ense,
Rolandi saevum ruit in Dareta Recuccus.
Et velut hasta fuit de dorso pellit equino,
Gerardusque comes rector dominusque Levanni,
Dum furit in Mauros miles per bella probatus
Frascinea Lelaphum pugnantem perculit hasta,
Atque viri scapulas ictu penetravit eodem.
Stratus utraque ruit tanto dejectus in ictu
Cui sonipes violentus erat, violentius actus
Pulvereum campum cum corpore pressit herili,
Seque regentis heri fregit labendo lacertum.
[Col. 0545A] Rainerius cum Tegrino Raineria proles
In coacervatos ibat promptissimus hostes.
Sternit et hic Lephaton Tegrimus Alance creatum,
Cajetanus ibi Gerardus cuspidis ictu
Cerbereas Rachium transfixum misit ad oras,
Guiscardus Hilion lethali vulnere sternit.
Hinc Albertinus claro Bellonime natus
Per fauces medias ingentem fixit Anetem,
Atrocem Lavim venientem Guido Butensis
Excipit, et victum Stygialibus aggregat umbris.
Saucius ipse tamen graviter certamine cedit.
Ildebrandinus Julistae filius hasta
Fundit Ilerdensem generosum stirpe Gairum.
Ingentem Gualandus agens, Gualandica proles,
Hastam, quam validus vibrabat uterque lacertus,
[Col. 0545B] Immanem Libycum duro resupinat in agro.
Terga Rachis penetrat Gualandi frater in ictu
Cuspidis Albertus, misso per pectora ferro.
Hasta virum fortem stravit Molfena Dodonis
Consulis, hujus equum celeri penetrante sagitta
Gausmaro genitus fama decoratus equestri
Ugo Dianensem telo penetravit acuto,
Mortiferum fecit transfixo gutture vulnus
Sicherius frater Gualandi perculit Idam.
Hinc Mucharellus ruit Ildebrandia proles,
Et fudit Gurion quem Corduba misit ad arma.
Ugonis proles Albertus impulit Ermon,
Anticum Libycum Lanfredi dextra peremit,
Stravit Ilerdaenum Mathildae filius Ugo.
[Col. 0545C] Inde Sapibonides campo dejecit Aristen,
Atque Sofredutius transfodit cuspide Maulam.
Popiliensis equum velocem rusticus urgens
Per lumbare Tanes hastam transmisit acerbam:
Mittit in hunc jaculum magno conamine Nelops,
Perque viri corpus lethalis lancea transit.
Acrior hic Maurum telo transfigit eodem,
Tresque necans alios horrendum mandat ad orcum.
Ast ubi membra viri sunt evacuata cruore
Felicem moriens transmittit ad aethera flatum.
Occubuit Garathas Rubei Guidonis in hasta,
Indiguitque sui Cliton suberanus amoris.
Cui latus abbatis transjecit lancea dextrum,
Cervicemque viri mucrone resolvit, et agri
Pulvere projectum pedibus submisit equorum.
[Col. 0545D] Exstincti socius ferventi concitus ira
Te, Viviane, petit violentus ob arma Galindus,
Et jugulare cupit pro morte libenter amici.
Non fugis audacem venientis militis ictum,
Praesentemque virum properantem sternis in hasta,
Consortemque necis vitae conjungis amico.
Albicione satis clarus Lanfrancus ob arma
Filius obstantem Dedum feriendo peremit.
Hinc Arabis fugientis agens cum cuspide lumbos
Compulit, hunc laeva sellae de parte labare.
Rarus eques, densusque pedes de parte marina
Barbaricos cuneos pugnae stridore coarctat,
Pugnantemque terit summis conatibus hostem.
Alphaei pedites, Domino praestante vigorem,
Hic plures faciunt ensis seu cuspidis ictus.
[Col. 0546A] Ictibus attritae, cum jam tolerare nequirent
Praelia, barbaricae redeunt ad tecta phalanges,
Et firmant duro ferratas obice valvas.
Moenibus inclusis discurrens undique rector
Anxius imperitat maneant, ne cardine clauso
In campum redeant, et praelia dura reposcant,
Ac repetant duros patriis pro legibus hostes
Et nec deficiant, nec vinci se patiantur,
Proponens laudis quantum victoria praestet
Et quantum tribuat victoribus utilitatis,
Quantaque eum damnis foedent opprobria victis:
Quos fugit omne decus, quos deserit omnis honestas,
Servitium, dolor, hinc tristitia quaeque sequuntur.
Et lacrymans adjurat eos per delubra regni,
Ne metuant populos quos lex Machamatis odit,
[Col. 0546B] Sed sic decertent devincere, quatenus ipsos
Et sub perpetuis valeant retinere catenis:
Qui se necne suum cupiunt disperdere regnum.
Haec ait, et cunctis animos viresque reducit.
Hortantur proceres regem, prohibentque timere
Atque mori spondent potius quam cedere bello
Signa capit Burabe; reseratur dextera porta,
Prosiliunt turmae, properant ad bella manipli.
Dispositis signis Burabe jam stabat in agro;
Durus agebat Alas dextrae vexilla cohortis,
In laevo cornu torvo curante Corace.
Plena dabant voces humano classica flatu,
Nec tuba bella movens, nec buccina defuit ulla
Cum sic dispositos sanctae videre cohortes,
Directis igitur properant in praelia signis,
[Col. 0546C] Et dextram pariter satagunt invadere portam.
Densus, et innumerus fuerat quam barbarus hostis
Quae quoque, Phoebe, tuos claros spectabat ad ortus.
Jam Guilielmus adest, dominus montis Pesulani,
Qui rata signa dabat clara comitante caterva,
Et velox tantis sese conflictibus offert.
Dux Herbonensis de nomine dictus avite
Fulgentes acies decoratas milite forti
Praecipit ante suos properanter sistere vultus.
Nominat ille suos, largos quoque spondet honores,
Quos videt audaces geminato robore firmat,
Signiferumque monet nullo trepidare timore,
Anteque fraternas promptum contendere turmas.
Juxta Raymundus pugnam festinus adibat,
Cui sedes Arelas, cui Balcia tellus origo.
[Col. 0546D] Hic Arelatenses promptos in praelia firmans
Admonet ut nolint de posterioribus esse.
Petrus ad hanc litem Grossus non segnius ibat,
Hortaturque suos equites post cuspidis ictus
Ne sint immemores inimicos ense ferire.
   Concurrunt partes, miscentur utrinque manipli;
Saxa ruunt, volitant densissima pila per auras,
Martia signa canunt, subeunt ad sidera voces,
Ira, furor mixtos inter se concitat hostes,
Telorum nimbis clypei, galeaeque teruntur,
Arma sonant armis, micat ictibus horridus ensis,
Vulneribus misso satiatur sanguine tellus,
Labentumque tegunt exstincta cadavera campos.
Henricum Milgdas poscunt Neriusque, sed ejus
[Col. 0547A] Praedurus clypeus jaculum propellit utrumque.
Hos validos equites Dertosae finibus ortos
Cum Sigonundiade Gui thone creatus utroque
Transfodiens ambos de tergis sternit equinis,
Atque ferus Perithon socius necis esset eorum
Subsidiatorem Baleae quem Corduba misit,
Sed centum sociis Hispana per aequora vectum
Hi faciendo fugam citius flexisset habenas.
Tunc Erithone satus Danaen, Gerardus Arontam,
Viribus insignes prostrarunt consul uterque.
Dissecat obstantes cuneos tunc Baleius heros
Prosternens Arabem perimitque terendo Cosellum
Beltraminus fratrem stravit Nilgdona Coracis,
Ugo de Landa penetravit cuspide Tagum
Et tulit ense caput, post haec juvenilibus actus
[Col. 0547B] Viribus Umberti cadit Alcimionius Imon.
Sed Petri fratris dejecit dextra Nicalem,
Urget equum Sacrista potens Ramundus, et hastae
Neliobem valido percussum foditat ictu,
Sonipedemque rapit pretii non vilis habendum,
Armigeroque suo geminatas tradit habenas.
Tunc Ildeprandus consul dirum Niceronta
Transfodiens ferro per pectus dirigit hastam
Vexillumque trahit madefactum sanguine Mauri.
Petuma Parlasii bello quem miserat ora
Aggreditur Balager, grandi retro pellitur ictu
Militis Alphaei Acula percussus ab hasta
Ad socios igitur fugiendo retorquet habenas.
Transfigit hasta Dodon Pusii vibrata lacertis,
Hocius ense cadit, quem gelli filius Oddo
[Col. 0547C] Viribus assumptis ictu transverberat imo.
Insignes equites Pesulani montis ad istos
Adveniunt ictus, Guilielmi signa sequentes.
Dalmatius castrensis ibi Molphaenida letho
Suppositum fecit per acutae cuspidis ictum,
Et muti vetuli . . . Sichardus Emonem
Petrus Amunta petens, Bernardus Amunte creatum
Projiciunt, perimuntque simul Froccardia proles
De villa Balei Machumata vasta Guidelmi
Lancea transierit, tum Berengarius Oran
Verunae miles perimit sociatque gehennae
In Raymunde Midan, cui praebet Eradius ortum
Dertosane cavas foveas penetrare Vilelmi
Cuspide, cui sedes fuerat Dinianica tellus.
[Col. 0547D] Dux Aimelricus speciosis clarus in armis
Occupat obstantes fervente vigore catervas,
Cui ferus Alcimio fatis properando sinistris
Occurrit cupiens ulcisci funera nati.
Praevenit hunc Atacis ductor, nec deviat ictus;
Per pectus volat hasta tenax umbone forato,
Occidit, et moriens praemordet dentibus herbam.
Fraxinus Henrici te pectoris Atila fixit
In medio, ferrum vitalia cuncta retraxit.
Et Pusii frater Lambertus Agranta peremit,
Minolon ad Esculea dictus Rainutius ora
Horrendum nimium fixit Ricapecora Carben,
Inque Valentinum Glegonem Poarutius hastam
Per scapulas misit laevam feriendo papillam,
Trajectumque virum medio prostravit in agro.
[Col. 0548A] Pharion Hispanus Guinacelli sternitur ictu
Dum cadit . . . ruit inter loca fugacis
Cujus Saltarus trajecerat illa virga,
Quando duas pariter fixit jaculando nigellos.
Gerardi proles Opizo cum pube suorum
Invadens aciem, satagit prosternere Mauros.
Gaufredus Parthum, Raynerius proterit Afrum,
Consortesque necis fecit germanus uterque.
Marinialnus hic Bernardus Ilonea letho
Donat, transfigens caedenti cuspide costas.
Cuspide Silleti ditus prosternitur Olphes,
Gruirnius Alcheon, sternit Mauretus Edonem.
Undique discurrens rector Catalanicus hostes
Dissipat, et socios hortatu divite firmans.
Ampuriae fortes equites, et Dusilientes
[Col. 0548B] Subsidiando duci, dant plurima funera Mauris.
At Petri Grossi dejecerat hasta Coracem,
Cujus promptus eques multos patraverat actus.
Sed jugulare virum cum jam mucrone parasset,
Currentes Mauri socium de caede tulerunt
Signifer Alphaeus medios violentus in hostes
Currit, et exacuens fortes in bello sodales,
Ut reliquas prosternit aves regina volucrum,
Sic sic hostiles terit insistendo phalanges.
Barbarici statim cuncti turbantur, et inde
Conversi fugiunt, Pisani terga sequentes
Urbanas inter propellunt agmina portas.
Innumeri capiuntur equi, capiuntur et arma,
Et fusi per rura lacus jacuere cruoris.
Altius ascendens Phoebus contraxerat umbras,
[Col. 0548C] Ad sua victrices redeunt tentoria turmae.
Bellica per campos Baleae jam facta patebant,
Exstinctosque viros fusos spectare per herbam
Barbaricus populus simul et Pisana volebant
Agmina, legati veniebant atque redibant.
Accipitres vestes privataque dona dabantur.
His quibus Ampuriae comes haec tribuenda monebat
Vendita fit pietas, tunc multum devius heros
Regi transmittit chartas, recipitque latenter
Hujus scripturas quae rescribuntur ad ipsum.
Pestifer interea dum foedera quaereret hostis,
Quos divinus amor non praeda, nec ulla simultas.
Sed Christi pietas ad justa vocaverat arma,
Captivos omnes sub conditione volebant.
[Col. 0548D] Nazacedeolus certa sine lege paratus
Reddere non fuerat, nexuque fameque coactos
Carceribus distentos attenuando necabant,
Ac Pharaonaeos retinens in mente furores,
Quae spondebat heri, cras inficiando vetabat.
Utque dolosa vident patres colludia regis
Solantur populum, populus solamine gaudet.
Dum trutinare novos nituntur pectore sensus
Mox recolitque dies, nam praeterit unus et alter
Castraque paulatim mutata propinquius exstant
Moenibus, ac creber procedit ab urbe tumultus.
Optime Dalmati, quem tu non lentus adibas,
Nam crebro factae pugnae non tardus adesse
Cerneris, in tantum pugnae tibi suppetit ardor.
Ergo die quadam paucis comitantibus hostes
[Col. 0549A] Corde volente petens, sociis absistere jussis
Cum geminis solus vadis contendere Mauris,
Viribus ergo tuis prostratus corruit unus,
Alterius mox dextra tibi penetrabile scutum
Transfigit, mediam penetrat quoque lancea coram.
Hinc patet, et miles non loricatus inermis
Stratus equo pugnare paras, sed vulnere factus
Debilis innumeros equites sine lege ruentes
Decidit excipiens, feriens te barbarus ensis
Decapitat, felix transmigrat ad aethera flatus.
Talia bellipotens ut concipit aure Villelmus,
Dat lacrymas, tristesque viri de funere questus
Profundit, nec ad ista vacat, sed clamat ad arma,
Ulciscique necem jugulati currit amici.
Heroem centum sectantur ob arma micantes,
[Col. 0549B] Qui promptos gestare solent ad bella vigores
Accelerat, campumque petit, sua moenia Mauri
Ista meditantes properatis gressibus intrant.
Militis acquirit, vindex modo cum nequit esse,
Gothica turba caput. Mutato denique Mauro
Ante diem domini semper qua proxima fulget
Lux rediit, qua tempus erat sine turbine clarum,
Jamque sui cursus nonam perfecerat horam
Phoebus, cum fortes redeunt ad praelia Mauri.
Christicolasque putant ad castra requirere tantum
In numero fidorum equitum peditumque potenti.
At cauti pedites currunt laetanter ad arma
Pisani, visosque petunt non segniter hostes.
Spicula, tela simul lapidesque venire per agros,
Et pluviae ritu poteras spectare sagittas.
[Col. 0549C] Pugnae saevit amor, Pisanis robur abundat,
Dumque ferunt ictus, dum totis viribus instant,
Ismaelitarum cuneos in moenia mittunt,
Et certant summum robur prosternere valli.
Calcatos equites subeuntes Iimina portae
Transfodiunt et equos fortes durantibus hastis,
Summaque projiciunt murorum, nec secus ipsas
Concutiunt portas, funduntque viriliter hostes.
Denique conspiciunt geminae fundamina fossae,
Mirantes muros, et defensacula circum,
(Discrepat a visu quidquid pervenit ad aures)
Urbis, multorum subit in praecordia terror
[Col. 0550A] Diffidunt igitur multi, tremulumque revolvunt
Ore silente caput, tanto pro robore fortes
Ipsi desperant urbem superare potentem.
Tres fuerant urbes, unum quae nomen habebant.
Sed diversa tamen si nomina quaeris earum,
Nomine diverso poteris quamcunque notare.
Arabathalgidit murus fabricatus ab ipsa
Incipiens urbis corpus circumdat, et undas
Aequoris attingens, mare juxta volvitur illuc,
Quo densat celsas urbs Elmodenia turres.
Dividit has murus, circumdatur una duabus,
Quas circum decies cubitorum millia cingunt.
Hoc numero demptis ter ternis atque duobus
In numero certo turres sunt sorte volenti
Quatuor et decies septem centumque notandae,
[Col. 0550B] Hae tres una queunt urbs famosissima dici.
Est commune tribus positum Majorica nomen,
Inter quas etiam torrens placidissimus ivit,
Et per quinque queunt torrentis viscera pontes
Transiri, liquidae cum plus fluit impetus undae,
Ezechinque vocant, qui plenius affluit amnem
Dicitur Enelamur praeducta canalibus unda,
Quae potanda viris dulces dabit omnibus haustus
Indigenis populis, et ob auctas fortiter artes
Moenia tuta forent, si contemnenda malorum
Tam sceleratorum Deus agmina vellet amare.
In populi numero non debet fidere quisquam,
Qui Dominum contra sublimes erigit arces.
Hincque Boabitas rector Balearis ad arma,
Et Getulos Arabes, Parthos, Libycosque, Medosque,
[Col. 0550C] Nec non Hispanos multo conduxerat auro,
Et dedit immensum, non intentata relinquen
Per quae tota dari patriae solatia possent.
Ergo pugnantum tractare viriliter arma,
Qui poterant, sibi sexaginta millia, vel plus
Est; equites perhibentur ei ter mille fuisse,
Et centena dabat praegrandes machina moles
Mille quater ductus numerus fuit arcitenentum,
Figere qui poterant missis loca certa sagittis.
Fundibulatorum prae multitudine certus
Non fuerat numerus, sic nec lapides jacientum.


EXPLICIT LIBER QUINTUS.



INCIPIT LIBER SEXTUS.
[Col. 0549]

[Col. 0549D] Noscunt tanta patres cito robora non superari;
Hortantur socios, et contra robora robur
Accelerare parant, naves prius esse trahendas
Constituunt, et perficiunt haec jussa libenter
Agmina cuncta: solum tractae tenuere carinae.
Inde duces Latii vicinius addere castra
Festinando jubent, jussis paretur eorum.
Praesulis hospitium Petri de parte marina,
Non humilis, non alta nimis domus affuit, unde
Saepius incoeptum bellum spectare valebat.
Signoretus eam stridentibus inde Pyrenis
Ingressus tenuit prompta bonitate sacerdos,
Hinc, Vicedonne, tuos armis, Gratiane potentes
Hinc quicunque manu pedibusve paratior esset;
Et crebros ictus tecum aspiciebat Obertu
[Col. 0550D] Juxta pontificis tectum tentoria patrum,
Ut citius veniant ad eum, cum saepe vocentur.
Nobilitatis honor non longe densus habebat
Hospitium; fortes steterunt a fronte catervae
Pisani populi, qui vitam duxit in armis
Totam, perpetuos solitus tolerare labores.
Huic non algor erat, non formidabilis aestus;
Hunc non grando ferox, non nix imberque movebant
Hostes, et muros violentius aggredientem.
Haec erat ingeniis spectanda juventus et armis,
Ingluviem ventris nimiamque perosa quietem,
Noverat et brevibus submittere lumina somnis.
Ast equitum robusta manus non sparsa per agmen,
Sed juxta laevam fixit tentoria portam.
[Col. 0551A] Talis ab aequorea facie porrectus utramque
Observat portam populus Catalanicus heros.
Illius in medio murus tutissimus exstat,
Namque vigor Latius dextra laevaque sedebat,
Hospitiumque ducis retro vallabat, et ante
Stat post Pisanos Cardumae rector, et illinc
Phorima post illum quae misit Gothica tellus
Agmina, quae praedas potius quam bella gerebant.
Ante duces reliquos sibi fecit castra Guidelmus,
Et dextra vicina magis quam caetera portae,
Juxta quem pariter sua coepit Balcius heros;
Atque Herbonensis domini post ista steterunt
Fulgentes acies, quas juncta Rusilienses
Ampuriae rector post omnes castra tenebat,
Et vallatus erat sola de gente suorum.
[Col. 0551B] Hi silvas et rura petunt, armentaque multa
Direptosque greges, et quidquid germinat arvum,
Ad socias acies, converso tramite ducunt.
Lignea tecta trahunt, paleas ubi comperiuntur,
Arboreasque simul vulsas cum stipite frondes
Gothorum pedites, vel quos Provincia misit,
Mercibus ablatis discurrunt agmine toto,
Et venale facit quidquid dabat insula vulgo.
Pisani summis arcent conatibus hostes,
Hique colendorum patrum praecepta secut
Aedificant geminas superantes omnia turres,
Moenia de lignis, vulgo castella vocantur.
Altum surgit opus, sublimia culmina quarum
Aerias subeunt summis cum nubibus auras,
Offenduntque satis ducentos frigora ventos,
[Col. 0551C] Astutusque magis nil fecit Daedalus arte.
Vimineae crates ductae de rure propinquo,
Multaque terga boum lateralia quaeque tegebant.
Suppositis igitur postquam residere paratis,
Impulsi graviter celeri molimine currunt.
Ut nubes quas forte notus violentior auctas
Imbribus ad coelum pluvioso turbine venit,
Quarum rura pedes coelos agitare cacumen,
Saepius aspiciens, qua currere quippe videntur.
Adstantes igitur multi mirantur euntes,
Qui similes nunquam potuerunt viribus arces
Subdere, mox gemina subeunt testudine muros;
Et dum Martis erat creber, variusque tumultus,
Saepe Moabitae violenti moenibus urbis
[Col. 0551D] Egrediebantur: trahit impetus egredientes,
Casus et hos potius quam bellicus instruit ordo.
Utque Robertus eos audaci strenuitate
Motus, vidit, ait: Pro se certantibus auctor
Est Deus, et robur pro se pugnantibus auget.
Dixerat, et plures solus properavit in hostes,
Et partitur eos, simul et fugientibus instans
Inter murales aditum pugnando reclusit.
Corruit hujus equus fovea, proh casus iniquus!
Protinus e sella se compulit ire regentem,
Hic clypeo, jaculoque prius, mucrone deinceps
Pugnat, et Hectoreo decertans robore consul,
Sustinet innumeros damnosis jactibus ictus
In se collatos, nudo quoque fortiter ense
Dimicat, et solus multorum robora sentit:
[Col. 0552A] Dumque pluunt lapides, et tela cadunt super illum,
En laevam super cita figitur hasta papillam.
Neu clypeus, non obstiterat lorica ruentem
Incarnare virum facilem dimiserat hastam,
Accelerant raptumque ferunt de Marte propinqui.
Jam castella super defossi robora valli,
Implebant latas gemina testudine fossas,
Erigit antennam Balearis in arbore cura,
Castellis etiam quae cernitur esse duobus,
Altior in summo cujus bellator habebat,
Excelsum tutumque locum velamina parvis,
Plurima, sublimen septenaque terga tenebant.
Qualiter excelsae spatiosa per aequora naves,
Saepius ire solent pyratica bella timentes,
Loricam tutam retinet, clypeumque rotundum,
[Col. 0552B] Et protectus erat cristata casside vertex,
Per triplices funes antennae callidus usus,
Vesanum navium vacuas porrexit in auras,
In qua subjectas turres projicere cautes,
Et lapidare viros, et mittere tela valebat.
Ardet in antennam pugnantum fortiter astus,
Atque duos funes cum falce recidit acuta,
Tertius antennam retinebat in aere funis,
Pertimuit Maurus ne falx si caederet illum,
Invitus rueret, vel protraheretur ab unco.
Ergo velut moles de summis eruta saxis,
Per funem labens, dedit intra moenia saltum.
Grandia labentis senserunt pondera palmae.
Christicolae gaudent, alacres dant agmina plausus
Admirata virum per inanes currere ventos.
[Col. 0552C] Nutabant turres Baleae, murique cadebant,
Quos fodiebat ovans toto molimine fossor,
Cui per quemque diem fulvum numisma dabatur.
Hos aries duplex de testudinibus actus
Et de castellis ictu graviore petebant.
E quibus artifices mittunt super ardua pontes
Moenia, cumque volunt, turres invadere possunt.
Per quadragenos passus, et apertus, et amplus
Introitus fuerat, centum fecere cohortes,
Cardinibus Boso de primis taliter unus
Inquit, et haec monuit, monitus, et verba notantur:
Qui fines patrios, qui deseruere parentes,
Uxores, natos, et quidquid dulce videtur
Sensibus humanis, vos pro pietate fuistis.
[Col. 0552D] Si pietatis amor vos cum mercede vocavit
Cur pietatis honor non contra viscera fortes
Impietatis habet? Baleae spectate Leonem
Qui male tractat oves, et Christi dissipat agnos.
Spectat ab excelsis muris molimina nostra;
In cassum factas turres quoque credit, et arces
Et nos, et pariter subsannat Cunctipotentem
Agminis auctorem qui sese praetulit hujus.
Ut vos informet, vos Aegyptum spoliate.
En Pharaonaeis fratres servire catenis
Cernitis, ultrices fragant haec impia dextrae
Tartara, de poenis fratresque trahantur eorum,
Sitque beatus homo, qui pro conflictibus istis
Occumbet, poenas nequeat sentire gehennae.
Non aliquis daemon de crimine sive reatu
[Col. 0553A] Audeat ante Deum sibi conflictum generare.
Gaudia dentur ei quae fini subdita non sunt,
Quae servare solet, vel quae praebere beatis
Splendor sanctorum, pia lux, et gloria Jesus.
Non dubitent hi quos fuerit regina polorum
Cum nato comitata suo pugnare Deus, nam
Qui pia causa fuit, pro qua vos arma tulistis,
Adjutor fiet vobis, terrebit et hostes,
Et conculcabit divina potentia vestros.
Haec ad certamen vos spes invitet euntes,
Signifer et Michael vobis praecedat, agetque
Cum sociis haec bella suis, Baptista Joannes,
Et patriarcharum chorus arduus atque prophetae.
Ne trepidate, duces vobis in praelia fient
Ecclesiae Petrus cum Paulo tuta columna,
[Col. 0553B] Nec non Matthaeus, Lucas, Marcusque, Joannes
Et reliqui vestrae facient solatia pugnae.
Auxiliumque dabit vobis certe protomartyr
Cum sociis Stephanus, Silvester cum Nicolao,
Virgineusque chorus vobis succurret, opemque
Agmina sancta dabunt, hanc spem retinete fidelem.
Dixerat, et lacrymae fluxere per ora loquentis
Ex oculis. Deflent quia cernunt agmina flentem,
Quae votis pariter promittunt praelia totis.
Denique castra petunt, cum jam subit aequora Titan.
Nox abit, aurorae Phoebus de parte resurgit.
Bellica signa sonant, toto properantque vigore
Urbis ad introitum Pisanum robur, et omnes
Gothorum populi, vel quos Provincia misit.
[Col. 0553C] Intus Agareni perstant, valloque supersunt.
Densa ruinosas jacit undique machina moles.
Pisanae bellant acies, adituque resistunt.
Urbanas inter summis cum viribus aedes
Hostiles pellunt pugnantes fortiter alas.
Post pedites equites veniunt, sed durius instant.
Difficilis congressus equis, reditus nimis asper
Cum remeare volunt; miles Balearis ubique
Cogit ad arma suos, vires adhibet, reficitque
Alphaei litem telis gladiisque gerentes.
Obstantes cohibent collatis viribus hostes.
Telorum super hos nimbi, lapidesque ruentes
Adveniunt, vallique terunt in margine ductos.
Vertere terga parant, retro flectuntur habenae,
[Col. 0553D] Quos Baleae faciunt nimium properare vigores.
Sed Pisana cohors per plurima vulnera lapsa
In sua castra redit, muri munimina linquens.
Turres quam citius Baleares inde phalanges
Laetanter plaudendo petunt, et tympana laetis
Ictibus incipiunt ob gaudia summa ferire,
In quibus, et furiae poterant Bacchusque notari.
Tollunt astra diem; non praeterit ira, dolorque
Ut redit altera lux, certatim moenia poscunt
Pisani cunei, quibus haec sunt jurgia curae
Amplaque dupliciter via fit, tentatur, et intus
Cunctorum parat ire vigor, cum Phoebus agebat
In sublime suam progressus ab aequore lucem
Per factos aditus patulam pedes intrat in urbem,
Inque resistentem turbam non leniter actus
[Col. 0554A] Barbaricis cuneis terrorem mortis agebat
Ast equiti nimis arctus erat pro margine trames.
Invitant pedites equites intrare, reductis
Qui convertuntur contra tentoria frenis,
Quos vulnus trepidare facit, seu funus equorum.
Tunc equitum cernens intrinseca turba pavorem
A fractis muris collapso robore cessat
Ista Moabitae cernunt, animisque resumptis
Per cunctas veniunt equites peditesque plateas.
Dat tergum Pisana manus, quae moenia dudum
Invasisse datur, clypeisque extemplo relictis
Diffugiunt plures; remanet Raynerus ibidem
Qui male commentum cognomento vocitatur.
Quem socii postquam fugientes deseruere,
Inter Agarenos nudo mucrone cucurrit.
[Col. 0554B] At quoties fecere locum, fugiisse valeret,
Si fuga tuta foret; gladio stetit ille minaci,
Et quemcunque super violentia concidit hujus
Cerbereos rictus, et tartara nigra petivit,
Vel sine lethali dum vixerit ille dolore
Non erit; hinc solum jussu petiere Coracis,
Et circumseptum jaculis fixere cohortes.
Occubuit, postquam sibi vulnera mille fuerunt;
Exanimique viro post vulnera tanta jacent:
Ablatum caput est: petiit pia sidera fletus.
Ira patres populumque tenet, sociosque peremptos,
Aegrotosque simul multa pietate requirunt.
Agmina nam postquam latices, non vina bibebant,
Conciderant morbis, mutatio nempe ciborum
Laxatos ventres in multa pericula traxit.
[Col. 0554C] Inde manus non parva malis oppressa cadebat.
Innumeris igitur multi cecidere potentum,
Qui titulis claris caput in sublime gerebant,
Et plures, quibus aequa stetit cum funere fama.
Jamque viam tumuli pariter cum rure tegebant
Nobiliumque simul positas in littore capsas
In reliquisque locis aliquis spectare valebat.
Inter tot lacrymas natorum sive parentum,
Tot licet ac tantos ferat inclyta turba dolores,
Non tamen a pugna cessat, reliquoque labore.
Decernunt pugnare patres, iterumque resumptis
Viribus audaces animant in bella catervas.
   Dumque diem Domini celebrarent saecula cuncta,
Bertraminus Mauros petiit per praelia clarus,
Cujus opes Arelate nitent, et origo parentum
[Col. 0554D] Nobilibus titulis viget illic clara suorum.
Hic accinctus erat gladio; fundaeque magister
Hostiles acies lapides jaciendo petivit.
Atque quod egregios fecisset saepius actus
Utpote qui sese cunctis conflictibus ultro
Obtulerat, cuneos nihilum, modicumve timebat
Adversos hostis, qui muris stabat in altis.
Saepe velut volucer, quem grandinis appetit ictus,
Post frondem foliumve caput velociter abdens
Projectos lapides vitabat tegmine quoquo.
Hinc Balearis in hunc tectus septemplico tergo
Intrepidum juvenum quidem properantius ibat.
Hic igitur clypeum peditis post se venientis
Accipiens, hostemque sequens in moenia saevos
[Col. 0555A] Provocat ad bellum Mauros de margine valli.
Tunc Parthus, cui prompta satis mens, promptior arcus
Atque sagitta fuit, postquam contenderat arcum,
Transfodit fauces; penetravit missile guttur.
Audacem mors atra virum de nobilitate
Tollit, quem socii deflent, coelique coronant.
Rore carebat humus Phoebi praestante calore
Jam matutinis algoribus attenuatis,
Cum turmae dapibus sumptis Bacchique liquore
In Baleae muros promptis non segniter ibant
Gressibus, atque tubae plusquam vicina replerant
Cantibus, inque suis acies equitum peditumque
Ordinibus steterant, hastis vexilla micabant.
Signiferi ducunt acies, at clamor euntes
[Col. 0555B] Concitat, et patulos invadunt agmina muros.
Concurrunt hostes contra molimine toto,
Alphaeosque petunt, et quam robustius instant,
Saxa ruunt, et tela pluunt, et spicula, ritu
Grandinis instantes populos utrinque petitos
Concutiunt prorsus sternuntque, teruntque, premuntque
Vimineas crates, moles lacerare videntur.
Vulneribusque ruunt alii, moriuntur utrinque
Multi, conspicitur sanguis perfusus ubique.
Jam remeare parant fessa per bella catervae,
Difficilemque nimis nequeunt plus ferre laborem.
Signifer Alphaeus prompto per bella vigore
Discurrit reficitque suas hortando cohortes
Adveniens super hunc magno cum turbine saxum
[Col. 0555C] Vexillum lanians, hastam laevumque lacertum
Comminuit; de mortis eum rapuere periclis
Quam celeres socii: cura subiere medentum
Nempe Boni proles Petrus Gerardus, et Ugo
Ipsum Paeoniis curarunt protinus herbis.
Casibus hic variis discrimina Martis aguntur.
Occumbunt plures, redeunt sine vulnere nulli.
Qualis ab Idaeis populus remeabat Achivus
Moenibus, et quales fuerant per praelia Troes,
Dum bonus incolumes Hector Priamusque manebant.
Protinus a pugna redeunt, sed barbara turba
Funeribus variis plures habuisse querelas
Creditur, et multo plures habuisse dolores.
   [Col. 0555D] Cura patres Latios non parva, dolorque, premebant,
Quod bene pugnatum sibi nullos attulit usus
Nam perfecta suis nec erat victoria dextris.
Hostis bella magis quam curam pacis agebat;
Et comes Ampuriae, nec non Catalanicus heros
Ad patrios remeare lares properando petebant.
Causa recedendi quaenam, vel qualiter esset,
Nuntia charta fuit Baleam transmissa Diana.
Illa Moabitam molitum praelia regem,
Et vastata satis narraverat optima terra,
Omnibus inque locis Mauros referebat et ignem
Rura, domos, segetes, fructus pariter populatos.
Post multum damni quod gens vesana peregit,
Et Tramaricam captam dixere liturae.
[Col. 0556A] Fidus erat comiti, qui chartam duxerat istam.
Et tantum haec fuerat alter quam fama tulisset,
Nempe Pyrenaeam pervenerat hostis ad urbem,
Et sita Judaeo fixit tentoria colle.
Urgelli comitem, comitem quoque Sardiniaeque
Dicunt et reliquos regionis ab usque Giumda
Electos equites quibus adsunt praelia luctus
Agmine collecto crudeles Ismaelitas
Mirando pepulisse modo, Domino faciente,
Innumeras acies pauci pugnando fugarunt,
Inque fugam versis, multi cecidere, venirent
Ad supra dicti donec deserta Salodi.
Captos constat equos plures, praedamque potentem
Eripuisse ferunt equites, peditesque Pyrenes,
Nec Tramaricam captam, ceu dixerat ille,
[Col. 0556B] Damna quidem fuerant, sed commoda plura fuerunt
Hanc comitis causam qua posceret ille recessus
Diximus: ad reliquos nos ordo convocat actus
At comitem patres miti monuere relatu,
Ut desistat ab his: communia pacta per ipsum
Intemerata, rogant et juramenta manere.
Ille licet causam quam Patres dicere veram
Noverat, a lucro sese non subtrahit, et mox
Pacta reformantur, terrae jactura Pyrenae
Ut reparata foret, dictis statuere supremis.
Condere tecta patres gravidis hiemalibus apta
Temporibus, retroque jubent castella trahenda
Incrementa parant belli, nova postulat hostis
Foedera, foederibus non audet credere multum,
Qui sibi tam saevos vi subdere nititur hostes.
[Col. 0556C] Incustoditis etiam custodia non est
Committenda viris; juvenum laudabilis aetas,
Sed non omnis adest laudandus ob omnia sensus
Florentum juvenum, quos vinum, fercula, somnus
Fallere saepe solent, nec possunt affore quaeque
Tua (sic) juventuti, nimium quae diligit ista.
Ergo soporifero satiati corpora vino
Pisani juvenes, testudine nocte quiescunt
Hi quibus hostis erat, somnus depulsus ab ipsis
Noctibus innumeris. Baleares edocet ergo,
Ut Pisana petant nocturno tempore castra,
Et properate precor, sunt in testudine, dixit
Quos retinere queo, teneo vinoque, quiete.
Talia dicentem Balearis turba secuta
Nocte silente fuit, cujus custodia prima
[Col. 0556D] Transierat, veniunt milleni castra petentes
Armati piceasque ferunt cum sulfure flammas
Permistas. Aliquis piceum praesensit odorem,
Admonet ut vigilent, sed jam vigilare nequibant,
Quos somnus facilis titubanti texerat ala.
Auscultant, quid agant hi de testudine sternunt
Immittuntque focum, nihil est nisi somnus in illis,
Per tabulas flammis diffusis tecta cremantur.
Persentit strepitus somno decepta juventus,
Accrepitante cito solvuntur somnia flamma.
Protinus arma viri capiunt, clamare potenter
Incipiunt, una clamorem fecit et hostis,
Vocibus et summis totum circumtonat agmen
Undique concepti moverunt castra tumultus
[Col. 0557A] In Balea muros populus circumfluus ibat.
Postquam cuncta rogus consumpsit. robora flammae
Perdiderant, Mauri vocitant sua numina, sanctos,
Reginamque poli blasphemant crebro Mariam.
Ut tenebris lapsis produxit ab aequore Phoebus
Luciferos radios, populi fervente querela,
Colloquii patres promptissima signa dederunt.
Omnibus ad coetum venit de partibus agmen.
Incipit Azo queri, sed concio tota querentem
Attendit brevibus narrantem singula dictis,
Ignavos quosdam, seu despectos vocitantem,
Et defraudantes sacramentum pietatis.
Haec reliqui Patres una, populus, comitesque,
Vocibus haec crebris, non bisve semelve petebant.
Continuo castella trahunt retro bina, simulque
[Col. 0557B] Altera bina parant velociter aedificare.
Et mox ligna, rates scripserunt cuncta daturos.
Nec mora, ligna, boves, et mulus, equusque tulerunt
Mulus, equus, vel homo, de regnis attulit hostis
Innumerum vimen, vites, malosque, nucesque
Et glaucae salices, si quae poteratis in ullo
Rure recognosci, vos horum vincla fuistis.
Quatuor aereas castella videre per auras
Surgere Pisana dudum poteramus ab arce,
Massilia quondam Romae violenta potestas,
Cui mare, cui tellus, et plurima regna petebant,
Ut superaret eam. Sane non celsius ullum
Aedificavit opus rector Balearis, ab ipsis
Nocte dieque suos nescit convertere visus
[Col. 0557C] Turribus, et similes operi fecere Latini
Artifices totidem subita velociter arte.
Ac duplex aries quos crebro straverat ictu
Aedificare parant celeri molimine muros.
Inde Tianensem signatam mittit ad urbem
Rex Balae chartam, pontum brevis incipit armis
Scindere, terra brevi spatio, littusque petita,
Subsidium, sociis simul alta Diana fuerunt.
Coeperat et populus tales audire lituras:
Nazaredolus Balearis rector et auctor
Regni mille suo felicia dona Buthali,
Atque Dianensi populo non parva salutis
Gaudia. Velle meo vos quondam promeruissem,
Ut quorum tuto solatia vestra rogarem
Sed tamen illa modo vobis solatia posce,
[Col. 0557D] Quae nulla regi cognosco jure neganda.
Adversatur eum cunctos communiter hostes (sic),
Qui Machamaticum celebrandum numen adorant.
Has leges, moresque vetant retinere paternos;
Observare monent stat contra dogmata quidquid
Et vitanda docent nostri praecepta Rafulla,
Captivosque petunt quos latus pontus ab usque
Oceano servire meae Baleaeque paravit
Cuncta petunt etiam rerum discrimine nullo
Captivis habitis, etenim sine conditione
Poscunt, ut, regni nulla mihi parte relicta,
Vita contentus, regiones solus et urbes,
Quas placet, ingrediar, vernis sociisque relictis.
Vos modo per nostras dantem Machamata leges,
[Col. 0558A] Perque meum vosoro bonum, dandumque datumque
Christicolis Balae populandum credite nunquam
Conspicuum regimen, quod vestro pollet honori,
Nam vestras replent ejus bona plurima terras.
At si non vultis nostras audire querelas,
Nec vestrae mentes sola pietate moventur,
En trado vobis, Baleae descendite regnum.
Ne subeant hostes vestrae praecordia terrae.
Straverunt Ebusum, Balea spectante quid instet,
Per menses binos jam cuncta pericula passa
Belligeros stravere viros ad praelia fortes.
Qui superare queant rari mihi nempe supersunt.
Vires atque viros cupio per bella potentes.
En renuo muros, quos stravit plurimus hostis.
[Col. 0558B] Pugnacis Baleae turres reparantur, et arces,
confractas reparat turres saevissimus hostis,
Nisibus et summis alias adjungere certat,
Admoneant regem, cujus vos nempe sub ala
Tutos non dubito pacis gaudere quiete,
Quas invitus ago per me deferte querelas,
Suscipiat Baleae non temnendos famulatus,
Atque tributa precor, per cum retinere coronam.
Et regimen cupio nostrum Machamata testem,
Et data jura voco, quae nos retinemus ab illo,
Vel juramentis, quae certius addere possum,
Legatis faciam venientibus omnia vestris,
Vos modo detis opem Baleae vestrae regioni,
Ut qui cogit eam citius salvetur ab hoste.
Cognita sunt postquam, quae narrat epistola regis,
[Col. 0558C] Per legatos regi mittuntur scripta Buthalis:
   Rectori Baleae, populisque tuentibus ipsam,
Sub duce tuta suo generosa Diana salutem.
Qui Latii vestras invaserunt regiones,
Nos gravat, et certe communia damna putamus,
Si Baleare bonum nostro tollatur honori.
Quod vos forte volunt dimittere jura paterna,
Invitis nobis nunquam scimus faciendum.
Christicolae semper sunt contra dogmata nostra
Nos propriae legi si possent subdere vellent,
Et servire suis optarent cuncta tributis
Gentiles populos sibi subdere quippe laborant,
Nos, et vosque simul parili discrimine servos,
Quorum quis dubitet, si vos violentia vincat,
[Col. 0558D] Nos habeamus opes, nos defendamus honores,
Et regimen Baleae, qui misimus omnia Maroch
Scripta ferenda probo domino nostro Moabitae,
Quae transmisistis, qui motus quippe suorum
Dilectis precibus comitatum mittet equestrem,
Quam citius nobis classemque virosque paramus,
Ut sistamus eos tutos in littore vestro.
Signaque cum venient factos spectabitis ignes
Montibus in vestris, vestros attendite montes.
Cymba redit Baleam, verum putat esse tyrannus,
Quidquid charta refert, et multum sperat in illis,
Promissis hominum, quae mortua tergora narrat.
Cymbala pulsantur, et tympana, quaeque per urbem,
Nec tuba, nec lituus devotis cessat ab istis,
Laetitiae etenim Baleae sunt talia ludus.
[Col. 0559A] Comperit interea cur gaudia duceret ista
Barbaricus populus, magnus Catalanicus heros,
Et vocat in caetum proceres, cunctasque cohortes,
Ac verbis terret si terreri potuissent,
Quando Moabitas ex summo robore dicit,
In patuloque docet fugientes ducere bellum,
Nec fore pascendos nisi conducantur in arctum,
Moreque Parthorum fugiendo ferire sequentem,
Cum solo solum gladio contendere dixit,
Atque graves faciunt ictus, si suppetit ensis,
Qui non novit eos, poterit satis ergo timere,
At nos qui variis bellis cognovimus illos,
Si venient, auctore Deo, tute repetemus.
Sic comes. Ast Ebatum currentes mittere naves
Viginti patres communiter accelerabant,
[Col. 0559B] Ac sex ex illis quae praecessere per altum,
Transivere fretum cursu propero venientes
Quo superest pelago de duris insula sanis,
Praebuerat portus urbs desolata Buthali,
Qui tenet auditu latias venisse carinas,
Et cepisse duas ratium, quas duxerat ipse
Pectore sed dubio tandem meliora revolvens,
Cogitat Alphaeos, quam tutos ire, nec unquam
Adventum sentire suum, sparsosque per avum,
Tendere pro praeda, tutave manere quiete.
Vera revolventem, nec inanis opinio fallit,
Ergo decem ratibus reliquis consistere jussis,
Hic ubi portus erat tutus vicinior urbi,
Remige quam celeri falsos invadere fluctus
Praecipit, ac portus, aditusque requirit, et ambit,
[Col. 0559C] Anticipatque sinus Latios ubi noverat esse,
A somno surgunt isti pugnare parantes,
Marinianus habens triginta scilicet ex his,
Quos secum duxit, festinius ire parabat,
Et pugnaturum fugiturum seque putabat,
Cumque decem ratibus robur juvenile per undas
Pugnam committit, sed vulnere Marinianu
Afficitur, dare vela parant, fugisse valeret,
Impedit hunc velum, quod tunc abeundo tetendit.
At Mauri super hunc properos fecere tumultus,
Et cepere virum pariter sociosque ratemque,
Debilitando prius variis vulneribus omnes,
Tresque rates alias paucorum nomine tutas
Devictas tandem secum duxere per undas.
[Col. 0559D] Plures qui fuerant loca per longinqua remotae,
Ad castrum veniunt, quod rex Norguenius olim
Tradiderat flammis, cum centum Hispana carinis
Aequora sulcabat, spolioque ex hostibus acto,
Jerusalem victor sanctas properabat ad arces.
Istud Pisani retinent villas repetentes,
Carneque viventes, siliquis, et agrestibus herbis,
Radicibus plures etiam modicisque steterunt
Impensis, in eo discrimina plura ferentes
Saepeque perpingues his esca fuistis aselli,
Hosque Saraceni pugnantes crebro petebant.
Castrum tutamen Latiis erat, hospitiumque.
Interea geminae de sex rediere carinae,
Amissis reliquis, praedamque ratemque reducunt
Quam Baleae rector fertur misisse Dianam.
[Col. 0560A] Sarcina cartarum, quam vir tellure levare
Vix posset, patribus data, legatique fuerunt.
Inter quos pariles scripturae comperiuntur:
   Nazaredolus retinens sua signa sinistris
Auspiciis, caro per cuncta valere Buthali,
Scripta sibi, populoque suo transmissa recepta
Non dubito legique suas cupiendo figuras,
Quando rates poterant fluctus sulcare secundos,
Te mea prompta fides credebat fluctibus uti;
Nec de te mea spes mentem bene nota fefellit.
Coeptum stabat iter, nobis dabat insula portus
Quae prior est per me subitae subjecta ruinae,
Gratulor audito vestro super hoste triumpho,
Acta foret tanquam propria victoria dextra.
Non tamen inde mea plenissima gaudia menti
[Col. 0560B] Sunt, etenim vestros narrat mihi fama recessus
Saepius, et sublimi de strue cernere flammas
Promissas cupio, sed eas spectare volenti
Si fierent prohibent mihi cum caligine nubes.
Illis iratus, citius discedite dico.
Non valeo per vos mea grandia vota videre.
Discedunt, totoque patet cum monte cacumen.
Prospicio, nusquam dictus viget ignis in illo.
Ignis at ille meus qui tot, tot noctibus ardet
In sublime sua dat grandia lumina flamma.
Credere non possum vestras remanere carinas
Quin veniant, dabit hora locum, quo nempe venire
Intrepidus poteris Baleae solatia praestans.
Si qua mei tibi cura subit, dilecte, fidelis,
Non regimen portusque meos, nec munera sperne.
[Col. 0560C] Hoc propter ridens mihi quatenus hoste fugato
Et victo pariter, mecum communia regna
Et commune bonum possis constanter habere.
His etiam lectis quam plurima scripta leguntur
Quaeque neci missos, et eorum nomina narrant.
Designant etiam quibus ictibus occubuerunt
Et languore, fame gentem, gladioque coactam
Velocis citius passuram damna ruinae.
   Interea reliquae servantes aequora naves
Contempto patrum jussu praedamque secutae
Vicinas ponto villas, et castra pererrant.
Hic vectus Mauris sparsos per rura sequentes
Gaudebant cunei propero cohibere tumultu,
Et victos pariter praestante vigore negare.
[Col. 0560D] His inerat Salomon flava de gente creatus
Cum ratibus geminis Pisanis associatus
Viribus, et membris ingens, specieque decorus.
Hic intra quaedam validi campestria castri
Collectis spoliis navem properando petebat,
Multus eques, multusque pedes contendit in ipsum,
Inque resistentem collatis viribus ivit.
Hunc paganorum straverunt agmina postquam
A sociis homini caput abscidere relicto
Vexillumque sibi vitam pariterque tulerunt.
Haec nova facta volant, dum multas omnia terrent,
Appropiantque dies adventus Omnipotentis
Invictique Dei de Virgine, quando parentes
Christus nostra salus carnem nascendo recepit.
Languor in Urbe gravis Baleari, cara famesque
[Col. 0561A] Barbaricum populum non leviter attenuarant.
Hinc praeter carnes hiemanti cara fuerunt
Omnia militiae, nec vino carius ullum.
Insula vastatur Baleae, rex foedera poscit.
Fama refert comites regi de pace locutos
Venales factos, privataque dona rogare,
Et propter reditum Baleae naves habituros
Cum quibus ad patrios portus remeare valerent,
Si modo Pisani jungi sibi foedere nollent.
Alphaeis igitur ducibus, quasi relligionis
Sermones faciunt, fraternas affore curas
Pectoribus referunt captivos esse petendos
Obsidibus sumptis citiusque rogant redeundum
Et cunctis coram sunt talia verba locuti:
Quod petimus, rex omne facit, vos laudis honorem
[Col. 0561B] Quaeritis et bellum tantum pro laude movetis
Seu pro divitiis vos, et Majorica vestros
Sat parvipendit tantos illaesa labores,
Creditis et cleris, qui vos pugnare jubentes
Agmina conspiciunt tot jam fluctantia campo.
Bella videre volunt, gaudent de sanguine nostro
Quorum doctrinam, monitus, et jussa refutent;
Hi qui victores cupiunt ex marte reverti.
Hos igitur nullus jubeat pugnare sacerdos.
Quam caedat mucro nescit, quam lancea pungat.
Incipiat, faciat, qui diligit ista jubere.
Dicta quidem a factis multum distare videtur.
Nos qui sentimus crebrosque rependimus ictus,
Arbitrio pugnare decet, non jussibus horum.
Contra justitiam juste committere pugnam
[Col. 0561C] Nemo potest, justi justam cognoscite causam.
Sunt pro captivis qui se venisse fatentur,
Sed pro mundano nimis altercantur honore.
Captivis habitis aliud linquatur, et ultra
Nec laus orbis, honor, nec inanis pompa, petantur
Sex vexilla super pateant eommunia turres.
His habitis majora quidem quicunque requirit
Aspicit haud recto Balearica moenia visu.
Adde Moabitas quos exspectare feruntur,
Qui quantum gladiis, et quantum cuspide possunt,
Quippe viri Martis, docuit vos bellicus usus.
Si veniant ergo, praedam de rure feretis.
Felices sane nimium si castra tenere
Vos quoque tutari prompte valeatis ab ipsis.
Spes praedae nec erit, gens qua lege valebit
[Col. 0561D] Vivere, vitalis quando tibi decidet usus
Indubitanter equis, nobisque cibaria desunt.
Nec tam prolixa magis est ambage morandum.
Dicite quapropter si regia foedera vultis,
Et facitis, patrias una tendamus ad aedes,
Sive refutatis vos, incunctanter abimus
His respondentes occurrunt Henricus et Azo:
   Quisquis ad has partes aliud fortasse requirat,
Nos pro captivis ad eas venisse fatemur,
Non ob eos tantum quos detinet insula captos,
Ast ob eos etiam quos defensum fuisse (sic).
Exstirpare malum, Domino faciente, putamus.
Nec volumus post nos tantum remanere barathrum.
Non quia Pisani plures teneantur ab ejus
[Col. 0562A] Pestiferis vinclis plures de nomine vestro
Perpetuis poenis hostilis turba trucidat.
Nobis vestra fides, socialia foedera spondens
Sub juramento sese conjunxit, et ultra
Quam jura justis nos obsecrare nequimus. [revocari,
Non tenor [Forte timor] hoc faciet jusjurandum
Velleque pro nostro nos non revocabimus unquam.
Facta semel juste, stat turpe resolvere saepe.
Paremus clericis, quia venit ab ordine sacro
Jussio pugnandi, nam jussit praelia papa
Sedis apostolicae, cujus praecepta secuti
Tantum propositum nusquam mutare valemus.
Ni discedatis non fecimus, haud faciemus.
Hic neque discessus vobis videatur honestus
Si desunt vestes, desuntque cibaria vobis,
[Col. 0562B] Vobis et vestris quod convenit omne paramus.
Auditis comitis his verbis conticuerunt
A patribus sumptus qui largo saepe petentes
In proprios usus communia quaeque trahebant.
Gothorum procerum postquam siluere furores
A pelago redeunt custodia publica prorae
Allatis scriptis Baleam quae cymba ferebat.
Inter quae fuerat memorati charta Buthalis.
Impensas multas ab amico nomine factas
Commemorando refert, curet persolvere quidquid
Pro se largiri rex obsecraret amicum.
Subsidium reliquum si quod jubet ille parari
Immensos sumptus festinus mittere curet
Venturum sese mature praemonet ante
Quam geminare queat binaria cornua luna.
[Col. 0562C] At Pisana manus solitas non deserit artes,
Quae sibi proficiant festinans aedificare.
Providus obsessam Narolus legatus in urbem
Progreditur regi parili sermone locutus:
Jussio Pisanum, rex, nullis territa factis
Ad te me jussit concordi voce venire.
Huc missus Patribus sociisque faventibus adsum,
Inque meo sensu posuerunt publica facta.
Prospice quod docti debent ad cuncta videre
Et regimen retinere tuum cum pace labora,
Non quia Pisani multum tua foedera curent
Aut sine perfectis Baleae remeare triumphis
Optent, ista tuae sunt constantissima menti
Verba nec obtuso memorabis singula sensu.
Quidquid dico notans, tibi jam perpende quid instet
[Col. 0562D] Es sapiens habitus, proprio sic consule regno
Ut valeas salvos tibi conservare fideles.
Dixerat, et regis recipit mitissima verba
Thesauros cunctos, spolium promittit et urbis,
Velleque pro sancto Petro se regna tenere,
Et pro Pisanis patulo sermone fatetur.
Hincque cito sese spondet responsa daturum.
Inde redit Narolus, Pisanae verba cohortes
Accipiunt, et amant pacem laudantque, voluntque.
   Obsidibus post haec quaesitis pacta secundum
Nobilium natis, mutavit verba tyrannus,
Nam legis non esse suae praebere tributa
Christicolis dixit, vel ab his regimen retinere.
Firmat et haec veterum consulta fuisse suorum
[Col. 0563A] Albitione sati veterem miratus amorem
Absque sui culpa, vitioque fuisse remotum
A se scire virum cupideque videre precatur.
Hic regem quaesitus adit, secumque nepotem
Ducit, et alterno regi convictus amore
Admonet ut populi Pisani compleat omnem
Ipse voluntatem, rex spondet nec sine fraude.
Interea Pisana super pia lumina flectens
Astripotens rector respexit ab aethere castra,
Et quae languerunt, mox convaluere cohortes.
Sed requies est nulla viris, in luce labores,
Nocte repentino ferventia castra tumultu
Crebro sollicitant stridentes Ismaelitae,
Cumque die quaedam nonae succederet horae
Oceanique maris peteret confinia Titan,
[Col. 0563B] Stat vice qui comitum campum petit inclytus Ugo
Cui Tempexedes comites sunt atque Recuccus
Inter condensos cuneos memorabilis heros
Signiferum petiit, jaculi penetrabile ferrum
Pectore subnixum fixit tellure ruentem.
Hinc Libycus quidam ruit ictu stractus ab ejus (sic)
Ferrum gleba tenet praetentaque frangitur hasta.
At pedes heroem Maurus jaculando requirit
Atque frementis equi transfigit viscera ferro.
Iratus jugulare parat Mavortius Ugo
Barbaricum juvenem medios quoque currit in hostes
Debilitatus equus tenera cum consedit herb
Infremit, et Mauros ardenti lumine spectans
Pugnat, et ense ferit, se circumquaque petentes
[Col. 0563C] Multorumque simul conflictus excipit unus,
Cui dum subveniunt Perlasius, Ugo, Dodoque
Dat properanter equum bene promptus arma Recuccus.
Jussa Patres renovant, hoc non praedantibus addunt
Ut non desistant regionis recta cremare
Et jugulare viros, si quos reperire valerent,
Ac solidos spondent equitis de vertice quinque,
Pro jugulo peditis binos dare constituentes.
Sic Baleae regnum gladius populatur, et ignis
Inde viris nummi veniunt Baleaeque ruina
Pisanos equites cunctos jugulare simulque
Constitit in totis circumdare noctibus agmen
[Col. 0563D] Tresque cruces noctis quibus alternare labores
Continuos possent, et se recreare quiete
Sub tribus egregie generosis distribuerunt.
Ergo crucis primae curam Gualandus habebat
Gualando genitus; fuit, Ildebrande, secundae
Tradita cura tibi, Otti pulcherrima proles,
Praesidet extremae Leo clara propago Leonis.
Hi loricati sociis comitantibus ibant
Murales aditus crebro terrore petentes,
Inque dies castella super facienda morati
Ligna trahi, crates fieri properando jubebant.
Dux Catalanensis cui plurimus adfuit astus
Ad loca sive vias per quas iter esset ad urbem
Intentus spoliis multo cum milite stabat,
Inque Saracenos praeda jugulisque potitus
[Col. 0564A] Lethales studuit crebro conferre ruinas.
Hoc, et idem studium prae cunctis Balcius heros
Militiae ducibus clarus bellator agebat,
Qui si quem prompto poterat superare vigore
Decapitabat eum, nec ei parcebat ob aurum.
Per soiitos mores gelido mediante Decembri
Frigora multa dabant venti canaeque pruinae,
Albebant Baleae nivibus tum grandine montes.
Arctabant Mauros curae de frigore natae,
Nempe notabantur cum cantibus edere fletus,
Quos proferre solent vigiles super ardua curae
Moenia. Pisani frigus gelidasque pruinas
Et gentes aliae laetanti corde ferebant.
Viribus at multis memorantes singula patres
Colloquiis crebris bellum properare jubebant,
[Col. 0564B] Armatasque rates Ebusi misere relictis,
Coeperuntque leves pelagus sulcare carinae.
Sed prius a Balea puppis non magna recessit
Quae veniens Ebusum fines poscebat Iberos.
In rate jam dicta fuerat clarissima quaedam
In patriam rediens cum parvo femina nato.
Sulcantem pelagus castris vidisse morati
Et latuere prius ne conspicerentur ab ullo,
Moxque sinus adiit castello prora propinquos
Ac prodire viri festinavere carina.
Dum loca scrutantes aequatis gressibus irent,
Exsiliens Pisana phalanx promptissima Mauros
Primitus obstantes jaculis gladiisque necavit,
Sed servatur ab his cum nato femina parvo.
Intrantes igitur navem sulcare parabant
[Col. 0564C] Pontum, cum totis aptabant carbasa remis.
Cum subito videre duas freta scindere puppes
Neque cito cursu remis, et fluctibus usae
Littora contigerat, vicino proxima castro.
Interea Petrum rex advocat, ille vocatus
Festinanter adit regem, placideque salutat,
Astutoque viro cautis sermonibus inquit
Ut bene cognovi, rector charissime, verum,
Sub primis verbis, conjungent foedera tecum
Pisae, te memorem verborum credo priorum,
Cum quibus acceleres firmam conjungere pacem
Dum potes, et citius facias, quodcunque requirant
Sum quia Pisanus, nec ob hoc mihi credere sperne,
Consiliisque meis si tu modo credere vitas,
[Col. 0564D] Adveniet tempus, quo rex mihi credere velles,
Et dictis parere meis si posse daretur.
At Petro Baleae respondit talia rector:
Petre, volunt omnes thesauros tollere nobis',
Nec quidquam penitus vestri dimittere cives
Divitiis pauci nostra ditantur in urbe.
Aes tam grande dari, non est etiam leve paucis;
Ultra posse meum dare me quid vestra requirunt
Agmina, quod possum largiri quaerere curent.
Captivatorum, si reddo, sufficit, agmen,
Et cum perpetuo linquant mea foedere regna,
Unde viri vestri si non flectantur ad ista,
Inter nos, et eos fiet pro velle Tonantis.
Sic ait, auditis istis discessit uterque,
Cumque dies fluerent, festinavere paratus,
[Col. 0565A] Herces Latii cogendo viriliter hostem,
Hi villas, et rura petunt, pars obsidet urbem,
Caedibus, et flammis regnum vastantur ubique.
Tunc Arelatensis lustrans loca singula rector,
Castra refutabat facta sine strage videre,
Nempe Saracenos truncos sine vertice plures,
Assiduus fecit, cujus sine sanguine fuso,
Non rediit mucro, nec acutae cuspidis hasta,
Et sic Tartarei regni per inania nigri
Compulit ire via multos inferna petentes,
Cerberus obstupuit tenebrosae portitor aulae,
Latratusque dedit simul atraque regna tenentem,
Reddidit umbrarum pavidum vox garrula regem,
Ille suo famulo: Cur latras, Cerbere, dixit,
Jam jam pande quid est, cur sic mea jura resolvis.
[Col. 0565B] Pestifero clamore tuo torvoque latratu,
Infelix cunctos vocem (sic), sonitumque repone,
Vel dicas citius, quae gens mea regna subintrat,
Quis populos tantos tenebras sine luce petentes
Sic sperare facit, pandas quoque, Cerbere, causam.
Ille suo regi triplici sic ore locutus:
O tenebrose Pater, Pisanae robora gentis
Bella tuae Baleae fecisse feruntur in ora,
Si pars existis regni Majorica nostri,
Roma quidem monuit, dimisit papa reatus,
Pro captivatis populo certare volenti,
Plurima damna facit: nos haec tolerare potestas,
Tartara nulla timent monitis ejus morientes.
At nostros Pisana cohors, et Balcius heros,
Tartareis regnis, et opus transmisit eorum.
[Col. 0565C] Nunc veniunt multi, plures mihi crede futuros,
Cum Latiae turmae gladiis populantibus urbem
Intrabunt nostram, tu mox fabricare catenas,
Me suadente jube, meruit tua turba ligari,
Ne fugiat poenas quas jam meruisse putatur,
Quae Baleae regem late veniendo sequetur,
Secum quippe tuis feret agmina plurima regnis.
Dixit, et infremuit furiosus rector Averni,
Terruit et Manes querulo clamore tyrannus,
Exululant animae misera de carne solutae,
Voce fremente ducis mox vallis ad ima recurrunt.
Occupat hinc languor regem faciente timore,
Ille dolere caput queritur, pectusque teneri.
Hinc thalamos intrare parans, minuisse cruorem
[Col. 0565D] Dicitur, et post haec paucis vixisse diebus.
Ante tamen Burabae regimen cessisse putatur,
Illeque tunc patris perfundens balsama corpus,
Condidit, et flevit multum posuisse sepulcro.
Cerberus hunc, postquam discessit ad antra gehennae,
Perque tenebrosam duxit Machamatus urbem,
Stipitibus petitur, concurrunt undique Manes.
[Col. 0566A] Ad me forte meum (sic) conclamat sessor Averni,
Aeacus adstiterat dextra, laeva Rhadamanthus,
Et medias inter dixerunt talia flammas:
In toto, genitor, cum non est agmine compar
Ante duos Baleae rex est acerrime vultus,
Qui fecit plures homines occumbere ferro,
Compulit et multos Christi dimittere legem,
Et quoniam nobis socios portavit amores,
Da sibi flammifera consistere semper in aula,
Condignasque suis meritis mox exhibe poenas,
Hujus aeternis de flammis affore gentem
Perpetuasque jube socios portare catenas.
Turba ferum Baleae regem convicta querelas,
Praebuit ad varios subito distracta dolores.
Ille tridente suo ferventes concitat ignes,
[Col. 0566B] Exustumque facit tectum penetrare favillas,
Atque venenosa faciens convivia carne:
Vos fidusque meus mecum discumbite, dixit.
Paruerat jussis, veniunt ad prandia Manes,
Ipsorum pedibus lapides praebentur adusti,
Exurens penitus consumit flamma sedentes
Primi ferventes gustus venere colubri,
Ignea qui vivi gustantum viscera torquent.
Arida convivis sitis est, sanguisque draconum,
Felle niger multo tribuit potantibus haustum
Has epulas buffo primis sectatur adustus,
Innumerusque fuit, Lernaea venena simulque
Perfusum supra fortem tribuere liquorem.
Pocula succedunt variis immista venenis.
Gustantum postquam ferventia viscera torquent,
[Col. 0566C] Spirituum rector nigrorum taliter inquit:
O mea turba, meis Balearem ducite regem
Sedibus, et quoniam cunctorum viscera fervent,
Una Tantaleas vobiscum tendat ad undas.
Sed vestrum super hoc prius exigo cernere ludum.
Ut lapidem Baleae mutum consistere regem
Conspiceres, tuleratque suos oblivio sensus.
Obstupuit, quoniam rapuit terror sibi mentem.
Convivae tandem post talia jussa tyranni,
Exsiliunt, raptumque trahunt per moenia regem.
Tartara dilaniant, undis glacialibus addunt,
Exustum torrem, sitis est algore soluta,
Mittitur in flammas, dolor est, algorque calorque.
In quibus amoto senserunt viscera postquam
[Col. 0566D] Pestiferam siccata sitim, properavit ad amnem,
Sed nequit accensos ob aquam removere calores.
Nam latices postquam voluit contingere labris,
Adstantem fugiunt umbram, tunc margine ripae,
Ut lapis immotus prorsus stupefactus adhaeret,
Deglutit miserum variarum forma ferarum,
Sicque ferum regem tenebrosus dissipat Orcus.


EXPLICIT LIBER SEXTUS.



INCIPIT LIBER SEPTIMUS.


[Col. 0565D] In solio regni Burabe post ista levatus,
Non permansuros citius conscendit honores,
Usus enim regni fuit haud sibi tempore longo.
Cui Pisanorum captivos turba requirens,
A duce crudeli non congrua verba recepit.
[Col. 0566D] Jam natalis erat quo Christus Virgine natus,
Obscurum mundum divina luce replevit,
Dumque pii festi summi celebrantur honores,
Luxque pio populo postquam bis quarta refulsi
Maimonem, sociosque datos novus ire Dianam
[Col. 0567A] Rex jussit, fluctus intravit prora marinos.
Pisani videre ratem citius properantem.
Tunc festinanter puppes intrare parantes,
Sumptibus auxerunt praebentes singula patres,
Et dum forte viris alimenta darentur, et arma,
Maimo pergit iter, sed qua trahit impetus illum,
Non servando vias illuc sua vela relaxat.
Spes erat hunc cito posse capi, si signa viderent,
Qualiacunque ratis, sed ventus carbasa perflans,
Luminibus puppem citius substraxit eorum.
Maimo viam fecit, Latii rediere volentes,
In Baleae regnum studiosas ponere curas,
Et dum nituntur coeptos superare labores,
Alterutro referunt multi si viribus, aut si
Ingeniis nequeant ex hoste tenere triumphum,
[Col. 0567B] Ad proprias remeare domos, ultraque morari,
Sese posse negant pro morbo sive calore,
Exstinctos memorant (heu!) aegritudine plures,
Seu gladio socios, paucos quoque vivere dicunt,
Pro Balea pariter destructas affore Pisas,
Urbe satis stultum, sine re, sine mente videri
Ergo rates omnes celeri reparare laborant
Auxilio, captos nec deseruere paratus.
Interea belli Catalanicus aestuat heros
Pro studio, magnaque ducem comitante caterva,
Qua locus insidiis est, valle reponitur una.
Sol fuerat, prima radiarant omnia luce
Sarcula, porta patet, de moenibus egredientes
Per loca tuta meant solito gestamine Mauri.
At comes in saevos audacter prosilit hostes,
[Col. 0567C] Urbanam juxta committens praelia portam,
Quae portum spectat, qui Pineus est vocitatus.
Utque Moabitam viridi prostravit in herba,
Hasta viri dextrum de muris acta lacertum
Transiit, exsultant Mauri lethale putantes
Hoc comiti vulgus, post haec properando per urbem,
Nomina falsa ferunt, comitis de funere ficta.
Hinc reliquae gaudent servantes moenia turmae,
Exstinctumque canunt comitem, jugulare minantur
Alphaeos, seu perpetuis macerare catenis,
Ac poenis variis alto clamore fatentur.
Haud secus Alphaeos factos sine principe clamant,
Suadentes etiam ipsis si vivere curent,
Ut properent ad eos sub deditione venire.
[Col. 0567D] Pisani contra: Convicia vestra minaeque
Nos sub rege poli non cogunt ulla timere;
Venimus a patria summo sub principe Christo.
Crucis ob auxilium Baleae superabimus urbem,
Qui servos Satanae gravibus vincire catenis,
Et gladiis nostris penitus dabit ipse necandos,
Illaesumque, canes, comitem scitote Pyrenum,
Et vestrae vicina satis fore tempora cladis.
Post haec contendunt ad moenia ducere turres,
Gens divisa locis, patres, divisaque bella,
Mox solidae terrae fossas velociter aequant
Ligna, lapis, vegetes glebae, projectaque moles
In muris Mauri, nec progrediuntur ab urbe.
Hinc vigor Alphaeus turres ad moenia ducit,
Assistunt acies, perfringunt agmina muros.
   [Col. 0568A] Interea Pisis matronae, sive puellae,
Deponunt cultus, ac templis semper adhaerent,
Vota parant, et thura ferunt celeberrima sanctis,
Saepeque nudatis pedibus sacra templa petentes,
Profundunt lacrymas, durae dant oscula terrae,
Pro charis orant plenum pietate Tonantem,
Victoresque petunt, sanosque videre maritos.
Volscorum meriti praesul Rogerius alti,
Laurigeras Pisas comites spoliare volentes,
Territat, atque minas cohibet prohibetque rapinam.
   Per Latium totum jejunia sancta, precesque
Papa jubet fieri, monet hinc et epistola Gallos.
Annuit oranti divina potentia turbae,
Et flentum gemitum divinas commovet aures,
Quadragena dies seclis celebranda, quibusque
[Col. 0568B] Virginis a partu populis festiva redibat,
Qua pia cum nato Virgo sacra templa petivit,
Infantemque pium Simeon gestavit in ulnis,
Non fuerat celebris festivae proxima luci,
Accendunt Latii civilia robora flammis
Noctu, de castrisque cremant velociter unum
Inventa nuper Danais prudentibus arte,
Quae miranda viros ceu nusquam jussa latebat.
Inde volant turres passim, facilesque favillae,
Acta per alterius castri scintilla subintrat,
Crates, quod flammis crescentibus ocius ardet,
Et candela velut siccis bene proxima lignis,
Siccam materiem tenues convertit in ignes,
Et ceu paulatim grandis cito candet acervus,
Sic castrum reliquum subito candere videres,
[Col. 0568C] Virgine cum sanctis natum genitrice regente,
Cui propria solus replet omnia saecula luce.
Nox ea laetitia repletur, luce secuta,
Praeveniunt populos non parvula gaudia sanctos.
Annua dum redeunt Agathes solemnia sanctae,
De sub castello, quod porta marina peregit,
Per triplices aditus Pisanum robur in urbem
Pugnacis Baleae robustis viribus intrat.
At Latii cunei subierunt moenia rari,
Plurimus intus eques dextra laevaque potenti,
Subvenit auxilio trepidanti protinus alae,
Perque satis latas agmen Latiale plateas,
Insequitur. Cecidere duo de gente Latina,
Persistunt aditu reliqui, tolerantque ruinas,
[Col. 0568D] Quos jacti lapides, transmissaque tela reportant,
Post ubi telorum densi superant jaculatus,
Nec locus est gladiis, fugiunt velociter extra.
Impositum foveae succedit barbara pontem
Flamma, sed Alphaei pavidi successibus instant,
Et nituntur aquis exstinguere cominus ignem.
Ad primos aditus, in quos Provincia bella
Misit, inire parant rigidae certamina pugnae,
Contemnuntque sibi socios praeferre Latinos.
Hos brevibus tectos clypeis Balearica turba
Aspicit, innumerisque caput, seu crura sagittis,
Fugit, et e tota propellitur turpiter urbe.
Presbyter Henricus plebanus luce sub ista
Laetitiae didicit praesagia cuncta futurae.
Talis facta viro vox: Auribus accipe, dixit,
[Col. 0569A] Astra volunt hodie Pisanos urbe repelli,
Cras vespertinis horis intrabit in urbem
Plurima passa manus, vincens pro velle Tonantis
Hoc, et idem Naroli defuncti spiritus inquit
Fratri, ne timeas, venient ad praelia sancti,
Innumerique aderunt subeuntes moenia tecum,
Telaque non poterunt tibi me comitante vibrare.
Urbem posse capi jam desperaverat agmen.
Per tres ergo vices committere praelia mane
Patres atque duces communi voce jubebant
Nec clarum prorsus, nec erat sine turbine tempus,
Cum peditum cunei pugnam dubitanter adirent
Moliti decies aditus intrare patentes
Ejecti vicibus totidem murisque repulsi.
Praetereunte die committere praelia septem
[Col. 0569B] Qui turrem Baleae nuper captam retinebant,
Ceperunt; adita turris fuit insita primo
Dura recompensans Bruno qua facta sacrorum
Innixos scopulos muro processerat, et dum
Jam luteum tentabat opus subvertere, Maura
Turba petiit, propero quoque tela volatu
Missa resistentes clypeum fixere tenacem
Istius, et robur dum Maurus cerneret ingens
Protinus aggrediens robusta cuspide fixit
Semptemplex tegmen, sed telo protinus ejus
Durius affixus de muris concidit altis,
Corruit, Ugonis gladio percussus, et alter.
Maurorum cunei super ardua robora muri
Plenius accedunt, septem superare putantes
Et de praesenti superatos tollere vita.
[Col. 0569C] Desuper adveniens divinus spiritus illic
Accendit socios, quorum vox trina sonantem
Factorem rerum Dominum confisa rogavit.
Hi gravibus clypeis texerunt corpora postquam,
Obstantes poscunt rigidis mucronibus hostes,
Et faciunt plures collatis viribus ictus,
Et multo plures saevo sibi dantur ab hoste.
Tum Deus Alphaeis largitus prosperitatem
Successus pandit laetos optataque vota
Barbaricae gentis mutans cum casibus omen,
Voceque terribili Mauros, gladioque poposcit
Parvula turba feros coelesti facta vigore.
Bruno Peransei caput ingens ense resolvit,
Excepitque feri Beroentis pectore telum,
Petrus in Eugubium jaculo fudit, Ugo Sebaldi
[Col. 0569D] Filius Alphaenae caput ense rotundat acuto.
Proterit Arphiponem Pathus Ildeprandia proles,
Inde quod Herricus jaculum jacit inguina Lubae
Perfodit, Uguiccio Germanus scilicet hujus
Marutia gladio, pedibus prostravit ademptis
Machion Uguiccio non ficta propago Verardi.
Et velut armentum tygres, saevaeque leaenae
Poscunt, quando fames ipsas acerrima cogit,
Pestiferosque boum conscindunt viscera dente,
Tundentes jaculis simul, et mucronibus ipsos
Barbara turba fugit, Latii clamore levato
Per patulos aditus socios intrare precantur.
Praeveniunt omnes alios Sicheria proles
Raynerius socios, et Terpeteius heros
[Col. 0570A] Una Guiscardi comites, et Grunnius ipsis
Exstiterant prope, qui barbara terga secuti
Cedentem turbam jaculis feriendo trucidant.
Introitum donec fugientibus edit alumnis
Robustas pandens vetus Elmodenia valvas.
Ac de parte maris pugnax Eufraxius Urbem
Intrat cum nato, stat Maura caterva platea,
Inque viros properata ruit stridentibus armis
Quos poterant terrere satis volutantia saxa.
Intrepidus cum patre manet Bernardus, et Alcen
Contra se positum durata cuspide sternit.
Tunc Ildebrandus: Ferias, precor, optime fili,
Nec cuiquam parcas gladio si deficit hasta.
Pro patria pugnare decet, veneranda vetustas,
Et nostri quondam micuere per arma parentes.
[Col. 0570B] Dixit, et Agilion jaculo prosternit, et ense
Brusaei feriens caput a cervice resolvit.
Diffugiunt statim reliqui, fugientibus instant,
Cum genitore satus pertundit barbara terga.
Undique currentes equites misti peditesque
Audaces animi, compressis gressibus intrant,
Per solitas veluti subeunt examina sedes.
Sic vigor Alphaeus latam progressus in urbem
Dispersas fundit jaculis, gladiisque catervas.
Hic caput abscissus, pectus transfossus, et alter
Visceribus fusis alius tellure jacebat,
Humanoque nimis terram maduisse cruore,
Et fluxisse putes commotos sanguine rivos.
Sicut cum primo dimisso flumina cursu
Exspatiant campis, quando revocantur in amnem.
[Col. 0570C] Efficiunt rivos plures densasque lacunas.
At rabidos postquam gladius deleverat hostes
Moenia cum tectis retinent, urbanaque templa
Christicolae, longus quos jam labor attenuarat
Et servant ipsam studiis vigilantibus urbem,
Ac solito belli nunquam removentur ab usu.
Artibus intendunt, peragunt, vincuntque labores,
Destructis tectis via fit, castella trahuntur.
Namque Bebolgedit portis sunt abdita bina,
Emodenorum totidem sunt abdita muris.
Denique turritos Latialis machina muro
Sternit, adaequantur propero munimine fossae,
Haeque cadaveribus multis lignisque replentur.
Barbara gens grandi nimium concussa timor
Castra Pyrenaei comitis tremebunda subintrat
[Col. 0570D] Ad quodcunque velit cupiens se jungere foedus
Si bellatores indemnes atque soluti
Incolumes etiam cum libertate sinantur.
Talia dum referunt, coetum properantur in unum,
Accitus populus, pacis de foedere tractat.
Fulgebatque dies qua plenus dogmate sancto
Ecclesiae Pastor suscepit jura cathedrae.
Clerus adest, proceresque simul, contentio crescit
Maxima, divisa pandunt certamina mentes.
Pars trahit ad pactum, pars diligit altera pugnam
Collaudat clerus partem pugnare volentem.
Sanctus et antistes cum cardine praelia censet
Hisque favent acies. Contra Catalanicus heros
Ampuriaeque senex, contendunt atque Guidelmus
[Col. 0571A] Et Sancti cleri firmas convertere mentes
Muneribus largis, precibus, pretioque laborant.
Haec pius ut renuit convitia sustinet ordo.
Tunc cum Bernardo verbis Gratianus honestis
Verba refert avidis Gothorum congrua dictis.
Profundas lacrymas moestus cum cardine praesul
Sic genibus fusis numen coeleste precantur.
Conditor omnipotens coeli, terraeque creator
Cujus perpetuo sunt condita saecula jussu
Et quodcunque viget, quodcunque videtur in illis
Clamantum petimus lugubres intende precatus.
Et confidentes in te, pater optime, serva,
Ecclesiaeque tuae pro te certare volenti
Auxilio succurre pio, da vincere gentem
Sacrilegam multa sanctorum caede madentem
[Col. 0571B] Et pietate sua rogitantes respice servos
Qui te factorem cunctorum semper adorant
Et tu, sancta Dei genitrix regina polorum,
Una cum sanctis nostros supplete rogatus.
   Aestuat interea castris Pisana juventus,
Protinus incipiunt pugnam Brunicardia proles
Promptus Oliverius vada quem misistis ad arma
Rolandusque valens Rodulpho patre creatus.
Arma petunt Latii, tenuit dux bella Pyraenus
Accedunt muris, et poscunt Ismaelitas,
Anticipant aditus, et portis cominus instant.
Paganae contra miscent fera bella phalanges
Tutantes fractos invicto robore muros.
Acrius Alphaei subeunt, armisque coruscis
Duros irrumpunt aditus virtute coacta.
[Col. 0571C] Hos lapides, et tela petunt, missaeque sagittae,
Et quas interior jaciebat machina moles.
Tutantur clypeis tectos thoracibus artus,
Et jaculis missis poscunt mucronibus hostes,
Immotique loco bellum renovantque feruntque
Mista manus post hos perpessa frequentia tela
Ardet in obstantem properanter currere turbam
Unde graves missi veniunt in scuta molares.
Hinc de plebe viri conversi terga videntur
De fractis muris turpi cecidisse ruina.
At qui bella queunt animi tolerare vigore
Obstantes arcent infracto robore turmas
Quamvis tres fuerant socii de marte repulsi
Tum vice qui comitum stant; pollens viribus Ugo
[Col. 0571D] Militibus paucis intrat comitantibus urbem,
Impetit et Mauros, et cuspide turbat acuta,
Ut celeres damas pardus per devia rura.
Nisibus herois cum duriter inguina fossus
Tenderet ad manes immanis viribus Alchas
Accurrunt acies reliquae, ferroque micanti
Perlustrant urbem, multum tamen ante cruoris
Excepit tellus, quam vertere terga coacti
Desererent, qua tunc steterant pugnando plateam.
Vexillum peditum tunc Ansualdica proles
Francardus gestans hostes aliunde petivit.
Ast Ugonis eum comitantur, et Uguiccionis
Aurificum valide pagana per agmina vires
Sibyllaque satus, multa comitante caterva,
Hique vigorosi certatim bella volentes
[Col. 0572A] Pugnando Dartana petunt, pugnataque letho
Agmina dant Baleae, poscunt velociter arcem,
Et quacunque ruunt bellum lethale videres.
Interfecta jacent per cuncta cadavera templa
Vulnera corporibus stillant, rivique cruoris
Undique diffusi Latias tenuere plateas.
Pars gladio percussa cadit, pars capta tenetur,
At reliquam gentem vetus Elmodenia servat.
Hinc comes accelerans alia de parte Pyraenus
Judaeos omnes hic sub ditione receptat;
Circuiens properat captam gens sancta per urbem
Ferrea captorum dissolvens vincula fratrum,
Cui fuerant ostrum, byssus, seu purpura vestes
Aurum cum gemmis Hispanaque pallia praedae.
Pars restabat adhuc, fuerat pars acta laborum
[Col. 0572B] Vallatur populis urbs Elmodenia cujus
Obsidet assidue, cultus gens provida muros.
Ut castella trahant Pisani moenia sternunt,
Urbeque de capta planant obstantia quaeque.
Qui praesunt muris mutantes foedera poscunt
Et fore non poterat variis concordia victis.
Angulus hanc habuit quam frangunt agmina turrim,
Et subeunt aditus pugnantum robore factos.
Vi capitur turris, labor est immensus in illa,
Crevit, et artificum cito fit molimine major.
Signa superponunt, et clamant moenia capta.
Undique concurrunt, passim properatur ad arma,
Tutantur Mauri jaculis, gladiisque fenestra,
A Latiis factas, quorum promptissimus acri
Dum perstat pugna, caput emittitque fenestra,
[Col. 0572C] Tensus ab Alphaeo perfertur crinibus extra
Absciditurque caput, nil proficiente Rasullas
Jam patet introitus, pubes Alphaea subintrat
Laeta, fuit moribunda phalanx, repetitque coacta,
Urbem, quae regis sat parvula circuit arcem.
Occubuere tamen plures ferro, quibus extra
Late perfusus cruor exstitit experimento.
Circumstans Pisana manus muralia frangit,
Robora cum tectis binasque ad moenia turres
Festinando trahit formidine barbara turba
Concutitur, poscunt vitae tutamina pauci.
Alphaei nec concedunt, nec pacta refutant.
Pars scalis innixa subit, pars finibus acta
Excelsas scandit nec inerti robore turres.
Barbara gens faciendo fugam conscendit in arcem,
[Col. 0572D] Arx invicta stetit bellis superanda cruentis,
Septem protensas protraxit in aera turres
Sat plus sublimi quam celsa theatra Quiritum.
Pontica vis late praeruptis subdita saxis
In tuto positae latus unda proluit arcis
Partibus a reliquis fossa circumdatur alta.
Hanc tutabantur fortes per praelia mille,
Et Dartana super positas duo robora turres:
Audaces pariter nitebantur retinere,
Monstrabantque suos validos in bella furores.
Dum dant assaltus crebros, dum vulnera miscent,
Dum perimunt plures, multos fundendo cruores
Turribus insistens geminis Alphaea juventus
Moenia tutantes duros deterret Iberos.
[Col. 0573A] Tormenti jactu muri sternuntur, et hostes,
Quas arces pulsat, quatit et densissima moles.
Maura manus murum per quem testudo trahenda
Obstantem turrem juvenilibus acta petebat
Viribus in celerem mox compulit ire ruinam
Angulus impulsus turris ruit; improba turba
Protinus inde fugit, scala Raymundus in ipsam
Scandit, terque decem Mauros pugnando fugavit.
Hinc audax quemdem prosternit cuspide vasta
Insistens gladio multos perimit feriendo.
His reliquos sequitur laetis successibus hostes;
Diffugiunt alia dimissa barbara turri
Agmina praecipiti saltu, sed quinque superstant.
Hi trabe percutiunt pugnantem fortius, ille
Praestat, tunc validi saxi confringitur ictu,
[Col. 0573B] Oraque cum mediis moles projecta resolvit
Faucibus. Hinc lapsus de muro concidit alto
Belligerator obit, coeli de carne solutam
Accipiunt animam, socii deflentur amore.
Notus, et ignotus lacrymas dant, atque querelas
Et gemitus pariter mittunt communiter altos.
Accedunt acies, turri supponitur ignis,
Perque gradus Ugo scalae fastigia scandit.
Quinque superstantes adversis viribus hostes,
Conantem juvenem multo stridore coarctant.
Denique conanti poterat succurrere nemo,
Millenos ictus clypeo, galeaque ferenti,
Longa laboris erant, nimium toleranda pericla.
A prima solis subit hic certamina luce,
Quae nonam sane durare jubentur in horam.
[Col. 0573C] Accensis animis tandem quidam sociorum,
Ingreditur turrim prudenter summaque scandit,
Et dum quinque petunt nudis mucronibus ipsum
Ugo subit terrim, binique subinde sequuntur
Primus et hinc gladio mox privat vertice Maurum,
Atque rota posita clypeum velociter hujus
Accipit, ac binos stricto mucrone recidit.
Ast alios binos bini stravere sodales.
Arx sine profuso nunquam superanda cruore
Restabat, sed eam Pisana potentia circum,
Observantque simul, venatrix utpote turba,
Horrendas ursos servat, cobibetque caverna
   Rex novus interea factis perterritus istis,
Postquam cometa vidit Pisano robore vinci
[Col. 0573D] Vivus ut evadat timidas se flectit ad arces,
Expertosque satis promissis implet amicos,
Et rate vectus abit, septem comitantibus illum,
Qui Baleare solum dudum rexere priores.
Hunc Dodo, qui vigili servaverat aequora cura,
Sulcantem pelagus cupiens ad castra reduxit.
Christicolas nuper duris macerare catenis.
Compedibus tentus rex ferrea vincla subivit
Hinc Baleae populus regem sibi fecit Alanta
Hispanum, cujus nec erat durabile regnum,
Qui de Dalmatii letho perterritus exstans,
Qui caput arripuit, nulli se credidit unquam.
Haec timidus memorans binos sibi reperit utres,
Et vacuas inflans multo sufflamine pelles,
Intro commissis cohibet spiramina filis,
[Col. 0574A] Sic Hispanus Alas pro navi pellibus usus,
Per freta longa notat, credas delphina notantem,
Aequore diffugium facit hic, sociosque reliquit.
   Perfringunt muros urbis Pisana, domosque
Agmina, per factos aditus castella trahuntur
Artibus ingeniis (sic), augmenta per aera crescunt
Artificum studio, cujusque laborat, et hospes,
Alterutri parti nimiae dare damna ruinae.
Saxa, lapis, cespes latae fundamina fossae,
Intus jacta replent, muris castella propinqua
Consistunt, durus paries Berbece foratur,
Turres alterno conduntur in arce labore,
Fulcra superponunt, pretiosaque pallia telas,
Quae sua non faceret multo mercator in auro.
At sub castello positi de moenibus ignes,
[Col. 0574B] Sulphureas mittunt per aperta foramina flammas,
Quas haustae puteis poscunt, et fontibus undae
Exstinctas Latii flammas, torresque putabant,
Clam vigiles, sed erant, tunc alta palatia moles.
Et tormenta petunt, certant cum turribus unci
Funibus, et tractae ducuntur ad infima turres.
Postque dies aliquot furtivae robora flammae,
Creverunt subtus, fumus quoque qualis ab Aetna
Progreditur, tetro quando Vulcanus in antro
Concitat igniferas plenas caligine nubes.
Tunc propere poscuntur aquae, superadditur unda,
Sed projecta nequit tectas exstinguere flammas.
Castellum mox retro trahunt, dum desinat ignis
A proprio postquam cessavit flamma calore,
Ingeniosa cohors castella reducit ad arcem.
[Col. 0574C] Percutiens aries impulsu praepete turrim
Robora celsa quatit, labuntur ad infima cautes.
Interea Sachi, cum binis cessit ab arce,
Militibus pueris comitantibus, atque puellis,
Et dedit Alphaeis pretium sine nomine multum,
At reliqui flammis sese donare minantur.
Quidquid habent pretii, nisi libertate potiti,
Ad quaecunque velint loca permittuntur abire.
Alphaei contra referunt: Vos perdat et aurum
Cunctipotens vestrum, qui tam perversa putatis.
Charius est etiam nos tali morte resolvi,
Nobis quam Baleae pretiosa, vel optima quaeque.
Gerionaea manus non talia percipit aure,
Tormentis Alphaea cohors circumpetit arcem,
Constituitque duos mirando robore pontes,
[Col. 0574D] Moenibus impositum constructis robur in unum
Protinus ascendit lente dum ponitur alter
Dum pugnant Mauri, tantisque laboribus adsunt
Alphaei properant, procedit Grunius ante,
Oppositumque sibi violentem proterit hostem,
Juxta quem reliqui mox progrediuntur in arcem.
Maurorum quidam statim descendere scalas
Incipiunt, multi sese praeferre periclis
Mortis non dubitant, ne confodiantur inulti,
Sed velut accipitres celeri properare volatu,
Pennarum levitate solent, ubi plurimus anser
Aere suspensus fluvialia deserit arva,
Et prosecuta velut promptos laniata per ungues,
Cum plumis distracta jacent, sic cernere possea,
[Col. 0575A] Pisanos properare, et barbara membra jacere.
Inde Pyreneae regionis rector in arcem,
Ascendens laetus superatos increpat hostes.
Plures ense cadunt, multi cecidere fenestris
Hic certat jugulare mares, trahit ille puellas,
Et facta praeda muri sternuntur, et aedes,
Hinc ignis caesos, in lignea tecta perurit,
Depopulans agros terrae loca circuit hospes.
Inde viri veniunt, cum natis denique matres,
[Col. 0576A] Inde boves, pecudumque greges, et multa supellex.
   Pascha celebratur, Batales de nexibus exit,
Cujus dat nato Pisana potentia regnum.
Denique victores felici classe parata,
Ad sua quique meant, hos et de littore spectant,
Et miranda canunt Christi magnalia gentes.
Pisanam tandem Burabe traductus in urbem,
Praebuit Italiae sese spectabile monstrum.


Laurentii Veronensis liber de bello Majoricano explicit.


Tunc fuit a Christo tecto velamine carnis Centenus quintus decimus millesimus annus.




ANNO DOMINI MCXIX
ANONYMI GESTA EPISCOPORUM METENSIUM
(Edidit Georgius WAITZ, prof. publ. Gottingensis, ap. PERTZ Monum. Germ. hist. Script. t. X, p. 531)




[Col. 0575]
OBSERVATIONES PRAEVIAE

Metensis episcopatus cis Alpes primus res ab antistitibus gestas vidit descriptas Paulo Diacono, dum in aula Caroli Magni versabatur, ab Angelramno permoto, ut hanc sedem episcopis ex Caroli stirpe oriundis claram narratione quamvis brevi illustraret [(1) 1Kb] . Quem per quatuor fere saecula neminem secutum esse miramur, cum Metensi Ecclesiae coenobiisque in circuitu positis virorum doctorum et scribendi peritorum copia non deesset [(2) 1Kb] . Saeculo undecimo incipiente Constantinus Adalberonis gesta [(3) 1Kb] , medio Sigebertus Vitam primi Theoderici conscripsit [(4) 1Kb] , sed saeculo demum duodecimo medio continua episcoporum historia suscepta est. Scriptoris nomen latet; neque dolendum est. Nam opus confecit aridum et jejunum, quo verae historiae nihil fere, traditionis ecclesiasticae fragmenta quaedam, fabularum vero atque errorum satis amplam segetem congessit. Brevissimo Pauli libello quaedam addere voluit, ideoque ex catalogo episcoporum, qualem Mon. SS. II, p. 268 (Patr. t. XCV, c. 673) impressum vides [(5) 1Kb] , annos sumpsit eosque cum serie quadam imperatorum et summorum pontificum comparavit, ita vero ut in his conjungendis ridiculos fere errores committeret [(6) 1Kb] . Haud felicius traditione vulgari nonnunquam usus est; quae de Caroli Magni expeditione Hierosolymitana [(7) 1Kb] , de sancti Udalrici visione refert [(8) 1Kb] levissima sunt, neque ea lectori se commendabunt quae ultima Herimanni episcopi tempora (+ 1090) illustrare debent [(9) 1Kb] . Haec fortasse ex Miraculis sancti Clementis hausta sunt; et ipse scriptor se hujus sancti Vitam conscripsisse profitetur [(10) 1Kb] , quae hucusque, nisi fallor, inedita est. Fortunati [(11) 1Kb] carmina, Arnulfi [(12) 1Kb] , Theoderici [(13) 1Kb] et Adalberonis [(14) 1Kb] episcoporum Vitas vidit, sed exscribere noluit; Paulum vero nunc presso pede secutus est [(15) 1Kb] , nunc sermone mutato res tamen ex ipsius libro hausisse [Col. 0577] [(16) 1Kb] , praeterea Annales quosdam Metensis Ecclesiae breves adhibuisse videtur [(17) 1Kb] , nec non Carolingorum genealogiam [(18) 1Kb] et librum Caroli Magni Itinerarium dictum, quem ipse laudat [(19) 1Kb] , in usus suos vertit; denique ex coaevorum relatione singula quaedam recepit [(20) 1Kb] . Sed ne recentiori quidem tempore haec majoris sunt momenti. Nam non solum Theogerum episcopum, quem ipse fortasse viderat (+ 1120), praetermisit, sed etiam alia quae Stephani episcopi electionem praecedebant minus recte exposuit. Nihilominus sub hoc Stephano episcopo, qui ab anno 1120 usque ad annum 1163 sedem Metensem tenebat, librum scriptum esse, apertis verbis indicatur [(21) 1Kb] . Non primos vero Stephani annos intelligendos esse, jam ex dictis verisimile fit. Certe Adalberonem primicerium Metensem archiepiscopum Treverensem constitutum novit noster [(22) 1Kb] quod a. 1132 factum est. Contra de sancti Legontii translatione a. 1142 [(23) 1Kb] nihil dicit, ita ut fortasse inter hos annos illum scripsisse statui possit.

Jam igitur eos valde a vero recessisse patet, qui Sigeberto Gemblacensi, viro doctissimo, scriptori gravissimo, qui a 1112 obiit, sive librum integrum sive partem ejus ascribere conati sunt [(24) 1Kb] ; neque ii refutatione egent, qui alterum libri scriptorem a. 1095, alterum saec. XII vixisse statuerunt [(25) 1Kb] . Unus est usque ad Stephani tempora libelli auctor, isque certe clericus Metensis auem ne inter praecipuos medii aevi scriptores referamus, quae attulimus vetant.

Neque tamen labor ejus penitus est frustratus. Posteriori enim tempore continuatores accedebant, qui majore historiae fructu sequentes Metensis Ecclesiae episcopos memoriae commendabant. Breves quidem et hi in rebus exponendis; sed satius eas habent compertas, fabulis vanisque traditionibus abstinent idque solum student ut fidelem Metensis historiae conspectum exhibeant. Primus jam paulo post a 1180 opus aggressus est atque ad hunc usque annum, Bertramno episcopo vivo, quinque episcoporum acta per sexaginta annos recensuit, et ipse nonnunquam sive negligentia sive nimio Metensis Ecclesiae studio a vero recedens [(26) 1Kb] , neque in temporibus indicandis satis accuratus, caeterum rerum, ut videtur, bene gnarus et in publicis episcoporum negotiis illustrandis maxime versatus.

Altera continuatio Bertramni annos posteriores silentio praeteriit, sed ab a. 1212 usque ad a. 1260, initio brevius, postea fusius, de tribus hujus temporis antistitibus egit, summis eos laudibus prosecuta. Sermo est uberior quam in praecedentibus Chronici partibus, hinc inde tumidus et verbis inanibus implicatus. Aegre vero hac narratione careremus, quippe quae res contineat a nullo alio tam fideliter descriptas. Nam magna fontium penuria etiam his temporibus Metensis historia laborat.

Ideo neque tertia continuatio eaque brevissima prorsus est negligenda, qua codicis cujusdam scriptor episcoporum seriem usque ad a. 1296 deduxit, paucis verbis de quatuor prioribus additis et quinti, id est Burchardi, gestis paulo longius explicatis. Hucusque editio nostra progreditur; quae recentiori tempore ab aliis scripta sunt nunc reponenda duximus, cum vix et ne vix quidem cum opere illo saec. XII incepto cohaereant.

His vero edendis subsidia fuerunt.

1) Codex Parisiensis regius N. 5357, fol. membr., ultimis 14 foliis saec. XIV scriptis Gesta continet episcoporum Metensium prima continuatione aucta. Verba quae primi scriptoris aetatem indicant omissa, multa negligenter et minus accurate reddita sunt.

2) Codex Parisiensis, S. Germani N. 1396, antea »ex bibliotheca Claudii Sauraa in superiore regni curia senatoris,« post »ex libris Raymundi Formentini,« tunc »S. Mauri Fossat. 122,« chart., saec. XV, foliis 33 constat, quibus Gesta cum duabus continuationibus exarata sunt. Scriptura inelegans neque mendis carens. Recentior manus alia correxit, alia addidit [(27) 1Kb] , quae a genuino textu aliena esse facile apparet.

3) Codex Parisiensis regius N. 5532, olim de Faure, membr. saec. XIV in 4o. Uno calamo in 21 foliis Gesta, continuatio prima, altera, nec non tertia scripta sunt; alia saec. XV manu additiones breviores hinc inde factae et in fine quinque folia chartacea nova episcoporum historia usque ad a. 1376 expleta sunt, cui etiam alia eaque perbrevis continuatio usque ad a. 1466, alia ad a. 1530 subjiciuntur. Neque hic liber caeteris praestat. Plerumque cum 1 convenit, sed et propria vitia habet.

Praesertim primam Chronici partem isti codices deformasse videntur; in verbis scribendis usum saec. XIV, XV sequuntur et hinc inde Gallicae loquelae vestigia monstrant. Ita c (t) et s saepe inter se mutantur: metencium (2.), metentium (3.), treverencem (3.), gorzience (3.), obcessi (2.); Dyoclesiano (3.), advocasiam (2.), Fransi et Fransia (2.), composisio (2.), sisternae (2.), resepiscet (pro recepisset 3.);---n pro m, on pro um ponuntur: novenbris (2.), membrana (1. 2.), ponpose (1. 2.), circundatus et circonseptus (2.), colonbina (2.);---saepissime y pro i, th pro t, ph pro f et alia ejusmodi leguntur, litterae nonnunquam duplicantur: defendit (2.), Phillippus (2.), parentilla (3.), civille (3.), committante (2); nunc omittuntur: comunis (1. 2.), aplausus (1.), quae in notis singulatim referre nolui. Reliquam lectionum varietatem quamvis vix magni faciendam enotavi. Sunt autem menda quae jam in antiquius libri exemplar irrepsisse videantur, jam non codicum ope sed mera conjectura tollenda.

Medio aevo hoc Chronicon Metensis episcopatus fines vix est transgressum. Brevis de fundata sancti Joannis ecclesia narratio a Calmeto (I, Probb. p. 71) edita quaedam sive ex hoc libro sive ex communi fonte exscripsit [(28) 1Kb] : Praeterea saec. XIV exeunte nova episcoporum Metensium historia condita est, usque ad annum 1376 [Col. 0579] continuata, cujus apographum Parisiis inter Baluzii collectiones (Armoire II, pag. 5. n. 2) vidi. Hujus operis fundamentum vetera Gesta facile agnoscas, plura vero sive addita sunt sive mutata [(29) 1Kb] . Quod una cum altera eaque diversa continuatione usque ad eumdem annum 1376 deducta (cod. 3.) alio tempore eaendum erit.

Gestorum partem primus Andreas Chesnius publici juris fecit. Probationibus enim historiae comitum Barrensium cap. 1 et 2. primae continuationis aliisque operibus alia fragmenta inseruit [(30) 1Kb] . Codicem secutus est 1 vel ipsi similem. Postea Dacherius (Spicilegium VI, p. 643) Gestorum editionem curavit, ex codice 2 [(31) 1Kb] , sed falsas ejus lectiones novis erroribus auxit, quae ibi posteriori tempore correcta additave sunt [(32) 1Kb] tanquam genuina imprimi fecit, ea vero temerarie omisit quae fabulosa nimisque falsa ipsi visa sunt. Neque altera Spicilegii editio a Barrio curata (II, p. 224) quidquam emendavit. Postea Calmetus (Hist. Lotharing. I, Probb.1 59, ed. 2, I, p. LXXII) majorem libri partem inde ab Angeramno episcopo, ubi Pauli liber desinit, in magnam rerum Lotharingicarum collectionem recepit, erroribus gravioribus hinc inde sublatis. Fragmenta quaedam etiam Bouqueti continuatores exhibuerunt (XI, p. 198. XIII, p. 642. XVIII, 677). Ad quae jam haec nostra editio accedit, qua textum genuinum restitutum et adnotationibus necessariis esse illustratum, lectores benevoli agnoscent.

Scripsi Gottingae post reditum ex curia prima Francofurtensi.


GEORGIUS WAITZ.




[Col. 0579]
GESTA EPISCOPORUM METENSIUM.

[Col. 0579A] Mettis [1 1Kb] est civitas antiqua in Galliarum provincia primae Belgicae sita [2 1Kb] , jocunditate fluminum satis amoena, vinearum ac nemorum uberrima, montibus conspicabilis [3 1Kb] , vicinarum venis salinarum illustrior urbibus ceteris, salubris aere, sub ipso littore statuta Mosellae; de qua Fortunatus [(33) 1Kb] inquit: Urbs [4 1Kb] munita nimis, quam cingit murus et amnis. Haec [5 1Kb] pro situ et diversis causis multis nominatur vocabulis [6 1Kb] . Dividunum itaque nuncupata est quasi dunum [7 1Kb] , id est mons [8 1Kb] , deorum [(34) 1Kb] , eo quod e regione advenientibus eminere cernitur turris et aedificiis. Mediomatricus [9 1Kb] quoque vocatur a circumpositarum urbium situ. Habet namque Treviros metropolim ab aquilone, Tullum a meridie, Virdunum ab occidente; inter quas floret quasi media mater. Mettis etiam a quodam suo victore [10 1Kb] Metio nomine, appellatur secundum illud [(35) 1Kb] :

[Col. 0580A] Suffectus dederat nomen cui Metius urbe [11 1Kb] ;
et juxta illud disticon, quod in defossis terra lapidibus sculptum [12 1Kb] nuper fuit inventum [(36) 1Kb] :

Tempore quo Caesar sua Gallis intulit arma,
Tunc Mediomatricam devicit Metius urbem.
Romana siquidem victoria urbibus sibi a se subjectis nomina suorum majorum imponebat [13 1Kb] , ut per hoc eis quasi [14 1Kb] mansuram construeret memoriam. Denique a Remo [15 1Kb] fratre Romuli Remis, a Tullio Hostilio Tullum, ab Agrippa [16 1Kb] Colonia civitas est [17 1Kb] Agrippina dicta. Ad predictam igitur urbem Mettim beatus Petrus apostolorum princeps venerabilem virum Clementem, pridem consulem et [18 1Kb] patricium Romanorum, omni virtute [19 1Kb] decoratum, ab urbe [Col. 0580B] Roma direxit, utque pontificali [20 1Kb] dignitate preesset quos Christo subjugaret ordinavit.



[21 1Kb] IN NOMINE SANCTAE TRINITATIS INCIPIUNT GESTA PONTIFICUM METTENSIUM.
[Col. 0579]

[Col. 0579B] 1. [22 1Kb] Advenit itaque Mettis [23 1Kb] beatus Clemens 5 Claudii anno; sedit [24 1Kb] in episcopatu 25 annis [25 1Kb] , hoc [Col. 0580B] est sub Claudio 11 [26 1Kb] et sub Nerone 14. Obiit [27 1Kb] tempore Vespasiani [28 1Kb] , post passionem beati Petri et [Col. 0581A] mortem Neronis, beato Clemente ipsius fratruele Romanis fidelibus post Petrum apostolum presidente [29 1Kb] . Hanc ideo subputationem [30 1Kb] annotavi, quia nisi tempora pontificatus Lini atque Cleti sub spacio presulatus beati Petri comprehenderis, non sibi consone respondebunt anni pontificum Romanorum annis imperatorum. Pro certo enim scitur, quia beatus apostolus non baptizandis, sed convertendis ministerii officium magis impendebat, sicut liber Actus apostolorum testatur, quod post adventum sancti Spiritus in Cornelium et suos jusserit eos baptizari, et hoc propter scisma vitandum, ne baptizati ab apostolo digniores se ceteris putarent (Act. X, 48). Quocirca et Paulus Chorenthiis [31 1Kb] in prima epistola scribit: Gratias [32 1Kb] Deo, quod neminem [Col. 0581B] vestrum baptizavi, nisi Crispum et Gaium, ne forte dicatis, quod in nomine Pauli baptizati estis (I Cor. I, 14). Nam qui ab apostolis ordinabantur presbiteri, ceteris preminebant ut episcopi. Scrupulus autem subputationis [33 1Kb] annorum partim negligentia scriptorum, partim pressura persecutorum, ut arbitror, in ecclesia inolevit.

2. Beato Clemente ad celestia migrante, sanctus Celestis illi successit in officio episcopali, seditque annis 15, sub Vespasiano [34 1Kb] 7, sub Tito 2, sub Domiciano reliquos [35 1Kb] . Obiit tempore ipsius persecutoris sub Anacleto papa. Sepultus est ante fores criptae [36 1Kb] sancti Clementis [37 1Kb] ; sed post curricula temporum a Drogone archiepiscopo Mettense translatus est in Elisaciam [38 1Kb] apud Mauri monasterium [Col. 0581C] [36 1Kb] , ubi condigne veneratur; ubi [39 1Kb] et de illo tale refertur insigne [40 1Kb] . Pignera [41 1Kb] ejus cum pro necessitate communi quodam tempore referrentur [42 1Kb] cum reliquiis sancti Auctoris, dicitur sanctus Auctor, qui quasi famosior preferebatur [43 1Kb] , restitisse, donec sanctus precederet Celestis. Cetera ejus gesta quamvis credantur magna, tamen eorum [44 1Kb] nichil ad nos transmiserunt scripta priorum.

3. Post beatum Celestem sanctus Felix prefuit Mettensibus annis 42, sub apostolicis [45 1Kb] Evaristo et Alexandro et Sixto, temporibus Domiciani, Nervae et Trajani. Obiit tempore Adriani sub Telesphoro [46 1Kb] papa. Hic Felix sepelitur juxta sanctum Celestem; sed longo post temporis [47 1Kb] transfertur in Saxoniam ab imperatore Henrico Bavebergense [48 1Kb] .

[Col. 0582A] 4. Felici successit sanctus Patiens quartus Mettensium [49 1Kb] episcopus. Hic fuit genere Grecus, evangelistae Johannis discipulus. Hic dicitur revelatione divina Mettim transmissus, ut, sicut in omnibus evangelista Johannes Petro associabatur virtutibus secundum Apostolorum actus (Act. III, 4), ita et ex disciplina ejus veluti et de beati Petri discipulis insigniretur ecclesia Mettensis. Hic ecclesiam sancto Johanni evangelistae ad australem plagam ipsius urbis [50 1Kb] construxit [(37) 1Kb] , marmoreis subnixam columpnis; quae post combusta est ab Hunis [51 1Kb] . In hac ecclesia et dentem ipsius sui magistri posuit cum duodecim aliis reliquis apostolorum; ubi et ipse postmodum requievit sepultus, sicut suo loco dicemus [52 1Kb] . Hic sedit in episcopatu annis 14, partim [Col. 0582B] sub Adriano et reliquos [53 1Kb] sub Antonino [54 1Kb] Pio. Obiit [55 1Kb] tempore ipsius, Romanae etiam [56 1Kb] ecclesiae post [57 1Kb] Yginum papam Pio presidente.

5. Sancto Patienti [58 1Kb] successit Victor [(38) 1Kb] Mettensium presul quintus; qui sedit per annos [59 1Kb] 9. Obiit 10 Kal. Octobris sub Pio papa jam dicto et Antonino [60 1Kb] Pio; et sepultus est [61 1Kb] in ecclesia beati Clementis (circa 250?).

6. Post hunc alius Victor assecutus est cathedram episcopalem sextus [62 1Kb] , sedens in ea 3 annis, sub Antonino [63 1Kb] Pio et Aniceto papa. Obiit temporibus eorundem pontificum. Horum duorum pontificum sicut de translatione, sic et de actuum relatione siletur, nisi quod in ecclesia beati Clementis similiter sunt sepulti.

[Col. 0582C] 7. Hinc [64 1Kb] sanctus Symeon septimus [65 1Kb] est episcopus consecratus [66 1Kb] ; qui prefuit Mettensibus [67 1Kb] annis 30, ultimo tempore Antonini Pii, temporibus etiam Marci, Veri [68 1Kb] et Lucii Commodi imperatorum, tempore Aniceti, Sotheris et Eleuterii [69 1Kb] . Obiit sub Eleuterio [70 1Kb] et Commodo [71 1Kb] imperatore. Similiter et ipse sepelitur in ecclesia beati [72 1Kb] Clementis, sed postea transfertur ad monasterium Senonense [(39) 1Kb] .

8. Post hunc prefuit octavus presul Mettensi ecclesiae Sambatius. Hic sedit 18 annis, sub apostolicis Eleuterio [73 1Kb] , Victore et Zephirino, temporibus Lucii Commodi, Helii [74 1Kb] Pertinacis, Severi; cujus etiam tempore obiit et Zephirini papae. Sepultus est [Col. 0583A] in ecclesia beati [75 1Kb] Clementis, et ad Othrenheim [76 1Kb] [(40) 1Kb] translatus.

9. Nonus post Sambatium [77 1Kb] Rufus Mettensium fuit episcopus, qui 29 [(41) 1Kb] annis [78 1Kb] sedit in episcopatu a [79 1Kb] tempore Severi et Antonini [80 1Kb] Caracalla, Macrini [81 1Kb] , Aurelii Antonini, Aurelii Alexandri, temporibus Calixti, Urbani et [82 1Kb] Zepherini apostolicorum; sepultusque [83 1Kb] in ecclesia sancti Clementis.

10. Decimus Mettensium [84 1Kb] episcopus fuit [85 1Kb] Adelfus, qui sedit 17 annis, sub [86 1Kb] Aurelio Alexandro, Maximo, Gordiano et Philippo christiano cum filio Philippo, sub episcopis Romanis Pontiano, Anteros et Fabiano. Hic etiam sepultus est in ecclesia sancti Clementis.

[Col. 0583B] 11. Huic successit Firminus undecimus Mettensium episcopus [87 1Kb] , qui sedit annis 45, id est sub Decio, Gallo et Volusiano, Valeriano [88 1Kb] et Gallieno [89 1Kb] , Claudio [90 1Kb] , Aureliano, Tacito, Floriano, Probo, Carino, Numeriano, Diocletiano [91 1Kb] , sub presulibus Romanis Cornelio, Lucio, Stephano, Sixto tertio, Dionisio, Felice, Euticiano, Gaio, Marcellino, Marcello. Horum ultimo tempore obiit predictorum. Corpora sanctorum Rufi et Adelti et aliorum, dum secus criptam sancti Clementis et aquilonem fuissent humata, vir quidam religiosus sanctorum [92 1Kb] basilicas nocturnis [93 1Kb] frequentabat horis, ut Paulus Italicus in serie istorum annotavit pontificum. [PAUL. DIAC. Patrol. t. XCV, c. 673.] Hic ut ad basilicam beati Clementis pervenit, quia licentia non dabatur [Col. 0583C] interius intrandi, e regione, ubi predictorum corpora [94 1Kb] quiescebant sanctorum, accessit, seque in orationem devote prostravit. Terminato precis modulo, surrexit, et in memoria sanctorum, ad quorum sepulchrum [95 1Kb] oraverat, versum psalmigraphi, quod [96 1Kb] est: Exultabunt sancti in gloria, pronunciavit. Illico ab intus vocem audivit subjungentem: Laetabuntur in cubilibus suis.

12. Leguntius [97 1Kb] duodecimus Mettensium episcopus Firmino successit, et annis 34 presedit, sub episcopis Eusebio, Melchiade [98 1Kb] , Silvestro et Marcho, imperante Constantino christianissimo. Obiit [99 1Kb] [Col. 0584A] ultimo tempore ipsius, et in ecclesia beati Clementis tumulatur. Hoc etiam tempore gloriosus confessor Nicholaus clarebat a Constantino, filio Helenae, usque ad Justinum.

13. Successit ei sanctus Auctor, et prefuit 49 annis, sub presulibus Julio, Liberio, Felice, Damaso; Constantio, Juliano, Joviniano, Valentiano et Valente imperantibus [100 1Kb] . Sub eodem tempore dicuntur fuisse Martinus Turonensis et Maximinus Treverensis, cum quibus dampnavit [101 1Kb] apud Coloniam urbem Ephratem [102 1Kb] hereticum [103 1Kb] [(42) 1Kb] . [PAUL. D. l. l.] Hic beatus Auctor eadem tempestate (450?) quando non solum Gallia, sed etiam pene Occidens universus barbarorum sevitiam est perpessus, ad ecclesiae gubernacula est adscitus [104 1Kb] . De quo presule [Col. 0584B] insignia [105 1Kb] haec duo memoriae posterorum traduxit relatio priscorum [(43) 1Kb] .

Igitur, ut diximus, dum grandine barbarorum seges dominica premeretur, Attila rex Hungarorum [106 1Kb] , sumpto Domini gladio ad resecandum [107 1Kb] Gallorum lasciviae habundantiam, Gondegario rege Allobragum [108 1Kb] protrito, abenas suae crudelitatis in omnem Galliam relaxat. Sub hac [109 1Kb] turbine beatus Servatius presul Tungrorum [110 1Kb] Romam proficiscitur [111 1Kb] ad apostolorum [112 1Kb] limina, Domini remedium imploraturus per merita [113 1Kb] ipsorum sublimia. Ubi cum [114 1Kb] quasi victimam Deo se offerret pro ira Domini a populo suspendenda, beatus princeps [115 1Kb] apostolorum in visu ei [116 1Kb] dixit: Noveris, karissime, divino diffinitum judicio, totam fere Galliam tradi [Col. 0584C] barbarorum incendio preter oratorium prothomartiris [117 1Kb] , quod Mettis constructum est. Sanctus [118 1Kb] accepto Servatius oraculo, veloci regreditur [119 1Kb] gradu; sed Gallias jam Hungari [120 1Kb] compleverant, Mettim [121 1Kb] urbem cinxerant obsidione, sed pro murorum robore [122 1Kb] frustrati ad tempus expugnatione, recedebant. Sub illorum discessione [123 1Kb] sanctus Servatius Mettim venit, beato [124 1Kb] Auctori revelationem [125 1Kb] prefatam revelat [126 1Kb] , ad sedemque suam Tungrensem [127 1Kb] remeat. Quo abeunte, muri Mettensium [128 1Kb] corruunt. Beatus [129 1Kb] Auctor cennens hoc, cives advocat, confiteri [130 1Kb] peccata hortatur, penitentiam [Col. 0585A] injungit, infantes baptizari precepit. Erat enim sabbatum paschae. Barbari fama celeri revocati, urbem invadunt, omnes trucidant [131 1Kb] , cuncta diripiunt. Quid plura? Ecclesias cruore innocentium [132 1Kb] replent, sacerdotes jugulant. Soli servantur qui ludibrio deputarentur. Oratorium sancti [133 1Kb] prothomartiris furentes circumdant, aditum [134 1Kb] temptant; sed quod coeleste protegebat [135 1Kb] auxilium, irrumpere non valebat impetus furentium. Tandem [136 1Kb] velut Sodomitae quondam erga domum Loth suo delusi conamine, incensa urbe ipsum episcopum cum reliquis abducunt. Jam procul ab urbe recesserant ad locum qui Decempagos dicitur [137 1Kb] ; et ecce barbari caecitate multantur, quasi olim Aegyptii, nusquam abire valent. In tali ergo anxietate [Col. 0585B] sciscitantur [138 1Kb] a christianis quos abducebant [139 1Kb] , quo prestigio hoc eis [140 1Kb] accidisset. Quibus illi: Non hoc suspicamini maleficium [141 1Kb] , sed credite iram Dei vobis imminere, qui sanctum Auctorem episcopum [142 1Kb] Mettensem abducitis [143 1Kb] impie. Mox itaque sanctus Auctor inquiritur, invenitur, rogatur; offertur ut [144 1Kb] quicquid vellet sumeret, tantum ut beneficium lucis non subtraheret eis. Ait ille, nichil rapinarum se velle [145 1Kb] , sed tantum in beneficio [146 1Kb] sibi captivos dixit reddi. Conceditur; captivos reddunt, sicque tenebras evadunt. Sicque factum est ut, captivato pastore, grex captivorum in libertatem poneretur [147 1Kb] . Referturque [148 1Kb] aliud [149 1Kb] de hoc beato Auctore factum. Forte [150 1Kb] trabes vetustate [151 1Kb] dissoluta, subito [152 1Kb] super altare beati [153 1Kb] [Col. 0585C] Stephani lapsa, marmor ipsius altaris consecratum in mille [(44) 1Kb] diminuit [154 1Kb] partes. Adest beatus Auctor, et dictu mirabile singulas marmoris fracti minutias adunans et componens, orationem [155 1Kb] fudit, cruce consignavit; sicque statim divina virtute illud marmor dissolutum solidatur, ut apparentibus fragmentorum cicatricibus [156 1Kb] nil solidius videatur [157 1Kb] . Obiit autem beatus Auctor 4 Idus Augusti, sub Siricio [158 1Kb] papa, imperantibus [159 1Kb] Gratiano et Valentiano [160 1Kb] .

14. Sancto Auctori Epletius [161 1Kb] successit decimus quartus presul Mettensis [162 1Kb] . Sedit 16 annis, sub Theodosio imperatore et episcopis Siricio [163 1Kb] , Anastasio. [Col. 0586A] Obiit [164 1Kb] sub eisdem, sepultus est apud Sanctum Clementem.

15. Urbitius post [165 1Kb] Epletium decimus quintus successit in Mettensi [166 1Kb] episcopatu. Hic primus omnium ipsius urbis archiepiscopus nominatur [(45) 1Kb] . Prefuit 29 annis, sub imperatoribus Archadio et Honorio, presulibus Romanis Innocentio et Zosima [167 1Kb] . Hic sepultus est [168 1Kb] in ecclesia sancti Maximini [169 1Kb] ultra Saliam [(46) 1Kb] .

16. Successit Urbitio Bonolius [170 1Kb] decimus sextus Mettensium episcopus [171 1Kb] . Sedit annis 3. Obiit 8 Idus Octobris, sub Bonefacio [172 1Kb] papa, imperantibus [173 1Kb] Honorio et Theodosio.

17. Therentius successit huic decimus septimus. Sedit annis 20. Obiit 4 Kal. Novembris, sub Coelestino [Col. 0586B] et Sixto papa, regnantibus Honorio et Theodosio juniore. Quorum temporibus inventum est [174 1Kb] corpus beati prothomartiris Stephani cum Gamaliele et Abybon atque [175 1Kb] Nichodemo. Hinc probatur, quod reliquiae beati Stephani, quibus ecclesia Mettensis suffragantibus irruptionem Hunorum evasit, ab apostolis beato Clementi sunt transmissae, ut in secundo vitae ipsius libello annotavimus [(47) 1Kb] .

18. Octavus decimus Gonsolinus successit Therentio in [176 1Kb] sacerdotali officio. Sedit annis 18 [177 1Kb] . Obiit 2 Kalend. Augusti, sub primo Leone papa, imperantibus Marciano et Valentiniano et Leone augustis.

19. Romanus successit Gonsolino Mettensium episcopus undevicesimus [178 1Kb] . Sedit annis 36, sub [Col. 0586C] Hilario [179 1Kb] , Simplicio et Felice papis, regnantibus augustis Zenone et Anastasio. Obiit Idus Apriis.

20. Fronimius [180 1Kb] successit Romano vicesimus Mettensium episcopus. Sedit annis 8, sub Felice, Gelasio et Anastasio, imperante Anastasio [181 1Kb] . Obiit 6 Kalend. Augusti.

21. Successit in episcopatu Mettensi Gramatius [182 1Kb] vicesimus primus. Sedit annis 25, sub Johanne et Simmacho [183 1Kb] et Hormisda episcopis Romanis, sub imperio Anastasii [184 1Kb] et Justini senioris. Obiit 6 Kalend. Maii.

22. Successit Gramatio [185 1Kb] Agatimber vicesimus [Col. 0587A] secundus. Sedit annis 12, sub apostolicis Felice, Bonefacio, Mercurio, Agapito, Silverio, imperante Justiniano. Obiit 4 Idus Maii. [PAUL. DIAC. II, l. l.] Tres episcopi superiores Mettensium [186 1Kb] creduntur fuisse de origine Grecorum propter ethimologiam vocabulorum.

23. Istis successit Sperus [(48) 1Kb] vicesimus tercius. Prefuit Mettensi ecclesiae annis 17, sub Vigilio papa, sub imperio Justiniani (c. 535). Obiit 10 Kalend. Septembris [187 1Kb] .

24. Successit Vilicus [188 1Kb] vicesimus quartus episcopus Mettensis. Sedit [189 1Kb] annis 25, sub apostolicis Pelagio primo, Johanne III, Benedicto I, imperante Justino et Tiberio Constantino (c. 550-570). Obiit 10 [190 1Kb] Kalend. Maii.

[Col. 0587B] 25. Vilico [191 1Kb] successit Petrus episcopus Mettensis vicesimus quintus. Sedit annis 10. Obiit 5 Kalend. Octobris, sub papa Pelagio secundo, regnante Tiberio Constantio [192 1Kb] (c. 570-580).

26. Aigulfus vicesimus sextus episcopus successit Petro. Sedit annis 12 [193 1Kb] . Obiit [194 1Kb] 10 Kal. Decembris, sub papa Gregorio I, imperante Mauricio (c. 580-600). Hic Aigulfus ex filia Glodovei [195 1Kb] Francorum regis ortus est [196 1Kb] [(49) 1Kb] . Mettensem episcopatum tam ex suis quam ex domesticorum prediis ampliavit. [Carol. gen. SS. II, p. 310.] Nam et Arisidium vicum a fratre suo Deothario [197 1Kb] suscipiens, per manum Theodeberti [198 1Kb] regis partibus beati prothomartiris Stephani mancipavit, predictumque fratrem suum domnum Deotharium ibidem consecravit [Col. 0587C] episcopum. Huic etiam Aigulfo magnus doctor Gregorius litteras dirigit [(50) 1Kb] .

27. Arnoaldus successit eidem Aigulfo in episcopatu Mettensi vicesimus septimus [199 1Kb] , [P. D. l. l.] nepos ipsius. Sedit annis 8 Sabiniano [200 1Kb] , Bonefacio III, episcopis, regnante Foca, sub quo obiit 7 Idus Octobris (c. 600).

28. Papolus successit Arnoaldo vicesimus octavus. Sedit annis 24 [201 1Kb] [(51) 1Kb] , sub apostolicis Deusdedit [202 1Kb] , Bonefacio V, Honorio, Severino, sub imperio Eraclii. Obiit 11 Kalend. Octobris. Hic Papolus ecclesiam in honorem sancti Simphoriani martiris [Col. 0588A] [203 1Kb] [(52) 1Kb] ad australem Mettensis urbis plagam construxit, ibique quiescit.

29. Secutusque [204 1Kb] est hunc in episcopatum [205 1Kb] beatus Arnulfus undetricesimus episcopus [206 1Kb] Mettensium (c. 610-625); [P. D. l. l.] vir per omnia et [207 1Kb] lumine sanctitatis et splendore generis clarus. Hic ita prefuit ecclesiae doctrina, ut et [208 1Kb] regalis ejus consilio moderaretur aula. Hujus habentur gesta, quae docent eum magnis claruisse miraculis et post mortem et in vita. Hujus quadrinepos Karolus Magnus extitit [209 1Kb] , quem ecclesia sibi Romana elegit in advocatum, imperator Constantinopolitanus honoravit ut [210 1Kb] dominum, occurrens ei de Jherusalem redeunti [211 1Kb] , coronamque Jhesu Christi spineam cum aliis apostolorum reliquiis non minimam devote [212 1Kb] [Col. 0588B] contulit partem. Quae si quis nosse desiderat, itinerarium [213 1Kb] ipsius Karoli legat [(53) 1Kb] . In quo et legitur, quod imperator Constantinopolitanus [214 1Kb] temptaverit ipsum avaricia, proponens in itinere ad duo miliaria urbis Bizanteos [215 1Kb] dona permaxima; sed Karolus suos sic repressit disciplina, ut nichil propositorum sumerent thesaurorum. Unde apud Grecos maxima honoratur reverentia, et maxima sunt [216 1Kb] ei collata exenia in serico, lapide pretioso ornatuque ecclesiarum quam plurimo. Hic Karolus a Constantinopoli digrediens, pactum ab imperatore amiciciarum [217 1Kb] suscepit, et in Frantiam feliciter rediit. Qui, cum Parisius pervenissent, sui multitudinem regni episcoporum ac religiosorum [218 1Kb] virorum collegit, eorumque auctoritate constituit [219 1Kb] , ut dies, qui dicitur [Col. 0588C] indulgentiarum, singulis frequentaretur annis ob predictarum dignam [220 1Kb] reliquiarum memoriam. Sancitum quoque [221 1Kb] fuit eorum consilio, ut omnis peccator homo, qui accurreret [222 1Kb] , terciam suae partem poenitentiae levaminis [223 1Kb] perciperet [224 1Kb] , si delectationi criminum jugi non succumberet [225 1Kb] . Hic etiam Karolus prae [226 1Kb] cunctis Francorum regibus ecclesiarum religionem ampliavit, aurum cum argento, quibus antiqui reges simulachra decorabant, in cultum Christi [227 1Kb] consecravit. Hic etiam vitam sancti [228 1Kb] Arnulfi sui perscrutans attavi, miraculum quod de anulo ipsius adhuc fama recens [Col. 0589A] celebrabat, miratus est se in ea scriptum non invenisse [(54) 1Kb] . Unde accersiens notarium quendam nomine Paulum, precepit [229 1Kb] Mettensium inquiri gesta presulum. Sed quasi nulla inveniens---quippe a barbaris olim [230 1Kb] irrumpentibus cum ipsa [231 1Kb] urbe succensa [232 1Kb] erant ---precepit, ut [233 1Kb] vel ipsa quae ab antiquis defluxerant per famam ad posteros scriberentur, et ab ipso pontifice beato Clemente inciperetur, in quibus et ipsum annotatum invenitur miraculum. Cujus haec [234 1Kb] est summa. Fuerat isdem beatus Arnulfus comes palatinus sub Cletario [235 1Kb] , Guntranni [236 1Kb] regis filio, sex provincias suo regens arbitrio, multaque confecerat prelia, justiciamque etiam de suis propinquis exercuerat [237 1Kb] . [P. D.] Unde [(55) 1Kb] quia bonorum est, etiam in his quae licent timere poenitentiam, [Col. 0589B] ut David in contricione cordis in [238 1Kb] conspectu Dei agebat. Sub hac contricione mentis dum transiret apud Treviros per pontem Mosellae fluminis, anulum quem secum habebat aquis injecit, dicens: Tunc me solutum nexibus criminum sciam, quando hunc quem projicio anulum recepero. Posthac [239 1Kb] vero ad episcopatum Mettensem violentia populi sublimatus, sicut [240 1Kb] isdem David pro effusione sanguinis ab aedificatione templi jussu [241 1Kb] Dei se suspendit, sic et iste vir Dei, recepto anulo a piscatore apud Vosagum, qui fuerat inventus in extis [242 1Kb] piscis, episcopatum et omnem gloriam [243 1Kb] seculi reliquit, heremumque petiit [(56) 1Kb] , ubique [244 1Kb] in pace quievit [245 1Kb] . Prefuit ecclesiae Mettensi 15 annis, sub apostolicis Johanne, Theodoro, Martino et Eugenio, [Col. 0589C] imperantibus [246 1Kb] Eraclio cum Eraclona matre et Constantino ejus filio. Obiit 17 Kalend. Semptembris [247 1Kb] sub Constantino, filio Eraclii [248 1Kb] .

30. [P. D.] Goericus sanctus, qui [249 1Kb] et Abbo dictus est, huic sancto tricesimus episcopus Mettensis [250 1Kb] successit. Hic primo [251 1Kb] rex Aquitanorum fuerat [(57) 1Kb] , postque [252 1Kb] pontifex factus, opibus plurimis ditavit ecclesiam [253 1Kb] , basilicam sancto Petro [Col. 0590A] construxit [(58) 1Kb] , predecessorisque sui corpus [254 1Kb] ab heremo revexit et in basilica apostolorum [255 1Kb] digne sepelivit. Prefuit ecclesiae 17 [256 1Kb] annis, sub apostolicis Vitaliano et Adeodato, imperante Constantino, filio [257 1Kb] Constantini [258 1Kb] superioris [259 1Kb] regis (c. 625-640). Obiit 18 Kalend. Octobris, et sepultus est in ecclesia Sancti Simphoriani martiris [260 1Kb] ; et post translata sunt ossa ejus ad castrum Spinal [(59) 1Kb] dictum.

31. Godo [261 1Kb] tricesimus primus accessit [262 1Kb] post hunc Mettensibus, et episcopalis officii curam suscepit, et [263 1Kb] sedit annis 10 et [264 1Kb] duobus mensibus, sub apostolicis Dono [265 1Kb] , Agathone, Leone, Benedicto, Johanne, Cunone [266 1Kb] , Sergio, sub imperatore prefato [267 1Kb] Constantino (c. 640-650). Obiit 8 Idus [Col. 0590B] Maii [268 1Kb] .

32. Sanctus Glodulfus [269 1Kb] , inclita beati Arnulfi proles, tricesimus secundus pro paternae sanctitatis gloria episcopus [270 1Kb] Mettensis consecratur. Hic possessionibus ampliavit ecclesiam beati Stephani [(60) 1Kb] . Sedit annis 40 [271 1Kb] , diebus 25 [272 1Kb] , sub Romanis pontificibus Sergio, Johanne V, Johanne VI, Sisinnio, Constantino, Gregorio [273 1Kb] II, sub imperatoribus prefato Constantino, Justiniano [274 1Kb] minore, Leontio [275 1Kb] , Tiberio, item Justiniano qui supra, Philippo, Anastasio [276 1Kb] II (c. 650-690). Obiit 6 Idus Junii [277 1Kb] ; sepelitur in ecclesia apostolorum ubi genitor ipsius [278 1Kb] .

33. Post hunc fidelem moderaturus [279 1Kb] populum Mettensem Abbo tricesimus tercius ascitus est, qui [Col. 0590C] sedit annis 10, sub apostolico Gregorio III, imperantibus [280 1Kb] Theodosio, Leone (c. 690-700). Obiit [281 1Kb] 17 Kalend. Maii.

34. Tricesimus quartus successit Aptadius. Sedit annis 13 [(61) 1Kb] , sub apostolico Zacharia, imperante Constantino quinto (c. 700 sqq.). Obiit 12 Kalend. Februarii [282 1Kb] .

35. Tricesimus quintus episcopus Felix presedit [Col. 0591A] Mettensibus [283 1Kb] 9 mensibus, sub apostolico prefato Zacharia. Obiit 11 Kalend. Januarii, imperante prefato Constantino [284 1Kb] .

36. Sigibaldus [(62) 1Kb] tricesimus sextus Mettensi ecclesiae prefuit 25 annis, sub apostolicis Stephano et Paulo, sub imperio prefati Constantini et Leonis IV (c. 708-740)). [P. D. l. l.] Hic beatus Sigibaldus ortus generosis [285 1Kb] natalibus extitit, religionem fidelium ampliavit, per omnia utilitatibus ecclesiae sanctae Dei deditus. Duo monasteria construxit, Elariacum [286 1Kb] et Novum-vilare [287 1Kb] . Hunc dirus podagrae dolor affligebat, sed quamvis exterior pateretur homo, interior tamen proficiebat de virtute in virtutem, ruinas ecclesiarum restaurando. Et---quod majus miraculorum corporalium virtutibus---animas [Col. 0591B] diversis vexatas [288 1Kb] viciis sanabat predicationis exempli medicamine [289 1Kb] resuscitabatque a spirituali morte. Et cui talia dantur, si presentium fides indigeret, putasne corporalium sanitas morborum defuisset? Obiit 7 Kalend. Novembris. Sepelitur in ecclesia beati martiris Simphoriani in suburbio Mettensi [290 1Kb] [(63) 1Kb] .

37. Post hunc vir egregius et omnibus preconiis efferendus, Grodegangus [291 1Kb] antistes eligitur, ex pago Hasbaniensi [292 1Kb] oriundus, patre Sigrano, matre Landrada [293 1Kb] , Francorum ex genere primae nobilitatis progenitus. Hic in palatio majoris Karoli ab ipso enutritus ejusdemque referendarius [294 1Kb] extitit. Hic demum temporibus Pipini (741), quem Zacharias papa [295 1Kb] supra memoratus in regem Francis [296 1Kb] consecravit [Col. 0591C] Childerico abjecto, pontificale decus Mettensis ecclesiae tricesimus septimus promeruit. Fuit autem omnino clarissimus omnique nobilitate coruscus [297 1Kb] , forma decorus, eloquio facundissimus, tam patrio quamque etiam [298 1Kb] Latino sermone imbutus [299 1Kb] , servorum Dei nutritor [300 1Kb] , orphanorum viduarumque [301 1Kb] non solum alitor [302 1Kb] , sed et [303 1Kb] clementissimus tutor. Cumque esset in omnibus locuples [304 1Kb] , a Pipino rege omnique Francorum coetu singulariter electus, Romam directus est, Stephanumque venerabilem papam, ut cunctorum vota anhelabant [305 1Kb] , ad Gallias evocavit. [Cf. Ann. Laur. min.] Hic Stephanus, tercius nomine in papatus ordine, [Col. 0592A] duos filios Pipini, Karolum Magnum et fratrem ipsius [306 1Kb] Karlomannum, in reges benedixit Francorum. [P. D.] Hic supradictus Grodegangus [307 1Kb] clerum [308 1Kb] adunavit et ad instar coenobii intra claustrorum septa conversari fecit, normamque eis instituit, qualiter [309 1Kb] in ecclesia militare [310 1Kb] deberent. Quibus annonas vitaeque [subsidia [311 1Kb] ] sufficienter [312 1Kb] largitus est, ut perituris vacare negociis non [313 1Kb] indigentes, divinis solummodo officiis excubarent; ipsumque clerum habundanter lege divina Romanaque imbutum cantilena, morem atque ordinem Romanae ecclesiae servare precepit, quod usque ad id tempus in Mettensi ecclesia factum [314 1Kb] minime fuit. Hic fabricare jussit una cum adjutorio Pipini regis rebam sancti Stephani prothomartiris et altare [Col. 0592B] ipsius atque cancellos, presbiterium [315 1Kb] arcusque per gyrum. Similiter et [316 1Kb] in ecclesia beati Petri majore [317 1Kb] presbiterium fieri jussit. Construxit etiam ambonem auro argentoque [318 1Kb] decoratum, et arcus per gyrum throni ante ipsum altare. Aedificavit preterea monasterium in parrochia [319 1Kb] beati Stephani in pago Mosellensi [320 1Kb] in honore beatissimi [321 1Kb] Petri apostoli, et ditavit [322 1Kb] illud opibus magnis, monachosque ibi constituit, atque sub regula sancti patris Benedicti in una charitate [323 1Kb] conjunxit. Construxit etiam alterum monasterium quod Gorzia [324 1Kb] vocatur, ubi pari modo non modicam multitudinem adunavit [325 1Kb] monachorum. Expetiit denique a Paulo Romano pontifice tria corpora sanctorum martirum, id est [326 1Kb] Gorgonii, quod in Gorzia requiescit, [Col. 0592C] et [327 1Kb] beati Naboris, quod in Hilariaco [328 1Kb] monasterio conditum est, et [329 1Kb] beati Nazarii, quod ultra fluvium Renum in monasterio quod vocatur Lorsam, aedificata in honorem ipsius martiris [330 1Kb] miri decoris basilica [331 1Kb] collocavit. Hoc siquidem predium Chillisuindis [332 1Kb] quondam religiosa femina et Cangro [333 1Kb] ejus filius eidem Grodegango [334 1Kb] antistiti [335 1Kb] ad partem beati Stephani tradiderunt. Fuit siquidem beatus [336 1Kb] iste vir in elemosinis largus, in charitate purissimus [337 1Kb] , susceptor hospitum atque [338 1Kb] peregrinorum. Sed quoniam longum est bona quae [339 1Kb] gessit ex [340 1Kb] ordine retexere, satis sit haec pauca prelibasse de plurimis. Hic consecravit episcopos quam [Col. 0593A] plurimos per diversas civitates, presbiteros nichilominus ac [341 1Kb] diaconos ceterosque ecclesiasticos ordines, sicut moris [342 1Kb] est Romanae ecclesiae, in diebus sabbatorum quaternis temporibus anni. Rexit ecclesiam Mettensem annis 23, imperantibus Romanis Hirini [343 1Kb] post mortem filii Constantini [344 1Kb] , Nicephoro, Staurachio ac Michaele. Obiit pridie Nonas Marcii, in diebus Pipini [345 1Kb] , genitoris Karoli Magni [346 1Kb] , et Karlomanui, fratris ejus [347 1Kb] . Hic Gorziae quiescit [348 1Kb] in monasterio, quod a fundamentis post beatum Clementem [(64) 1Kb] presulem Mettensium ex parvo magnum aedificavit (766).

38. [Cf. cat. epp.] Viro huic preclaro successit dominus Angerannus [349 1Kb] in ordine tricesimus octavus (768). Hic archicapellanus [350 1Kb] palatii extitit Karoli [Col. 0593B] Magni. Hujus tempore facta est imperatorum translatio Grecorum ad reges Francorum, hoc ut fertur modo. Leo [(65) 1Kb] tercius nomine imperator inter alia crimina sacras imagines aboleri et frangi fecit, non attendens [351 1Kb] illius memoriae imaginem esse, cujus [352 1Kb] cultus est religionis. Sicut enim idola gentilium pro memoria nefandorum execrabilia, sic sanctorum imagines ob [353 1Kb] eorum memoriam venerabiles. Hinc [354 1Kb] generali concilio [355 1Kb] condempnatus, invisus fidelibus factus, deformatus decore vultus, monasterio intruditur, cum tribus annis [356 1Kb] imperasset. Hunc papam Leonem Romani zelo furoris completi corripientes, oculis privare voluerunt, sed lumen ejus penitus extinguere [357 1Kb] non potuerunt. Qui ad Karolum confugiens, honorifice ab eo susceptus [Col. 0593C] est, et cum potentia exercitus Romam reductus, suae sedi est restitutus. Unde ab eodem papa Karolus Magnus in ecclesia beati [358 1Kb] Petri die natalis Domini unctus [359 1Kb] est in imperatorem, anno ab incarnatione Domini 801, indictione [360 1Kb] 9. [Cf. cat. epp.] Prefatus Angerannus inter cetera bene gesta Novae-cellae monasterium construxit, in quo et [361 1Kb] quiescit. Rexit presulatum [362 1Kb] annis 23, sub apostolicis Adriano, Leone prescripto et Stephano III. Obiit 8 Kalend. Novembris [363 1Kb] (791).

39. Sublimatur post hunc Gundulfus [364 1Kb] tricesimus nonus Mettensis [365 1Kb] episcopus, conversatione ac [Col. 0594A] fide venerandus. Sedit annis 6, tempore Karoli Magni [(66) 1Kb] , sub apostolicis Paschali [366 1Kb] et Eugenio (818-824). Obiit 7 [367 1Kb] Idus Septembris.

40. Post hunc quadragesimus [368 1Kb] ascendit ad apicem sacerdotii Mettensis ecclesiae Drogo, filius Karoli Magni imperatoris. Sedit annis 32, sub apostolicis Valentino, Gregorio IV, Sergio (824-855). Hic archiepiscopatus honore [369 1Kb] sublimatus est, et sacri palacii moderator extitit. Hic levavit corpus [370 1Kb] ab humo sanctae Glodesindis virginis (830). Plurima egit magnifica, sicut qui vicem apostolicam gerebat cis [371 1Kb] Alpes per totam Galliam. Obiit in Burgundia 6 Idus Novembris. Corpus ejus inde relatum sepelitur in ecclesia sancti Johannis evangelistae Mettis [372 1Kb] [(67) 1Kb] , ubi et Ludovicus [373 1Kb] Pius imperator, [Col. 0594B] frater ejus, quiescit feliciter [374 1Kb] cum matre sua Hildegarda regina.

41. Successit eidem [375 1Kb] in presulatu Adventius quadragesimus primus (855), ex Mettensibus liberiori [376 1Kb] genere natus [377 1Kb] . Hic [378 1Kb] in ornamentis et thesauris ecclesiam beati Stephani ampliavit. Hujus temporibus Hincmarus [379 1Kb] Remorum archiepiscopus fuit, qui cum eodem Adventio Mettim [380 1Kb] Karolum coronaverunt, fratre ipsius Lothario [381 1Kb] divino judicio interempto (869). Hic Adventius sedit annis 17, sub apostolicis Leone IV, Benedicto, Nicholao, qui Thiegaudum [382 1Kb] Treverensem et Gunterum Coloniensem [383 1Kb] archiepiscopos dampnavit, fautores adulterii regis Lotharii, conciliumque [384 1Kb] quod Mettis tenuerant [385 1Kb] cassavit [386 1Kb] . Prefatus Adventius Mettim [Col. 0594C] [387 1Kb] in capella sancti Galli sepultus est, et [388 1Kb] 2 Kalend. Octobris obiit (875) in villa Salto [(68) 1Kb] dicta, sub Adriano papa secundo.

42. Post hunc Walo [389 1Kb] quadragesimus secundus presul est electus (876). Sedit annis 6, diebus 15, sub apostolicis Gregorio V et Johanne VII, a quo et pallium obtinuit [(69) 1Kb] . Hic Walo [390 1Kb] , dum, cum suis contra Normannos [391 1Kb] impari manu, qui tunc temporis Gallias incursabant, pugnat [392 1Kb] [(70) 1Kb] , obtruncatur 3 Nonas Aprilis (882), Mettimque relatus, in ecclesia Salvatoris [393 1Kb] , quam ipse [394 1Kb] contruxerat, sepelitur.

[Col. 0595A] 43. Domnus Robertus, reformater coenobiorum et [395 1Kb] murorum urbis, quadragesimus tercius huic [396 1Kb] successit. Sedit annis 34 [397 1Kb] sub apostolicis Leone V, Johanne VII, temporibus regum juniorum Karlomanni et Loduici [398 1Kb] et Karoli (883-916). Hic Robertus genere [399 1Kb] fuit insigni Alemannorum, pallium a papa Romano promeruit; ornamenta coenobiorum multa vel [400 1Kb] mutavit vel renovavit [401 1Kb] cum muris senio collapsis. Obiit 4 Nonas Januarii, sepultus est [402 1Kb] in ecclesia sancti Galli.

44. Wigericus quadragesimus quartus successit Roberto. Sedit annis 10, diebus 30. Obiit Mettis Kalend [403 1Kb] . Marcii (916-927). Hujus tempore rexerunt ecclesiam Romanam sibi [404 1Kb] succedendo Leo VII, Benedictus IV, Gregorius VI. Horum temporibus [Col. 0595B] Hungari [405 1Kb] secundo [406 1Kb] Gallias vastantes [(71) 1Kb] , multas urbes ac ecclesias in cineres redegerunt, et plurium [407 1Kb] sanctorum reliquiae de loco ad locum translatae [408 1Kb] sunt [(71) 1Kb] . Horum tempore regnabat Arnulfus.

45. Quadragesimus quintus divae [409 1Kb] memoriae domnus Adelbero successit Wigerico [(72) 1Kb] . Inter [410 1Kb] multa Gorziense [411 1Kb] coenobium pene collapsum [412 1Kb] fundis et aedificiis restruxit [(73) 1Kb] , muro circumdedit; simili modo et [413 1Kb] sancti Arnulfi ecclesiae in Metti [414 1Kb] multa commoda [415 1Kb] providit [(74) 1Kb] . Sedit annis 35, mensibus 9, diebus 25, sub apostolicis Johanne VII et Johanne VIII et Leone VII (929-964), regnantibus Zentebodo et . . . . . . [416 1Kb] . Obiit. 6 Kalend. Maii. Gorziae [417 1Kb] sustinet resurrectionis diem.

[Col. 0595C] 46. Successit ejus infulae pontificatus Theodericus quadragesimus sextus, qui monasterium sancti Vincentii martiris in suburbio Mettensi aedificavit honorabiliter multisque pignoribus sanctorum insignivit, ab Italia secum devectis. Hujus gesta habentur [(75) 1Kb] . Floruit sub imperatore primo Ottone [418 1Kb] , filio Henrici regis Lotharingiorum [419 1Kb] , sub [420 1Kb] apostolicis Leone VIII, Stephano V (964-984). Prefato Ottone [(76) 1Kb] imperante [421 1Kb] , famosum [422 1Kb] bellum factum est in Calabria [423 1Kb] inter ipsum et Sarracenos [424 1Kb] (982), in quo innumerabilis [425 1Kb] multitudo christianorum [Col. 0596A] obeundo vicit 17 Kal. Augusti [426 1Kb] [(77) 1Kb] . Revelata est beato sequidem [427 1Kb] de Bajoaria Odelrico [428 1Kb] presuli talis [429 1Kb] divinitus visio [(78) 1Kb] . Videbatur sibi videre justum Deum [430 1Kb] judicem in scemate Jesu Christi sublimi solio residere omnemque coeli ordinem circumstare. Examinatio staterae parata est [431 1Kb] , quaestio ventilata, cui cederet victoria, ethnico [432 1Kb] an Christi professo [433 1Kb] . Iniquitas et peccatum christianorum excreverat eo usque, quod [434 1Kb] judicarentur subjici gladio Sarracenorum. Sanctus evigilans [435 1Kb] sacerdos visionem manifestat [436 1Kb] toto [437 1Kb] exercitui. Orationibus [438 1Kb] igitur et jejuniis simul instant, spem suae salutis in pura [439 1Kb] confessione ponentes. Interea multitudo vulgi fame et inopia profligati [440 1Kb] , subtrahentes exercitui sese, cum Sarracenis disponunt [Col. 0596B] confligere [441 1Kb] , malentes gladio quam fame perire. Pietas itaque divina semper consulens [442 1Kb] animarum saluti, permisit eos inpresentiarum [443 1Kb] interimi, quibus previdit [444 1Kb] dari gloriam aeternae requiei. Hac lacrimabili [445 1Kb] caede peracta vulgi, milicia ignorante regali, denuo beatus presul Odelricus [446 1Kb] in visum rapitur, et rursum sicut [447 1Kb] primitus cernit [448 1Kb] in throno Redemptorem nostrum et judicem, cui gloriosa ejus [449 1Kb] genitrix Maria cum omni coelestium ordine supplicabat, ne confitentium sibi offensas pateretur plecti triumpho gentili. Statera secundo statuitur, et aequalitas utrorumque, fidelium ac infidelium, consideratur. Poenitentia fidelium, procedens ex gemitu mentis, preponderat naturalis justiciam legis. Ecce adest et [450 1Kb] martir Laurentius, cujus [Col. 0596C] imminebat dies [451 1Kb] festivus. Hic representans crudelitatem tormentorum in se consummatorum [452 1Kb] et compassionem sui fidelium populorum, victoriam impetrat cum coelesti coetu populo fideli. Sacerdos itaque festinus mittit nuncium imperatori, hostique ut congrediatur imperat. Facta congressione sub invocatione Christi et ejus martiris Laurentii, hostes terga vertunt, fidelitas confortatur, impietas enervatur. Et ex illa tempestate festum sancti Laurentii celebrius habetur.

47. Successit et [453 1Kb] huic consanguineus ejus Adelbero [Col. 0597A] Mettensium presul quadragesimus septimus; de quo multa leguntur honeste descripta [(79) 1Kb] . Hic renovavit coenobium sancti martiris [454 1Kb] Simphoriani precipue, cum et alia suisa [455 1Kb] predecessoribus inchoata tantum monasteria [456 1Kb] ipse ad summum deduxerit [457 1Kb] . Ejus gesta qui vult dinoscere [458 1Kb] , dignetur quae de eo scripta sunt legere. Sedit annis 28 [(80) 1Kb] , sub apostolicis Johanne, Leone, Stephano V (984-1005). Obiit 18 Kalend. Januarii, Henrico [459 1Kb] primo [(81) 1Kb] regnante. Sepultus est in ecclesia sancti Simphoriani, ubi et sancti Epletius [460 1Kb] , Papolus [461 1Kb] . Godo, Aptatus [462 1Kb] , Felix pontifices meritis insignes quiescunt [463 1Kb] .

48. Quadragesimus octavus post hunc ascendit ad episcopatum Theodericus (1006); qui monasterium [Col. 0597B] urbis principale sancto Stephano prothomartiri construxit (1014), adepto ipsius brachio a Bisontica civitate. Inter ipsum autem et Henricum [464 1Kb] imperatorem dissensione [465 1Kb] non modica, predia multa ecclesiastica pro auxilio distribuit per decennium (1007-1017), sicut refert successio modernorum. Rexit cum potentia cathedram annis 30, sub apostolicis Marino, Agapito, Octoviano [466 1Kb] . Obiit 2 Kalend. Maii (1046). Sepultus est [467 1Kb] Mettis; et hujus tempore Guarinus [468 1Kb] abbas sancto [469 1Kb] construxit basilicam Arnulfo [470 1Kb] , quam sanctus Leo IX dedicavit [471 1Kb] (1049) privilegioque suo sublimavit [(82) 1Kb] .

49. Huic sanctitate ac venerabilis [472 1Kb] religione Adelbero quadragesimus nonus successit (1046), [Col. 0597C] pacis amator et coenobiorum reparator. Hujus sub temporibus ecclesiae prefuerunt Romanae sanctus Leo IX, primo Leucorum [473 1Kb] episcopus, Stephanus, qui et Fridericus [474 1Kb] , frater Gocelonis [475 1Kb] ducis, et Alexander, cui successit Hildebrandus, qui septimus dicitur Gregorius. Hic Adelbero prediis suis ecclesiam sancti Salvatoris infra urbem ampliavit [(83) 1Kb] (1070), in qua quiescit. Obiit Idus Novembris (1072), regnante Henrico [476 1Kb] secundo [477 1Kb] [(84) 1Kb] post Conradum [478 1Kb] .

[Col. 0598A] 50. Hinc ab ecclesia Leodiensi ascitus domnus [479 1Kb] Herimannus [480 1Kb] , ordinatus est Mettensium presul quinquagesimus. Hoc tempore maximum scisma exortum est inter regnum et sacerdotium. Imponebatur itaque rex super [481 1Kb] regem, papa super papam. Et hoc diutius perseveravit; ex quo discubuit a sua vivacitate. Hic Herimannus presul ammonitus [482 1Kb] visione, sanctum levavit ab humo Clementem (1090), primum doctorem [483 1Kb] Mettensium, et tercio die obiit [(85) 1Kb] . Qui beatus Clemens ad matrem delatus ecclesiam, maximis laetificavit populos miraculis per triduum. Defuncto episcopo, nichil signorum ostendii per biduum. Unde ammirati cives, redduntur tristes; sed mox redit [484 1Kb] laeticia, et aperitur causa. Revelatum est namque [485 1Kb] cuidam religioso nomine [Col. 0598B] Lubrico [486 1Kb] , fundatori ecclesiae sancti Petri de monte Brianci [(86) 1Kb] , quod intra [487 1Kb] dilationem illam signorum beatus Clemens ante tribunal Christi pro anima defuncti [488 1Kb] predicti presulis cum diabolo acerrime decertavit. Objiciebatur enim ei ab inimico, quod metu mortis inconstanter egisset inter dissensionem regni et sacerdotii, fuga persecutiones [489 1Kb] et suae pervasiones ecclesiae, violato [490 1Kb] sacramento, quod exigitur more imperiali [491 1Kb] , prevenire. At beatus pastor Clemens [492 1Kb] sui suscipiens causam vicarii, pro singulis judicii [493 1Kb] piissimo preces fundebat genu flexo. Quid plura? Divina sui flexa sacerdotis supplicatione censura veniam indulsit, maledicto [494 1Kb] silentium accusatori imperavit. Quamvis vero divinae [Col. 0598C] [495 1Kb] nulla sit mora efficatiae, tamen quia Trinitatis essentia in humanitatis Christi persona judicat [496 1Kb] omnia, ex dispositionis ordine dicuntur fieri morae. Hic Herimannus [497 1Kb] episcopus ex ecclesia Leodiensi assumptus, in ecclesia Sancti Petri Mettis est sepultus, presidente universali ecclesiae Gregorio VII, vacillante [498 1Kb] imperio. Obiit 4 Nonas Maii; et cessavit episcopatus Mettensis multis annis.

51 [499 1Kb] . Cum itaque mare seculi velut affrico et aquilone fluctuaret [500 1Kb] , catholici Mettenses terrorem [Col. 0599A] postponentes imperialem, ex ecclesia Treverensi domnum Poponem, personam nobilem, catholicis consentientem, elegerunt pontificem (1090), celebrata consecratione ipsius a legato apostolicae sedis [(87) 1Kb] . Potestas imperialis alium [501 1Kb] subinducere nitens [502 1Kb] , Mettenses fide firma restiterunt; et sicut pridem duos Brunonem [(88) 1Kb] ac Gualonem [503 1Kb] intrusos expulerunt, sic et tercium Adelberonem non sine multo labore ac periculo suarum rerum excommunicatum deposuerunt [(89) 1Kb] . Huic certamini velut signifer imperterritus et in omni conflictu intrepidus domnus Adelbero [504 1Kb] , post Treverensium archiepiscopus gloriosus [505 1Kb] [(90) 1Kb] , de gradu in gradum promotus, ab ipsa, ut ita dicam, puericia pro [Col. 0600A] fide catholica in castris ecclesiae militavit, donec ex scismate tropheum pacis [506 1Kb] invixit ecclesiae. Defuncto autem domno [507 1Kb] Popone (1103), qui provisor pius exstitit [508 1Kb] clericis pro tempore [(91) 1Kb] , magnificum et nobilem virum, ex Viennensi archiepiscopatu assumptum, domnum Stephanum, apostolica consecratum benedictione in urbe Romana palliique dignitate honoratum suae vitae curriculo, ecclesiae Treverensis salvo privilegio [(92) 1Kb] , in episcopum suscipiunt (1120). Qui [509 1Kb] quoniam adhuc vita floret et aetate viget, temptatio sileat elationis orta ex [510 1Kb] peste adulationis, et preces fundantur Deo pro continuo ipsius stadio.



CONTINUATIO PRIMA.
[Col. 0599]

[Col. 0599B] 1 [511 1Kb] . Domno Poponi, tam Burgundionum [512 1Kb] quam Lothoringorum [513 1Kb] excellenti genere clarus, sed virtute et animi nobilitate clarior, domnus Stephanus anno Domini 1120. videlicet anno Calixti papae secundo, successit. Hic Calixti ex sorore nepos [(93) 1Kb] , cum regalia nondum [514 1Kb] , ab Henrico V, qui tunc temporis arcem tenebat imperii, recepisset [515 1Kb] , scismate inter regnum et sacerdotium adhuc durante, in urbe Romana ab eodem pontifice summo consecratus est et tam pallii dignitate quam cardinalis titulo honoratus [516 1Kb] . Hic a civitate Metensi [517 1Kb] biennio et eo amplius, quia prememorati principis gratiam necdum habebat, exclusus, primos ordines in loco qui Sancti-Quintini-mons [(94) 1Kb] dicitur, celebravit; et omnes curtes episcopatus a tirannis, [Col. 0599C] solo Rumiliaco [518 1Kb] [(95) 1Kb] excepto [519 1Kb] , occupatas, fratris sui [(96) 1Kb] comitis Barrensis aliorumque cognatorum et amicorum suorum fretus auxilio, celeritate mira recuperavit. Idem in ipsa promotionis suae recentia castrum Terli [520 1Kb] , quod viatoribus per illas transeuntibus [521 1Kb] partes [522 1Kb] valde erat pernitiosum, castrumque ducis apud Vicum, et munitionem inter Vicum et Marsallum [523 1Kb] in loco palustri sitam [(97) 1Kb] , [Col. 0600B] simulque castrum comitis de Hoembure [524 1Kb] , quod Marsallo [525 1Kb] adherens toti villae onerosum [526 1Kb] dampnosumque diu extiterat, in manu valida destruxit et complanavit. Processu temporis gratia imperiali sibi conciliata, de virtute in virtutem sine intermissione conscendens, castrum quod Ramberti-villare dicitur [(98) 1Kb] firmavit; castrumque nobile Lucelnburch [527 1Kb] [(99) 1Kb] , quod ad ipsum jure hereditario descenderat, beato contulit Stephano; et castrum Hoembure jure ab ipso feodali descendens, post decessum comitis Hugonis a duce Lothoringiae occupatum, domini Friderici imperatoris [528 1Kb] auxilio sibi et posteris suis adquisivit [529 1Kb] , libere omni aevo tenendum. Adquisivit etiam sibi et suae perpetuo ecclesiae castrum Viviers, et partem ducis de Lemburc [Col. 0600C] [530 1Kb] in castro Rucei [531 1Kb] [(100) 1Kb] cum universis [532 1Kb] et Asperimontis [(102) 1Kb] appendiciis. Castrum quoque Mirabel et Falconismontem [(101) 1Kb] . Rebelliones Danubrii [533 1Kb] , firmatis ante ipsa castra munitionibus, viriliter perdomuit. Apud Spinal turrim quae Moronis [534 1Kb] dicitur, a duce occupatam, virtute recepit potenti, et multo post tempore castrum superius propter insolentiam et immoderatos excessus [535 1Kb] advocati, [Col. 0601A] juvante ipsum duce Matheo, obsidione clausit et cepit. Et tunc dux in recompensationem servicii hujus jure feodi ab eo advocatiam recepit Spinalensem. Et ipse dux versa vice alodium, quod apud Vicum habebat, beato Stephano Metensi contulit libere et quiete omni [536 1Kb] aevo tenendum. Idem pontifex venerandus castrum quod [537 1Kb] Petra-pertusata dicitur [(103) 1Kb] cum anno integro et eo amplius, tribus munitionibus, quarum usque hodie vestigia apparent, incircuitu firmatis, obsidione clausisset, tandem compulit [538 1Kb] ad deditionem. Cum per castrum Deulewart [539 1Kb] graves injuriae illatae saepius fuissent, tandem expugnavit illud et in favillam cineremque redegit. Nichilominus etiam turrim apud Tihecurt [540 1Kb] [(104) 1Kb] firmatam et castrum in [541 1Kb] loco qui Walteri-mons [Col. 0601B] [(105) 1Kb] dicitur situm, quia [542 1Kb] episcopatum graviter infestabant, diruit ac subvertit. Nec est inter ejus eximia gesta [543 1Kb] reticendum, quod ipse, tempore quodam duce ei werram [544 1Kb] inferente, castrum ipsius Prinei [545 1Kb] [(106) 1Kb] magnanimiter obsedit, illudque muris [546 1Kb] jam perforatis [547 1Kb] indubitanter cepisset, nisi victoriam jam paratam jamque imminentem impedisset trater suus comes Barrensis. Cujus gesta inclita et annalibus digna enumerare et litteris explicare si vellem, ante quidem membrana [548 1Kb] deficeret quam materia. Cum annis 43, sub apostolicis Calixto, Honorio, Innocentio, Celestino, Lucio, Eugenio, Anastasio, Adriano [549 1Kb] , sub principibus vero Romanis Henrico V, Lothario [550 1Kb] , Conrado, [Col. 0601C] Friderico, sedisset, 3 [551 1Kb] Kalendas Januarii, annis et meritis plenus et in scismate Alexandri et Victoris [552 1Kb] , quod inchoatum jam fuerat, catholicus [(107) 1Kb] , migravit ad Dominum (1163, Dec. 30), et juxta chori introitum in dextera ipsius parte meruit sepeliri.

2 [553 1Kb] . Huic anno Domini 1164 [554 1Kb] successit dominus Theodericus [555 1Kb] , fratris sui comitis Barrensis filius, vere ei tam moribus quam sanguine propinquus [556 1Kb] . Illi sollicitudo summa et cura specialis haec fuit, ut sub ipso metu justiciae tam predonum quam latronum coherceretur audacia [557 1Kb] [Col. 0602A] tutaque esset inter improbos innocentia, et ubi malicia dominari consueverat, refrenaretur malignandi facultas [558 1Kb] . Hic paci et tranquillitati [559 1Kb] ecclesiarum omniumque sibi creditorum commoditatibus [560 1Kb] ea providit diligentia, ut eum miles clerus populus et [561 1Kb] vererentur ut dominum et ut patrem diligerent. Hic malis et nocumentis, quae per castrum Habundanges [562 1Kb] [(108) 1Kb] , si alius quis homo potens adeptus illud fuisset, episcopatui cotidie possent inferri, provide et sollerter occurrens, sibi ac suis ipsum adquisivit successoribus, domumque ibi aedificavit egregiam. Adquisivit nichilominus sibi [563 1Kb] et posteris suis Werinesperc [564 1Kb] [(109) 1Kb] et Radonis-villam [(110) 1Kb] . Castrum Conflans [565 1Kb] [(111) 1Kb] de firmo reddidit [566 1Kb] firmius, [Col. 0602B] ipsumque palatio nobili decoravit.---Idem cardinalibus Octoviani [567 1Kb] heresiarchae civitatem Metensem cum nuntio imperatoris [568 1Kb] satis pompose [569 1Kb] ingressis et clerum universum ad sacramentum obedientiae ydolo suo prestandum cogere volentibus, viriliter in [570 1Kb] facie restitit, ipsosque, infecto prorsus propter quod venerant [571 1Kb] negocio, cum pudore et confusione omnimoda [572 1Kb] fecit recedere. Ex quo ejus facto quam plures imperii civitates aemulandae virtutis eosque similiter contempnendi et exemplum sumpserunt [573 1Kb] et audaciam. Sedit annis 9 [(112) 1Kb] et 7 mensibus, sub pontifice summo Alexandro III, imperante Friderico. Et propter pericula, quae ex scismate [574 1Kb] adhuc durante imminebant [575 1Kb] , ad sacerdotii gradum [Col. 0602C] et consecrationem pontificalem conscendere veritus, electus tantum et levita [576 1Kb] 3 Idus Augusti, inter tot illius magni scismatis turbines et procellas scuto armatus fidei, catholicus decessit (1171). Cujus sarcophagum [577 1Kb] a domni Stephani [578 1Kb] sepultura chori tantum dividit introitus, ut quos amor, quos sanguis in vita conjunxerat, modica [579 1Kb] et in morte separaret locorum distantia.

3 [580 1Kb] . Hic communi clericorum electione [581 1Kb] et tam militum quam civium applausu successorem [Col. 0603A] habuit nobilem virum et perpetua dignum memoria, dominum Fridericum [582 1Kb] de Pluviosa [583 1Kb] . Hic beato Stephano Anerei [584 1Kb] [(113) 1Kb] adquisivit. Cui tam aetate decrepita quam incurabili aegritudine laboranti, sed numquam virilem animum, numquam [585 1Kb] liberalitatem, numquam curialitatem, cui a cunabulis deservierat [586 1Kb] , deponenti, optime divina in hoc providit miseratio, quod ipse suas et ecclesiarum sibi commissarum possessiones [587 1Kb] ita conservavit indempnes, ut nullam sub regimine [588 1Kb] ejus diminutionem nullumque prorsus detrimentum sentirent. Hic cum [589 1Kb] sub prememorato pontifice summo Alexandro, Friderico imperante, electus tantum et levita propter prefata scismatis pericula duobus annis et totidem mensibus [Col. 0603B] sedisset, 5 Kalend. Octobris catholicus migravit ad Dominum [(114) 1Kb] (1173). Sepultus est autem in oratorio quod Sancti Galli dicitur, ante altare, sicut ipse in extremis agens expetierat, beati Johannis evangelistae.

4 [590 1Kb] . Successit huic filius ducis Lothoringiae Theodericus [591 1Kb] (1173-1179). Cujus pater dux Matheus statim post filii intronizationem castrum suum Syrke [592 1Kb] [(115) 1Kb] , quod jure allodii [593 1Kb] tenebat, beato Stephano Metensi, facta sollempniter super [594 1Kb] altare donatione, contulit, et Spinalensem [595 1Kb] advocatiam, quam ei dominus Stephanus contulerat, in ejusdem filii sui [596 1Kb] manum deposuit et penitus wirpivit [597 1Kb] . Hic turrim in medio castri Lucemburc [598 1Kb] [(116) 1Kb] sitam, quam tunc temporis comes [Col. 0603C] de Salverna [(117) 1Kb] tenebat, sibi suisque successoribus, ipso comite capto, recuperavit. Sedit annis 6 et paulo amplius, sub papa Alexandro et Friderico imperatore [599 1Kb] avunculo suo. Qui et alia fortasse [600 1Kb] annalibus [601 1Kb] digna gessisset, nisi ejusdem Alexandri III manum sensisset validam, sua ob hoc electione cassata [602 1Kb] ab illo, quia infra ordines fuerat celebrata [(118) 1Kb] .

5 [603 1Kb] . Hic, cum episcopatus per [604 1Kb] annum fere post ipsum vacasset [605 1Kb] , anno Domini 1181 [606 1Kb] successorem habuit dominum Bertrannum, de Saxoniae [607 1Kb] partibus oriundum, clarum quidem genere et vitae ac morum honestate omnimodis commendabilem, et tam divinae quam humanae legis egregie [Col. 0604A] peritum. Senserat [608 1Kb] et ipse, cum Bremensis [609 1Kb] esset electus [(119) 1Kb] , Alexandri III severitatem, ejus quoque electione sub causae [610 1Kb] hujus pretextu cassata ab illo, quia fuerat infra ordines celebrata. Quod magis in odium Friderici imperatoris, cui ipse carus [611 1Kb] admodum et familiaris erat, quam amore justiciae factum publice fama predicabat. Sed felix ruina, quae reparatur in melius. Cecidit ibi, ut fortior hic [612 1Kb] resurgeret. Divina nimirum huc eum transferri voluit ordinatio, ut hic proficeret amplius et fructum faceret uberiorem. Ejus itaque apud nos rudimenta et opera prima haec fuerunt. Vineas suas fere omnes creditoribus a suo predecessore expositas, citius quidem et facilius quam credi aut sperari posset, ad manum et mensam [Col. 0604B] suam revocavit, et curtim Arkentiacum [613 1Kb] [(120) 1Kb] pro 700 libris ab eodem predecessore suo comiti de Dasburc [614 1Kb] oppigneratam, per justiciam imperialem et principum sententiam prudenter ac viriliter recuperavit. Consequenter apud Vicum nobilem aedificavit domum, et castrum Bascurt [615 1Kb] sibi et posteris suis adquisivit. Nec est silentio pretereundum, quod ipse processu temporis castrum quoddam a Waltranno, homine comitis de Dasburc [616 1Kb] , non procul a Saleburc [617 1Kb] [(121) 1Kb] firmatam, episcopatui in partibus illis valde nocivum [618 1Kb] , in manu potenti et valida destruxit. His ita se habentibus, et ipso quae pacis, quae religionis [619 1Kb] , quae justiciae sunt, studiosa tractante diligentia, ecce tamquam in fornace probari eum [Col. 0604C] Dominus volens, et inter seculi hujus turbines et procellas virtutem ejus clarescere, insperata ipsum persecutione ad tempus flagellari permisit. Cum enim dominum Folmarum [620 1Kb] Trevirensem electum, a summo pontifice Urbano III contra voluntatem Friderici [621 1Kb] imperatoris consecratum, de ipsius summi presulis mandato (1186), cui nec debuit nec ausus fuit contraire, recepisset, et quae caesaris caesari, quae [622 1Kb] Dei sunt [623 1Kb] Deo reddere cupiens, debitam ei exhibuisset [624 1Kb] reverentiam, ad iram et indignationem princeps concitatus [625 1Kb] , bona ejus universa confiscari fecit [626 1Kb] , totumque episcopatum Metensem per ministeriales suos in facti hujus vindictam sasiri (1187), quasi enorme et detestandum [Col. 0605A] esset piaculum summo obedire pontifici et plus Deum vereri quam hominem. His [627 1Kb] ille auditis, personae suae saluti fugae presidio [628 1Kb] ut alter Athanasius [629 1Kb] consulens, migravit [630 1Kb] Coloniam, et in ecclesia [631 1Kb] sancti Gereonis, ubi prius canonicus exstiterat, spei suae anchoram figens, ibi asilum, ibi pro exilio patriam invenit. Ubi non solum a fratribus et concanonicis suis, verum etiam ab universo Coloniensi [632 1Kb] clero, et precipue a metropolitano illustri Philippo [633 1Kb] tanta [634 1Kb] personae et meritis ejus veneratio [635 1Kb] prestita, tantae dejectioni ejus, exhibitae compassiones, totque necessitatibus suis a liberalitate eorum collata subsidia, ut [636 1Kb] eum fere patriae et reditus in exilio facerent oblivisci. Cui [637 1Kb] cum exacto biennio gratiae [Col. 0606A] imperialis serenitas opitulatione divina multisque tam principum quam aliorum supplicationibus reddita fuisset, rediit tandem [638 1Kb] ad ecclesiam suam diu desideratus Job noster (1189); sed minime ad duplicia restitutus. Qui enim vinum in cellariis, frumentum in horreis, alioque habundanter bona discedens reliquerat, ita in reditu suo evacuata [639 1Kb] omnia et penitus exhausta [640 1Kb] invenit, ut rursus eum redivivis vacare curis et laboribus oporteret, et ad omnium quae humanis necessaria sunt usibus adquisitionem quasi de novo [641 1Kb] accingi. Cujus annis et meritis felix divina miseratio incrementum prestare dignetur, nec desit qui loco et tempore [642 1Kb] sequentia ejus gesta tradat annalibus et ad cognitionem [643 1Kb] transire faciat posterorum. [644 1Kb] .



CONTINUATIO ALTERA.

[Col. 0605B] 1 [645 1Kb] . Post dommum Bertrannum felicis memorie sublimatus est in episcopum Metensem domnus Conrardus (1212), vir quidem [646 1Kb] strenuus, ex Teuthonicorum progenie ortum ducens, clarus sanguine, sed nobilior moribus et virtute, et inter principes imperii venustate personali et corporis elegantia decoratus. Hic etiam Spirensis episcopus et imperialis aule cancellarius, negotia imperii tamquam prudens et fidelis dispensator, discretione animi fidelitatem ipsius comitante, adeo procuravit, quod in talento sibi credito pigre non dormiens sed sollicite vigilans, domino suo plenam de eo potuit reddere rationem, in requiem domini sui cum gaudio ingressurus. Ipse equidem decorem domus Domini et locum habitationis ejus diligens, Metensem ecclesiam exquisitis [Col. 0605C] ornamentis decoravit; in villa de Vico, que [647 1Kb] tunc firmitatis alicujus munimine minime claudebatur, castrum nobile murorum et turrium [648 1Kb] altitudine firmavit. Et licet ad negotia imperii sibi commissa pro maxima parte temporis traheretur, nec posset in Metensi dyocesi nisi raro et modice suam presentiam exibere, tamen in ejus absentia [649 1Kb] fama probitatis providentie et virtutis ejus militante, terram episcopatus Metensis contra fortes et potentes viriliter protexit et defendit tamquam presens, et rebellium violentiam cum armis tum prudentia sagaciter refrenavit. Anno igitur pontificatus sui 12 vitam feliciter finivit (1224) et in choro Spirensis [650 1Kb] ecclesie est sepultus [651 1Kb] .

2 [652 1Kb] . Huic successit frater domini Asperi-montis [(122) 1Kb] dominus Johannes, quem clari sanguinis [Col. 0606B] generositas decorabat exterius et morum gravitas interius illustrabat. Qui cum esset in flore juventutis sue constitutus, citra annos qui in electionibus episcoporum requiruntur, immaculata ejus vita defectum etatis in eo plenius supplente [653 1Kb] , cleri concordia et leticia populi pariter accedente, assumptus est in episcopum Virdunensem [(123) 1Kb] . Ubi de die in diem de bono in bonum proficiens, sic continuavit et auxit sue famam bonitatis, quod ex merito sue bonitatis [654 1Kb] atque actionis in Metensem episcopum unanimiter est translatus. O virum ineffabilem, qui lorica justicie indutus, clypeo continentie munitus, galea patientie protectus, et armis virtutum circumdatus, vultus sui gratia pascebat se videntes, mellita verborum suorum modestia recreabat audientes, humilibus [Col. 0606C] aderat simplicitate columbina [655 1Kb] , majoribus serpentina astutia adsistebat, et tirannis feritate leonina [656 1Kb] resistebat. Cum autem in negotiis Metensis ecclesie assidue vigilaret, illustris comes de Daubore [657 1Kb] [(124) 1Kb] viam universe carnis est ingressus (c. 1214). Cujus filia [(125) 1Kb] , que heres unica in hereditate paterna successerat, ab ipso episcopo instanter postulavit, ut feodum sibi redderet, quod pater suus de Metensi episcopo tenuerat; quod episcopus sibi reddidit non sine multorum nobilium supplicatione et rogatu, ea tamen conditione adjecta, quod, si ipsam sine herede proprii corporis mori contingeret, feodum ipsum ad Metensem ecclesiam pleno jure rediret, conditione [658 1Kb] eadem sigillis autenticis communita et [659 1Kb] fide testium pariter roborata. Sed, cum eadem comitissa sine herede proprii corporis occulto [Col. 0607A] quidem Dei judicio decessisset (1225), dominus Walterus dux de Lembore [660 1Kb] , comes Lucelburgensis, et multi alii nobiles et potentiores de imperio, consanguinei ejus et fautores, castra que erant de feodo predicto cum eorum pertinentiis nequiter sasierunt [661 1Kb] , ea sue ditioni usurpare et retinere in perpetuum [662 1Kb] contra debitum conditionis predicte molientes. Quibus episcopus, qui virilem et fortem gerebat animum, qui nec extollebatur in prosperis nec deprimebatur in adversis, prudentia [663 1Kb] suam concomitante potentiam [664 1Kb] , potenter resistens et patenter, in longo guerrarum discrimine, in armorum strepitu et laberinto [665 1Kb] expensarum tam diu indefesse insudavit, quod divina providentia, que in sui dispositione non fallitur, rei exitum prosperavit. Nam [Col. 0607B] idem episcopus comitatum Metensem et quatuor castra nobilia, Saraborc [666 1Kb] videlicet, Albam [(126) 1Kb] , Truquestein [667 1Kb] et Herrestein [(127) 1Kb] quae erant de feodo predicto, cum suis appendiciis adquisivit et Metensi ecclesie perpetuo contulit possidenda (c. 1227). In quorum adquisitione, ut de castrorum fortitudine et amenitate locorum taceatur, proventus episcopatus sui duplicavit; et insuper advocatiam [668 1Kb] de Marsal, in qua multo plus habebat advocatus quam dominus, pro quibusdam vineis, que erant modici valoris in respectu, permutavit; in quo etiam conditionem ecclesie sue fecit admodum meliorem. Cum vero hec sibi prospare successissent et jam locus esset tranquillitatis [669 1Kb] et pacis, inimicus homo seminavit zizaniam, ac inter ipsum et cives [Col. 0607C] suos Metenses pestem discordie suscitavit [670 1Kb] (1231). Cives quidem predicti, de quorum adipe processit iniquitas, elevati superbia, villam episcopi quae Castel [671 1Kb] dicitur [(128) 1Kb] ante Metim combusserunt, clericum unum excecaverunt, et multas alias irrogarunt injurias, quas longum esset litterarum memorie commendare. Quod episcopus [672 1Kb] cum dissimulare non posset, competenti monitione premissa, cives excommunicavit et manum in eos aggravando, civitatem ecclesiastico supposuit interdicto; et demum civitatem exiens, in monte [673 1Kb] castri dicti Saint-Germain, quod ante Metim firmaverat [674 1Kb] [(129) 1Kb] , se recepit: sed et post ipsum laudabilis et robusta de Porta-salis [675 1Kb] parentela expulsa fuit a civitate, propter [Col. 0607D] civile odium quod latebat inter cives, et maxime quia ipsa parentela ipsi episcopo in jure suo fideliter aderat et ei laudabiliter adherebat; ita quod in civitate nec unus quidem de parentela illa et sibi adherentibus remansit, sed omnes inde exierunt et [Col. 0608A] se in dicto castro receperunt, domibus eorum funditus dirutis [676 1Kb] et bonis omnibus [677 1Kb] suis que in civitate reliquerant confiscatis (1232). Cum vero idem episcopus dictorum civium malitiam per spiritualem gladium [678 1Kb] refrenare non posset, invocavit auxilium brachii secularis, ducem videlicet Lotharingie et comitem [679 1Kb] Barrensem, fideles suos, quos cum jure fidelitatis, qua sibi tenebantur, in auxilium suum contra cives Metentes confederationis [680 1Kb] vinculo et interpositione juramenti, quia triplex [681 1Kb] funiculus difficile rumpitur, colligavit [(130) 1Kb] . Sed quoniam nusquam tuta fides, fratrum quoque gratia rara est, dicti nobiles, corrupti etiam pecunia, que ipsos videntes sepius excecat, non solum episcopum ipsum, quem fovere debebant, non sine nota proditionis [Col. 0608B] reliquerunt, verum etiam eidem se opponere presumpserunt; et durante inter eos per triennium guerrarum [682 1Kb] discrimine, dicti nobiles et commune Metense cum eis parentelam [683 1Kb] predictam in castro predicto ex improviso obsederunt (1234). Quo audito episcopus, constante [684 1Kb] constantior, fide firmus cum Habraham, sapientia Salomonis non indoctus [685 1Kb] pacientie [686 1Kb] Job non expers, spe [687 1Kb] Symeonis suffultus [688 1Kb] , quem quidam [689 1Kb] de fidelibus suis clericis et laicis reliquerant---cum [690 1Kb] fratrem suum secum non haberet, qui in Franciam [691 1Kb] se transtulerat ut cum armatorum potentia rediturus fratri suo subveniret, et episcopus Virdunensis, consanguineus suus, qui sibi libenter in manu potenti affuisset, ad ipsum pervenire non posset---cum, [Col. 0608C] fortuna in tantum sibi novercante, potuisset alius in eclipsim desperationis incidisse, ita ut de resurrectione ipsius nulla spes haberetur: vir idem resumens vires animi, in Teuthoniam [692 1Kb] ad gentes extraneas se convertit, ubi illustrium virorum [693 1Kb] de Evrestein et de Dabore comitum et aliorum multorum nobilium, qui in habenda milicia potentes erant, auxilium imploravit. Qui sibi cum prece tum [694 1Kb] precio unanimiter adherentes, collecto magno exercitu ipsum sunt secuti, et in tantum processerunt, quod se super Moselle fluvium receperunt. Quibusdam igitur de suis laudantibus, ut illa nocte fluvium non transirent, nec permitteret episcopus, longo itinere fatigatos laborare ulterius transeundo illa nocte, sed [Col. 0608D] procrastinaret transitum et daret requiem hominibus et jumentis: idem, qui plus suo quam aliorum sensu et ingenio regebatur, plus sibimet [695 1Kb] ipsi credens quam aliis, licet adversarii sui pro certo tenerent quod Mosellam de cetero non transiret, [Col. 0609A] Moselle fluvium, qui tunc plenis [696 1Kb] erat alveis, cum exercitu copioso in admirationem multorum transvadavit, ita quod nec unus quidem remansit qui fluvium non transiret. Mira res! Si enim illa nocte non transissent, sic excrevit fluvius nocte ipsa, quod in mane nullo modo transire potuissent; et sic illi qui in castro obsessi erant, quorum sanguinem concives [697 1Kb] sui seviter [698 1Kb] siciebant, cum plus quam per octo dies succursum expectare non possent, mortis periculo subderentur. Sed Salvator, qui omnes homines vult salvos fieri et neminem vult perire, dedit episcopo voluntatem transeundi, et transiit [699 1Kb] , terrasque dictorum nobilium ingressus, ponens in Domino anchoram sue spei, elegit potius, se et suos committere Martis [Col. 0609B] discrimini, quam jus ecclesie sue relinquere indefensum et amicos suos obsessos mortis periculo subjacere. Et, cum in medio terrarum ducis et comitis, quibus etiam commune civium Metensium aderat, paratus esset confligere cum eisdem, et cum [700 1Kb] jam starent hinc inde castrorum acies terribiliter ordinate: processit in medio venerabilis episcopus Tullensis, genu flexo supplicans exorans et suadens Metensi episcopo, ut reciperet verba pacis. Idem igitur episcopus illi parentele compatiens, tamquam fidelitatis illorum, quam erga dominos suos studio devotionis ab antiquo exercueraxt, nec inmemor nec ingratus, pietate [(131) 1Kb] ipsorum ductus, ut eos posset sine periculo corporum et rerum liberare, quibus redemptio seu liberatio [Col. 0609C] alias quam ipso mediante non patebat, et quia dubii sunt eventus bellorum, elegit in eorum liberationem certitudinem compositionis et pacis. Et sic ipse, quem suorum movebat pietas, et adversarii sui, in quos timor tremorque repente irruerant, pestem guerre [701 1Kb] gravissimam [702 1Kb] pace leta et laudabili [703 1Kb] concordia, mediante Tullensi episcopo, profusis multorum lacrimis, confuso humani generis inimico, terminarunt. Idemque episcopus fidelis [704 1Kb] et robusta et constans de Porta-salis parentela cum gaudio ad propria sunt reversi [705 1Kb] . Quinto decimo autem episcopatus sui anno 1238, presidente domino Innocentio papa quarto [706 1Kb] , ac domino Friderico, filio domini Henrici imperatoris, [Col. 0609D] regnante, vitam feliciter consummavit. Et sepultus est in choro majoris ecclesie Metensis [707 1Kb] .


Hujus [(132) 1Kb] enim fuerat, quod habent hec [708 1Kb] tempora raro,
Mitis vita, manus munda, pudica caro.

[Col. 0610A] 3. Post hunc in vinea Domini Metensis ecclesie concorditer enituit fecunda plantatio, propagatus indigena, reverendus pater Jacobus Metensis episcopus (1239), de regali prosapia, frater nobilis viri quondam Mathei [709 1Kb] ducis Lothoringie, ex patre Ferrico quondam duce Lothoringie de sorore comitis Barrensis procreatus. Qui episcopus de nobili progenie, preclarior virtutibus et moribus prefulgebat; in quo quicquid virtutes desiderant confluebat, videlicet pacis amicitia, pudicitie cupiditas, in potentia strenuitas, in strenuitate claritas, benignitas, sapientia prudentiaque temperata, ac in eodem insita [710 1Kb] forma boni livore carens elementa ligabat [et [711 1Kb] elementa conjunxit], virtusque sanctitatis [712 1Kb] inserta resplenduit, pacis robore discordias [Col. 0610B] suffocando; imperturbatus perstiterat inter prospera et adversa, morum ornamentis undique circumseptus [713 1Kb] . Cujus decorem [714 1Kb] virtutum sol et luna mirabantur; cui regnanti concordia patrie [715 1Kb] totius applaudebat, quam in presenti, ipso semoto, plaga pestilentie non reliquit, cum non sit qui sanet vulnera patrie conturbate, aut qui jacenti concussoque dextram porrigat Miserantis [716 1Kb] . Metensis dyocesis, que sub ejus umbra fuerat [717 1Kb] patrie robur fortitudinis, facta est per ejus eclipsim viribus imbecillis [718 1Kb] , ac procellis intumescentibus non modice conquassatur [719 1Kb] ; grexque dominicus jam fere apparet pastorali regimine destitutus, qui suo tempore flectens habenas [720 1Kb] circumadjacentium rerum, cuncta sub juris regula [Col. 0610C] limitabat, et conatus cupiditatis infringens, ejus morsus illicitos refrenabat; dum edificia queque sue dyocesis, diruta vetustate, sumptu mirabili visus est undique reparare, villas castra et castella debilia roborando novaque construendo eandemque dyocesim quam plurimis adquisitis de novo possessionibus decorando. Nam in oppido Saleborc [721 1Kb] , quod tempore predecessoris sui ardenti desiderio fuerat inchoatum [722 1Kb] , munitionibus insignibus, turribus et fossatis [723 1Kb] et murorum propugnaculis fortissimis consummavit, et de Alba, de Herrestein [724 1Kb] et de Drukestem [725 1Kb] [(133) 1Kb] turres et muros in melius reparavit, novas cisternas [726 1Kb] profundando; villasque [727 1Kb] de Vico et de Marsello [728 1Kb] adeo firmavit, [Col. 0610D] quod ab hostilibus insultibus [729 1Kb] non valeant expugnari; ac circa villam de Reimberviler [730 1Kb] [(134) 1Kb] , que sepibus erat circumdata, clausura murorum fortissimorum et viginti quatuor altarum turrium decore circumfulsit, castrumque Spinalense et oppidum [Col. 0611A] magnis firmitatibus reparavit; et castrum de Conflans, quod fere corruerat vetustate consumptum, munitionibus turrium et murorum decoravit fossatisque profundis premunivit. Insuper juxta veterem Homborc [731 1Kb] , speculam totius mundi, castrum de novo construxit in cacumine cujusdam montis [732 1Kb] deserti, quod Homborc [733 1Kb] adhuc nominatur, opere nimium sumptuoso et inestimabilibus expensis [734 1Kb] , ad totius episcopatus tuitionem; ubi militum, civium, incolarum et episcopi castra prefulgent ab invicem separata, murorum altitudine et turrium fortitudine ac edificiorum decore insignita [735 1Kb] ; ubi de redditibus mense episcopalis seculares canonicos instituit (1254) cum sufficientibus redditibus ad cultum divini numinis deputatos [Col. 0611B] [(135) 1Kb] ; ipsumque oratorium [736 1Kb] stagnorum [737 1Kb] et molendinorum edificatione adornavit. Item in abbatiis Belli-prati et Saline-vallis [738 1Kb] [(136) 1Kb] aliisque locis erexit innumerabilia edificia operibus sumptuosis. Insuper adquisivit feodum de Albo-monte [739 1Kb] [(137) 1Kb] reddibile cum suis [740 1Kb] appendiciis omnibus ab episcopo Metensi perpetuo possidendis. Preterea cum ecclesia direxisset aciem contra dominum Conrardum [741 1Kb] , filium [742 1Kb] Friderici imperatoris, post sententiam depositionis latam in eundem, idem dominus Jacobus cum manu potenti et brachio excelso veniens [743 1Kb] in adjutorium [744 1Kb] ecclesie, per virtutis sue ac militie fortitudinem et industriam dictum Conrardum [741 1Kb] mirifice fugavit et devicit (1251), impensis innumerabilibus non parcendo. [Col. 0611C] Item feodum de Maurimont [745 1Kb] cum appendiciis suis reddibile, et de Rukesinges [746 1Kb] reddibile cum appendiciis suis, et feodum de Habondanges [747 1Kb] cum [Col. 0612A] appendiciis suis episcopatui reddibile ab illustri viro Th. [748 1Kb] comite dicto Saberto [749 1Kb] , in perpetuum adquisivit. Item ab illustri viro domino Henrico de Salmis feodum de Pierepercie [750 1Kb] [(138) 1Kb] cum appendiciis suis et reddibile, et [751 1Kb] feodum de Salmis cum appendiciis suis et reddibile cum homagiis adquisivit. Item a domino Th. de Creincort [752 1Kb] adquisivit Demes [753 1Kb] [(139) 1Kb] cum appendiciis suis. Et a domino Werrico [754 1Kb] dicto le Vogien partem sue advocatie de Valle-de-Faus. Item [755 1Kb] a domino Petro, filio domini Petri quondam militis de Novocastro, advocatiam de Castris ante Metim [(140) 1Kb] . Item adquisivit ab advocato [756 1Kb] Metensi [757 1Kb] advocatiam Metensem. Item cum discordia fuisset [758 1Kb] inter ipsum et F. [(141) 1Kb] ducem Lothoringie, nepotem [Col. 0612B] suum, super eo quod ipse petebat ab ipso duce partem sue hereditatis, ex parte patris et matris sibi provenientem, tandem per pacem obtinuit, retinuit et habuit quicquid [759 1Kb] idem dux habebat apud Marsellum [760 1Kb] et apud Vicum et apud Remereiville [761 1Kb] et apud Corbesal [(142) 1Kb] et apud Gellancort [762 1Kb] et apud Remberviller [763 1Kb] et apud Sorneville [764 1Kb] et apud Villeinnes [765 1Kb] et apud Bissoncort (1259), sicut in litteris super [766 1Kb] hoc confectis plenius continetur [(143) 1Kb] . Quae omnia per predictam pacem adquisita [767 1Kb] , idem episcopus contulit episcopatui Metensi (1260), sicut plenius in litteris suis continetur [(144) 1Kb] . Qui tam in temporalibus quam in spiritualibus viginti duorum annorum curriculis circumspecte gubernans dyocesim, post hec feliciter triumphans in Domino, [Col. 0612C] cum patribus obdormivit. Actum anno Domini [768 1Kb] 1260, mense Septembri [769 1Kb] , Alexandro papa IV [770 1Kb] in summo pontificatu presidente [771 1Kb] .



CONTINUATIO TERTIA.
[Col. 0611]

[Col. 0611C] 1 [772 1Kb] . Huic successit in episcopatu Metensi ex illustri prosapia ortus et ejusdem sanguine venerabilis Philippus de Florehenges, mitis et humilis corde et statura corporis commendandus (1261-1264).

2 [773 1Kb] . Post hunc in sede eadem pontificali vir [Col. 0612C] generosus carne et animo Guillelmus de Triegnel [(145) 1Kb] , vir fidelis et prudens, honorifice sublimatur. Migranteque ejus anima ex hoc mundo, corpus [774 1Kb] ejus in ecclesia fratrum Predicatorum Cathalaunensium [775 1Kb] sepulture devotissime commendatur (1264-1269).

[Col. 0613A] 3 [776 1Kb] . Huic successit in cathedra Laurentius, vir animosus, expeditus et admodum litteratus, utpote qui prius summi pontificis fuerat notarius; institutus fuit etiam egregius predicator (1269-1279).

4. [777 1Kb] Assumptus post hunc ad eandem ex preclaro genere, utpote [778 1Kb] filius comitis Flandrensis, dominus Johannes, aspectu decorus, verbo placidus, paulo ante licentiatus Parisius in decretis; qui postmodum ad Leodiensem ecclesiam est translatus (1280-1282).

5 [779 1Kb] . Ipsi eidem ecclesie Metensi desolate post hec per sedem apostolicam misericorditer est provisum de viro illustri genere, fratre comitis Hanonie, domino Borchardo [780 1Kb] , viro inquam famoso, provido et expedito ac sufficienter [781 1Kb] litterato (1283). Qui [Col. 0613B] quot et quanta tam ipse quam quatuor venerabiles statim dicti pro ecclesie ipsius re tuenda pertulerint, queve sibi bona, licet cum aliquo suorum et suo gravamine, acquisierint, in posterum permansura modernorum tempora manifestant et sunt perpetue memorie commendanda. Poterunt autem suo tempore secundum exigentiam meritorum cum aliis [Col. 0614A] diffusius annotari, cum laudis oportunitas ad portum venerit oportunum. Sedit annis 13, de multis suis hostibus strenue triumphando. Sed et Gorziense monasterium visus est per sedem apostolicam Metensi episcopatui incorporare. Hujus etiam temporibus anno scilicet 11 et 12 (1294-1295), inaudita caristia et in ultimo tanta copia vini fuit, ut pro tribus solidis cum dimidio modius haberetur, qui prius, vineis in hyeme congelatis, vendebatur 26, ita ut pro tribus solidis infra unum mensem haberetur [782 1Kb] unus modius vini, ut pro una quarta bladi et pro uno modio vini haberetur [783 1Kb] . Fuit etiam ipso 13 anno tanta pluviarum inundantia, ut colles et domus multe ruerent et ipsi montes horride finderentur. Obiit autem anno Domini 1296, pridie [Col. 0614B] Kalend. Decembris, et ingressu chori majoris Metensis ecclesie est sepultus, qui ad eamdem ecclesiam ordinatione summi pontificis, ut superius dictum est, in episcopum est transmissus anno Domini 1283; cujus anima per Dei misericordiam requiescat in pace. Amen.




ANNO DOMINI MCXIX
PLACIDUS COENOBII NONANTULANI ORDINIS S. BENEDICTI PRIOR POSTEA IGNOTAE SEDIS EPISCOPUS
[Col. 0613]



[Col. 0613]
LIBER DE HONORE ECCLESIAE
(Ex ms. cod. inclyti monasterii Gottwicensis ord. S. Bened. in Austria eruit P. Bernardus PEZ, Benedictinus et bibliothecarius Mellicensis, ediditque in Thesauro Anecdot. noviss, t. II, parte II, pag. 73-180)





MONITUM.
(Dissertatio isagogica ad eumdem tomum p. XXIII.)

[Col. 0613] Placidi Nonantulani nemo antiquorum auctorum qui de scriptoribus ecclesiasticis egerunt, meminit, nisi solus Anonymus Mellicensis, in Appendice Bibliothecae Benedictino-Maurianae primum a nobis evulgatus, cujus capite 115 De scrip. Eccl. haec verba sunt: Placidus coenobii Nonantulani prior scribit contra investituras et iniquam potestatem quarti Heinrici. Quibus verbis sine dubio hoc ipsum Placidi opus, illustre sane ac egregium, quod hic ex ms. codice inclyti monasterii Gottwicensis sexcentorum annorum in lucem expromimus, innuit et commonstrat. Neque enim aliud in eo Placidus agit quam ut profanos [Col. 0615] magistratus a sacrarum dignitatum et munerum collatione ac ordinatione quam longissime arceat, persuadeatque nihil saecularibus principibus in Domini sanctuarium licere, quae modestia et integritas sanctissimis quibusque principibus chara semper et solemnis fuit. Sed ipsum Placidum audire juvat in prologo, ex cujus oratione et occasionem scripti libri, et totius simul operis argumentum discemus. Opus ipsum in codice Gottwicensi in CLXVIII capitula dispescitur, cum tabula seu index libro praefixus CLXXI spondeat: nec lemmata capitulorum in indice descripta cum lemmatibus capitulorum in contextu et serie libri ubique conveniunt, ut constat ex capp. 2, 29, 30, 31, 32, 33, 34, usque ad 42, in quo iterum ad verbum conveniunt: quae capitulorum et lemmatum diversitas a librario, non satis caute libri contextum incidentis, nec indicem operi praemissum diligenter consulentis forte profecta est. Res facilis exploratu esset, si liber Placidi in bibliotheca Petrensi adhuc exstaret, ubi olim exstitisse discimus ex catalogo librorum monasterii S. Petri ante quingentos annos conscripto, in quo sic quaedam volumina recensentur: Josephus De excidio Jerosolymorum. Hilarius super Psalterium. Collationes Patrum in duobus voluminibus. Canones Magontini. Honorius De imagine mundi. Origenes De singularitate clericorum. Cantica Canticorum. Passio S. Pauli apostoli. Vita Aegidii, Passio S. Antonini M. in uno vel. Leges Longobardorum. Beda super Actus apostolorum. Cosmographia. Capitula canonum Graecorum. Regula S. Benedicti. Placidus De honore Ecclesiae, etc. Verum hic posterior codex tota bibliotheca a nobis perquisitus nusquam comparuit. Igitur aliud manu exaratum exemplum aliunde exspectandum est, ut, unde haec in Placidi opere capitulorum et lemmatum perturbatio exorta sit, pernoscatur. Jam vero, ut ad ipsum Placidum revertamur, is non solum Nonantulani monasterii prior fuit, ut Anonymus Mellicensis notavit, sed etiam episcopus, ut ex capp. 82 et 83 discimus, tametsi nec ex Ferd. Ughelli Italia Sacra nec aliunde nobis expiscari licuerit, quam sedem sua virtute et doctrina, nequaquam vulgari, ornaverit. Certiora de ejus aetate, qua floruerit, vel hic ipse De honore Ecclesiae liber suppetit. Nam cap. 53 ita diserte Placidus loquitur: Sciebant itaque sancti Patres quia, si novi aliquid emergeret, Deus, qui in cordibus electorum esset suorum, ipse consilium daret. Quod verum esse testatur concilium sanctorum Patrum moderno tempore, anno videlicet ab Incarnatione Domini millesimo septuagesimo octavo in urbe Roma sub sanctae memoriae Gregorio VII, universali papa secundum antiquam et ecclesiasticam consuetudinem venerabiliter celebratum, etc. Et cap. 117, postquam narrasset, dici, dominum papam Paschalem II, vi coactum, compassione videlicet suorum fratrum et filiorum, quos male tractari videbat, praebuisse assensum ut privilegio concesso hoc permiserit, ut episcopus non consecretur, nisi a regibus annulo et baculo investiatur, et papa non sine permissu regis pastorem non eligat, etc., subjungit et tanquam sibi praesentem ita exhortatur Paschalem: Non igitur sanctus papa hoc observare debet, sed magis studiosissime emendare, imitans beatissimi Patris sui, apostoli Petri fidem, cujus vicem per gratiam DEI in sancta Ecclesia obtinet, qui quod timide negavit, cum magna cordis dilectione emendare studuit. Ex quibus perspicuum est Placidum sub pontificatu Gregorii VII, Urbani II et Paschalis itidem II scripsisse, quarum ultimus ab anno 1099 usque ad 1118, Ecclesiae praefuit. Haec, nec plura de Placido Nonantulano, cujus insigne opus deinceps viri docti reverendissimo et perillustri domino Godefrido Besselio, amplissimo et doctissimo abbati Gottwicensi debebunt, qui, repetitis precibus et epistolis nostris commotus, tandem codicem Mellicium benigne transmisit, ex quo illud, festinatis operis, octo circiter aut decem dierum spatio exscripsimus.



INCIPIT PROLOGUS IN LIBRUM DE HONORE ECCLESIAE.
[Col. 0615]

[Col. 0615A] Verbum et sapientia Dei Patris, Dominus noster Jesus Christus, qui pro Ecclesia sua salvanda de coelis descendere dignatus est, eam gratia sui Spiritus confirmare et contra omnes haereses lumine verae sapientiae semper illustrare dignatur. Inde est, quod etiam nostris diebus contra perversi dogmatis defensores eam armare et munire, non solum ejusdem sancti Spiritus gratia, verum etiam et doctrinis, tam Veteris quam Novi Testamenti, et sanctorum Catholicorum dictis dignatus est. Dicebant enim quidam: Ecclesia spiritualis est, et ideo nihil ei terrenarum rerum pertinet, nisi locus tantum, qui consueto nomine ecclesia dicitur. Si quid autem terrenarum rerum desiderant qui ei serviunt, jure Ecclesiae obtinere non possunt. Nisi enim nos dederimus, episcopi vel clerici [Col. 0615B] nil possidere possunt, exceptis his quae altari inferuntur, et decimis et primitiis; nam aliae possessiones nostrae sunt. Igitur episcopatus et abbatius qui desiderant, aut per nos obtineant, aut nequaquam nostra [Col. 0616A] possideant. Si vero solummodo decimis et primitiis, et oblationibus quae sibi ad altare inferuntur, contenti esse voluerint, eorum in voluntate pendeat; sin autem quae olim data sunt Ecclesiae habere desiderant, per nos obtineant. Quam rationem omnes Catholici abhorrentes, utpote donis sancti Spiritus contrariam, qui non solum spiritualia, sed etiam corporalia Ecclesiae suae donare dignatur, et per se haec episcopos habere vult, ut qui consecratus est, tam parvas quam magnas possessiones, quae Deo sanctificatae sunt, in potestate habeat, se contra tantam impietatem divinis verbis armare curarunt. Tunc etiam ego, omnium Christianorum ultimus, sententias sanctorum Patrum colligere studens, libellum parvulum pro honore et defensione sanctae matris Ecclesiae catholicae [Col. 0616B] edidi, in quo prius de primatu sancti Petri super omnem Ecclesiam loquens, consequenter quid sit Ecclesia, et quanti pretii apud Deum habeatur exposui. Deinde adnectere curavi quia non solum spiritualibus, [Col. 0617A] sed etiam corporalibus donis sancta Ecclesia honoranda est, ideoque recte facere eos qui sui juris aliquid ei donantes, vice Christi eam honorant. Quod confirmantes probamus, quia quod Ecclesiae tribuitur, Christo utique donatur; quod autem Ecclesiae est, in potestate praesulum debere consistere, sanctorum Patrum dictis probantes, pastores ei non ab aliqua potestate terrena, sed electione communi clericorum et laicorum decerni docuimus. Quam electionem judicio episcoporum firmari oportere monstravimus, nihilque sanctam Ecclesiam regibus debere, nisi tantum tributum persolvere. Ubi etiam adnectentes de rebus Ecclesiae non auferendis, probamus sacrilegos esse, qui, quod Ecclesiae donatum est, ei auferre non timent. Ubi etiam et de investitura Ecclesiarum, [Col. 0617B] a quibus fieri debeat, demonstrantes, utrum non sui ordinis viro aliquis episcoporum Ecclesias subdere debeat luce clarius demonstrare curamus. Quod vero sanctus Adrianus vel alii sancti pontifices dicuntur huic rei assensum dedisse, si verum est, quomodo intelligendum sit docentes, hac occasione contra jus divinum fieri non debere monstravimus. Quae omnia testimoniis Veteris et Novi Testamenti probantes etiam auctoritate canonum et sanctorum Patrum dictis firmare curavimus. Quibus verbis [Col. 0618A] exempla sanctorum, qui pro justitia mori maluerunt quam flecti, adnectentes, paucis admonere curamus, ut praesentem pro amore Dei et ejus Ecclesiae vitam despicientes, mori non timeamus, certi quia pro amore sanctae Ecclesiae qui moritur, pro Christo utique, qui pro ea propriam animam posuit, mori probatur. Pro eo autem qui mortuus fuerit, in aeternum vivet. Haec autem omnia testimoniis, ut diximus, tam Veteris quam Novi Testamenti, et sanctorum Patrum dictis probantes, ubi justum visum est, his sacratissimis verbis, quasi de medio petrarum dantes vocem, etiam nostri aliquid verbo duntaxat, non sensu addere studuimus. Ex quo autem doctore verba protulimus, ejus et nomen et librum deforis adnotavimus. Nostra vero, quae nobis gratia divina collata sunt, ex ratione [Col. 0618B] esse signavimus. Pro quibus omnibus non ab hominibus, sed a Christo Domino, qui pro calice aquae frigidae se mercedem donaturum promisit, in coelesti regno misericordiam exspectantes, charitatem Spiritus sancti exoramus, ut labor noster in defensione et honore sanctae matris Ecclesiae catholicae, in imitatione antiquorum Patrum sanctis praesentis temporis praesulibus, et omnibus orthodoxis inanis non sit, sed corroborante nos gratia Spiritus sancti mala respuamus, quae vero bona sunt, firmissime retineamus. Amen.



CAPITULA LIBRI.

    [Col. 0617C] I. Dominum nostrum Jesum Christum specialius beato Petro sanctam Ecclesiam commendasse.
    II. Quid sit Ecclesia.
    III. Quod sancta Ecclesia sponsa Christi sit.
    IV. Quod Christus caput Ecclesiae et sancta Ecclesia corpus Christi sit.
    V. Quod honor sanctae Ecclesiae honor Christi sit.
    VI. Quod sancta Ecclesia non solum in spiritualibus, sed etiam in corporalibus rebus intelligatur.
    VII. De possessione Ecclesiae.
    VIII. De eadem re.
    IX. Item de eadem re.
    X. Quod votum Deo sit per omnia solvendum.
    XI. Ut laici ecclesiastica non disponant.
    [Col. 0617D] XII. Quae poena maneat eis qui ecclesiasticas res invadunt.
    XIII. Quod excommunicandus sit, qui ecclesiasticas res invadit.
    XIV. Quid sit proprium sacerdotum et populorum.
    XV. De eo ut potestates terrenae non invediant eviscopos.
    XVI. De eo quia principes sub disciplina fidei retinentur.
    XVII. De imperatoria lege.
    XVIII. Quomodo intelligendum sit: »Reddite quae sunt Caesaris, Caesari, et quae sunt Dei, Deo.«
    [Col. 0618C] XIX. Admonitio ex verbis S. Ambrosii.
    XX. Item confirmatio ejusdem rei.
    XXI. De episcopis, a quibus ordinari praecipiantur.
    XXII. Ad quos proprie electio sacerdotum pertineat.
    XXIII. De eo quia illi, qui contra canones ordinantur, episcopi non sunt habendi.
    XXIV. De eo quia electio pontificis imperatori minime pertinet.
    XXV. De eo quia concordia omnium in electione requiritur.
    XXVI. De eadem re.
    XXVII. De eo quia sacri canones imperatoribus electiones episcoporum non tribuunt
    [Col. 0618D] XXVIII. Electus pastor quid regendum susceperit.
    XXIX. Omnium Ecclesiarum rerum curam ad episcopum proprie pertinere.
    XXX. Ut curam ecclesiasticarum rerum episcopus habeat.
    XXXI. Quod episcopus ecclesiasticarum rerum pro dispensatione pauperum habeat potestatem.
    XXXII. Quod episcopi ecclesiasticas res in potestate sua habere debeant.
    XXXIII. Quia Ecclesia et terrenas res habere debeat.
    [Col. 0619A] XXXIV. Quod res ecclesiasticae ad laicos disponendae non respiciant.
    XXXV. De eadem re.
    XXXVI. Admonitio, ut hae sententiae bene intelligantur.
    XXXVII. Synodale decretum sancti Symmachi papae de laicis, qui per se Ecclesiam ordinare desiderant.
    XXXVIII. De eo quia ab electione pontificum non segregantur principes, sed a dominatione.
    XXXIX. Quae sit canonica episcoporum electio.
    XL. De eadem re
    XLI. Non licere imperatoribus episcopos in Ecclesiam introducere.
    XLII. Quod non debeant officia ecclesiastica pecuniis [Col. 0619B] obtineri.
    XLIII. De eo quia gratia Dei etiam terrena nobis donat.
    XLIV. De possessione ecclesiae.
    XLV. De oblationibus parochiarum.
    XLVI. Quod portiones de redditibus ecclesiae fieri debeant.
    XLVII. Quod non debeat unquam ecclesiae tolli quod semel ei donatum est.
    XLVIII. De rebus terrenis Christo donandis.
    XLIX. De his qui ea quae sunt ecclesiae donata auferunt.
    L. Ut omnes ecclesiae, cum omnibus quae possident, in episcopi potestate sint.
    [Col. 0619C] LI. Ea quae sunt clericorum, ad eas ecclesias pertinere in quibus titulantur.
    LII. De eo quia omnia quae Deo offeruntur oblationes appellantur.
    LIII. Quantum mali sit res ecclesiae tollere.
    LIV. Ecclesiasticas res dona Dei esse.
    LV. Quare antiqui Patres nominatim non contradixerint investituras Ecclesiarum a laicis fieri.
    LVI. Ut laici ecclesias nullo modo investire audeant.
    LVII. Quia grave scelus est laicos baculo vel annulo ecclesias investire.
    LVIII. Contra eos qui dicunt ideo nos hoc docere, ut regni honor minuatur.
    LIX. Ut nostri temporis veri imperatores sequi [Col. 0619D] dignentur exemplum magni Constantini imp.
    LX. Exemplum magnae humilitatis Constantini imp.
    LXI. Exemplum verae humilitatis Valentiniani imp. et de electione S. Ambrosii.
    LXII. De eo quia S. Ambrosius Theodosium imp. excommunicavit.
    LXIII. De Marciano imp.
    LXIV. Exemplum obedientiae Caroli imp.
    LXV. Ubi Carolus imperator, unde ab Apostolico admonitus fuerat, emendare promittit.
    LXVI. De eadem re.
    LXVII. De eadem re.
    LXVIII. Admonitio imperatorum, ut sequantur praecedentium imperatorum exempla.
    [Col. 0620A] LXIX. Quare sanctus Adrianus investiri Ecclesias permittere imperatoribus potuit.
    LXX. De investitura, quid significet et quam grave scelus sit sanctuarium Dei investiri velle.
    LXXI. Quia investitura ecclesiarum fieri non debeat.
    LXXII. Romano pontifici summo studio procurandum est ut sanctorum instituta serventur.
    LXXIII. De eo quia de terrenis, quae ecclesia possidet, non debet juri imperatorum addici.
    LXXIV. De eo quia pastores non tantum animarum, sed etiam corporum curam agere debeant.
    LXXV. Nullum episcoporum debere aliquam ecclesiam laicis subdere.
    LXXVI. Exempla, quibus probatur sanctam Ecclesiam [Col. 0620B] Romanam majores Dei ecclesias semper ordinasse.
    LXXVII. De excommunicatione et zizaniis.
    LXXVIII. Quia Dominus ipse excommunicationem praecepit, et quid intersit inter excommunicare et eradicare.
    LXXIX. De excommunicatione, qua intentione fieri debeat.
    LXXX. Non posse episcopum vices suas in ecclesiasticis rebus laicis tribuere.
    LXXXI. Contra adolatores, qui contra canones auctoritatem dare contendunt.
    LXXXII. Utrum alicui pro honore terreno ecclesiam ordinare concedendum sit.
    [Col. 0620C] LXXXIII. Contra eos qui ideo putant juste imperatores ecclesias investire, quia nonnulli antiquorum, qui investiti sunt, sancti fuerunt.
    LXXXIV. Vera et certa comprobatio, quia, sicut Simoniacus est ille qui per avaritiam pecuniarum ordinatur, ita et ille qui per avaritiam sublimatur, Simoniacus certissime comprobetur.
    LXXXV. Quanta gloria et honore digni sint sacerdotes.
    LXXXVI. Vera comprobatio, quia Simoniacus est qui officia ecclesiastica a laicis accipit.
    LXXXVII. Quia grave sacrilegium sit auferre Ecclesiae quae ei donata sunt.
    LXXXVIII. Quod episcopi vices apostolorum in Ecclesia habeant.
    [Col. 0620D] LXXXIX. De temporali virtute sanctae matris Ecclesiae.
    XC. De officiis ecclesiasticis non vendendis.
    XCI. De honore quem sacerdotibus imperatores exhibere debent.
    XCII. De eo quia regnum terrenum de honore sanctae Ecclesiae crevit.
    XCIII. Contra eos, qui dicunt: Tanta donantur Ecclesiae, ut regno vix pauca remaneant.
    XCIV. Quo ordine, sanctis canonibus non contrario, sacerdotium et regnum concordare possint.
    XCV. De districtione regum contra Simoniacam haeresim.
    XCVI. De eo quia privata lex communem legem facere non potest.
    [Col. 0621A] XCVII. Quia gratia, nisi gratis accipiatur, gratia non est.
    XCVIII. De eo, quia Simoniaci pejores sunt quam Ariani.
    XCIX. De eo quia regnum terrenum sanctae Ecclesiae servire debet.
    C. Qua in re potestatem in Ecclesia terreni Principes habere debeant.
    CI. De Gregorio VII papa.
    CII. Quam pure et sancte ecclesiastica officia tractari debeant.
    CIII. Quomodo Adrianus papa anathematizavit principes electioni praesulum se immiscentes.
    CIV. Quare permissum sit imperatoribus ecclesias investire?
    [Col. 0621B] CV. Qualiter electio pastoris canonice facienda sit?
    CVI. Non debere eligi archiepiscopum sine jussu vel scientia vicariorum domini papae.
    CVII. Quod ex jactantia cordis desiderium primatus nascatur.
    CVIII. Quod clerus et plebs saceraotem sibi eligere debeant.
    CIX. Quod non sint veri episcopi qui per ambitionem ordinantur.
    CX. De eo quia humiles ad sacrum ordinem provehendi sunt.
    CXI. Ut personarum acceptio in sacris honoribus dandis non fiat.
    CXII. Quam grave sit aliqua fraudulentia sacrum ordinem temerare.
    [Col. 0621C] CXIII. Quia difficile bono exitu consummantur quae male inchoata sunt.
    CXIV. Ad haec [f. Quod haec] sacra verba demonstrent.
    CXV. Quam grave sit, praerogativam sacerdotii ambitione quaerere, et qua poenitentia illi subveniatur.
    CXVI. De principibus sanctae Ecclesiae catholicae.
    CXVII. De eo quia consuetudo, quae temporibus S. Gregorii Romanae Ecclesiae inerat, non praejudicat canonicae rationi.
    CXVIII. Exemplum de Vita S. Martini, ubi ostenditur quantam reverentiam terreni principes [Col. 0621D] etiam in terrenis rebus sacerdotibus habere debent.
    CXIX. Quanta mala de potestate laicorum in Ecclesia nata sint.
    CXX. Exhortatio, ut in bono quod inceptum est perseveretur, malum vero omnimodis emendetur, et de statere in ore piscis invento.
    CXXI. De eo quod populus ad voluntatem Dei implendam cogendus est.
    CXXII. De eo quia prava sententia emendanda est.
    CXXIII. Quia cum magno studio perversis resistere debemus, et Deum magis timere quam hominem.
    CXXIV. De eadem re.
    CXXV. Item de eadem re.
    [Col. 0622A] CXXVI. De eadem re.
    CXXVII. De eadem re.
    CXXVIII. De eadem re.
    CXXIX. Quia nihil pretiosius nobis debet esse quam veritas.
    CXXX. Alios ab errore revocandos.
    CXXXI. De eadem re.
    CXXXII. Quia pro amore Dei perversorum odia contra nos excitare debemus.
    CXXXIII. Quia bonum sit emendare quod male protulimus.
    CXXXIV. Quid agendum sit, quando ita concludimur ut sine peccato evadere non possimus.
    CXXXV. De eadem re.
    CXXXVI. Non esse faciendum malum quod juramento [Col. 0622B] promisimus.
    CXXXVII. De eo quia pro nostro honore maculam sacro ordini non debemus inferre.
    CXXXVIII. Quid agendum sit, quando turbatur Ecclesia.
    CXXXIX. De eo quia in prava sententia perseverare non debemus
    CXL. Quia non solum nobis, sed etiam imperatori praestamus, si ei ad malum non consentimus.
    CXLI. De eo quia Ecclesia Dei, id est haeredites Christi, imperatori tradi non debet.
    CXLII. Contra eos qui dicunt contra imperatorem nos facere, quia praedicamus ecclesiasticas res sine ejus investitura pastores possidere debere.
    CXLIII. Item confirmatio ejusdem sententiae.
    [Col. 0622C] CXLIV. Contra eos qui dicunt in potestate Romani pontificis esse ecclesias Dei imperatoribus tradere.
    CXLV. Sic ostenditur falsum esse quod quidam dicunt: Omnia terrena imperatoris sunt.
    CXLVI. De eo quia sacerdotes seditionem populi excitare non debent; si vero pro justitia quam praedicant excitata fuerit, non eis esse ascribendum.
    CXLVII. Exaggeratio hujus sententiae, et quam grave sit ecclesiam tradere.
    CXLVIII. De eo quia tam graves tentationes non uni homini, sed universae Ecclesiae fiant, et quia in divinis nullum jus imperator habeat.
    CXLIX. Quam firmus in his sacris sententiis [Col. 0622D] B. Ambrosius fuerit.
    CL. Exhortatio, ut sic serviatur imperatori, ut Deus non offendatur.
    CLI. De eo quia non tantum vasa altaris sacra sunt, sed etiam omnia quae Deo offeruntur.
    CLII. De eadem re.
    CLIII. Vera comprobatio, quia sicut minima, ita et majora quae Deo offeruntur, Ecclesiae jure competant.
    CLIV. Contra eos qui dicunt: Terrena ecclesiae imperatoris sunt, et nisi pastores de manu ejus accipiant, ea habere non debent.
    CLV. Quia episcopi vel abbates per suos fideles de magnis possessionibus, quas possident, servire imperatoribus debent.
    [Col. 0623A] CLVI. Contra eos qui dicunt ideo imperatores Ecclesiam investire, quia sacrati sunt.
    CLVII. Contra eos qui dicunt: Spiritualia episcopis pertinent, saecularia vero nequaquam.
    CLVIII. Constitutio Theodosii, imp.
    CLIX. Diversa praecepta legum, eadem firmantium quae et sacri canones.
    CLX. Quid observandum sit in ordinatione episcopi.
    CLXI. Quia quod sanctis locis datum est, firmiter eis permanere debet.
    CLXII. Item de eadem re.
    CLXIII. De haereditate in nomine Christi relicta.
    [Col. 0624A] CLXIV. De haereditate relicta martyribus.
    CLXV. Res episcopi in jus ecclesiae legaliter devenire.
    CLXVI. Res ecclesiae firmiter permansuras.
    CLXVII. De episcopis, pro rebus ecclesiae exactione non constringendis.
    CLXVIII. Quid agere debeat imperator, si commutare voluerit cum ecclesia.
    CLXIX. De reverentia imperatorum in clericos.
    CLXX. Exempla sanctorum, quibus pro veritate usque ad mortem certare plenissime admonemur.
    CLXXI. Adhortatio, ut pro his sacris dogmatibus, Deo nos corroborante usque ad mortem certemus.





PLACIDI MONACHI LIBER DE HONORE ECCLESIAE.
[Col. 0623]


CAPUT PRIMUM. Dominum nostrum Jesum Christum specialius beato Petro sanctam Ecclesiam commendasse.
[Col. 0623B]

Cunctis fidelibus liquet ovilis Dominici curam beato Petro apostolo ab ipso Domino commendatam. Nam cum resurrexisset a mortuis, et suis discipulis veritatem suae resurrectionis, non solum videndo, sed etiam convescendo ostenderet, inter alia ait B. Petro: Simon Joannis, diligis me plus his? Quo respondente: Tu scis, Domine, quia amo te, ait ei Dominus: Pasce oves meas. Hoc semel, hoc bis, hoc etiam tertio ei indicens, scilicet ut amore, quo eum se diligere fatebatur, in pascendis ovibus ejus ostenderet. Cui etiam vadens ad passionem dixerat: Simon, ecce Satanas expetivit vos, ut cribraret sicut [Col. 0623C] triticum; ego autem rogavi pro te, ut non deficiat fides tua; et tu aliquando conversus confirma fratres tuos (Luc. XXII). Cui etiam antea dixerat: Tu es Petrus, et super hanc petram aedificabo Ecclesiam meam (Matth. XVI). In quibus verbis, ut omnibus sanctis doctoribus verissime visum est, specialis quaedam praerogativa in sancta Ecclesia custodienda beato Petro injungitur. Et quamvis omnes apostoli pastores sint, praesertim qui ab ipso Domino audierunt: Vos estis lux mundi (Matth. V); et iterum: Ego elegi vos de mundo, ut eatis, et fructum afferatis, et fructus vester maneat (Joan. XV); et iterum: Euntes, docete omnes gentes (Matth. XXVIII); et rursum die resurrectionis eis apparens ait: Quorum remiseritis peccata, remittuntur eis (Joan. XX); Tamen propter unitatis vinculum acrius commendandum, specialius [Col. 0623D] B. Petro Ecclesiae cura committitur.



CAP. II.---Quid sit Ecclesia.

Ecclesiam esse congregationem fidelium, vel potius [Col. 0624B] convocationem, notissimum est. Unde B. Augustinus (in Psal. CXXVI) ait: Dominus Jesus Christus aedificat domum suam. Domus autem Dei est populus Dei, id est Ecclesia Dei. Quid est domus Dei? Templum Dei. Et quid dicit Apostolus: »Templum Dei sanctum est, quod estis vos (I Cor. III).« Omnes autem fideles, quae est domus Dei, non solum qui modo sunt, sed et qui ante nos fuerunt, et jam dormierunt, et qui post nos futuri sunt, adhuc qui nosci debent in rebus humanis usque in finem congregati in unum, fideles innumerabiles, sed Deo numerati, de quibus dicit Apostolus: »Novit Dominus, qui sunt ejus (II Tim. II);« grana illa, quae modo gemunt inter paleam, quae massam unam factura sunt, quando area in fine fuerit ventilata (Matth. [Col. 0624C] III). Omnis ergo numerus fidelium sanctorum ex hominibus commutandorum, ut fiant aequales angelis Dei, adjunctis et ipsis angelis, qui modo non peregrinantur, sed exspectant nos, quando a peregrinatione redeamus, omnes simul unam domum Dei faciunt, et unam civitatem. Ipsa est Jerusalem, id est, Ecclesia sancta Dei.



CAP, III.---Quod sancta Ecclesia sponsa Christi sit.

Sanctae Ecclesiae Dominus per prophetam promittit dicens: Et sponsabo te mihi in justitia, et judicio, et in misericordia, et miserationibus, et sponsabo te mihi in fide, et scies quia ego Dominus (Ose. II). Unde etiam et B. Apostolus loquens Ecclesiae ait: Despondi vos uni viro virginem castam exhibere Christo (II Cor. XI). Et Psalmista ait: Uxor tua sicut [Col. 0624D] vinea fertilis (Psal. CXXVII). Quod exponens sanctus Augustinus (in hunc Psal. CXXXVII) dicit: Uxor tua Christo dicitur: ergo uxor ejus Ecclesia est. Non sine [Col. 0625A] causa ipsa conjux de latere facta est, viro dormiente, Eva (Gen. II), quia facta est moriente Christo Ecclesia. Et illa de latere viri cum costa detracta est, et ista de latere viri, quando latus lancea percussum est (Joan. XIX), et sacramenta, unde Ecclesia formaretur, profluxerunt.



CAP. IV.---Quod Christus caput Ecclesiae, et sancta Ecclesia corpus Christi sit.

B. Paulus apostolus, loquens de Domino ait. Deus Pater omnia subjecit sub pedibus Christi, et ipsum dedit caput super omni Ecclesia, quae est corpus ipsius, plenitudo ejus, qui omnia in omnibus adimpletur (I Cor. XV). Qui iterum de Christo ait: Omnia in ipso constant, et ipse est caput corporis Ecclesiae (Col. I). Unde etiam ipse Dominus per prophetam [Col. 0625B] dicit: Induit me Dominus vestimento salutis, et indumento laetitiae circumdedit me, quasi sponsum decoratum corona, et quasi sponsam ornatam monilibus suis (Isa. LXI).



CAP. V.Quod honor sancta Ecclesiae honor Christi sit.

Apparet liquido quia, cum Christus caput Ecclesiae sit, et sancta Ecclesia corpus Redemptoris sui, his sacris testimoniis comprobetur, qui eam honorat, honorat et Christum, et qui eam spernit, spernit et Christum. Non solum haec in divinis rebus, ubi est fons verae charitatis, ratione veritatis ostenditur, sed etiam humano modo istum considerare possumus. Quia quisquis sponsam alicujus honori vel despectui habet, hoc sibi sponsus verissime fieri clamat. [Col. 0625C] Sed tamen huic apertae rationi testimonium divinum suffragari demonstremus. Ait enim ipse Dominus sanctis suis: Qui vos honorat, me honorat, et qui vos spernit, me spernit (Luc. X).



CAP. VI.---Quod sancta Ecclesia non solum in spiritualibus, sed et in corporalibus rebus intelligatur.

Sanctam Ecclesiam spiritualem esse et spiritualibus donis ditari manifestum est. Inde est quod gratia septiformis Spiritus semper illustratur, et spirituales Deo filios quotidie generat. Sed tamen et corporalibus rebus honorifice eam venerari, sancti Patres studiose sanxisse, sacratissima eorum institutio aperte testatur. Nam ut honor Dei exinde amplius cresceret, non solum tantum in corde nos [Col. 0625D] Deum venerari, sed etiam in ejus honore templa nos fabricare docuerunt, ubi populus conveniens Domini praecepta audiret, et Deum invisibilibus mysteriis coleret, ubi Deum jugiter laudaremus, ubi ejus corpus et sanguis per ministerium sacerdotum ineffabilis Spiritus sanctificatione quotidie sumeretur, ubi sacrum chrisma conficeretur, ubi per adoptionem in baptismo filii Dei efficeremur. Qui locus etiam ecclesia nuncupari institutus est, ideo videlicet, quia fidelem populum ibi in honore Dei congregari sancitum est. Attestatur huic rei beatissimus et praeclarus doctor Ambrosius, Mediolanensis Ecclesiae archiepiscopus, in hymno quem in dedicatione ecclesiae fecit, taliter Domino dicens: Haec [Col. 0626A] domus rite tibi dedicata noscitur, in qua populus sacratum corpus assumit, bibit et beatum sanguinis haustum. Hic sacrosancti latices veternas diluunt culpas, perimuntque noxas; chrismate vero ut creetur genus Christicolarum. Hic locus nempe vocitatur aula regis inmensi, niveaque coeli porta, quae vitae patriam petentes accipit omnes. Unde factum est ut multi fidelium se suasque res Deo tradere volentes, Ecclesiae, videlicet sponsae Christi, hoc vice Dei cum magna cordis humilitate donarent. Alii etiam in jure proprio ecclesias et monasteria facientes servis Dei, Deo ibi servientibus, omnia sua fideliter tradiderunt, ita se veraciter implere credentes, quod Dominus ait: Vende omnia quae habes, et da pauperibus, et veni, sequere me (Luc. XVIII). Cui rei omnes piissimi [Col. 0626B] imperatores, Constantinus videlicet primus Romanorum imperator Christo credens, Theodosius etiam et Justinianus cum multis aliis Christianis imperatoribus robur et firmitatem imperialem conferentes, firmare et stabilire ad honorem Christi curarunt.



CAP. VII.---De possessione Ecclesiae.

Quod semel Ecclesiae datum est, in perpetuum Christi est, nec aliquo modo alienari a possessione Ecclesiae potest, in tantum, ut etiam idem ipse fabricator ecclesiae, postquam eam Deo voverit et consecrari fecerit, in ea deinceps nullum jus habere possit. Non enim per eum ordinari, non investiri ulterius potest. Testantur haec non solum Novi sed etiam Veteris Instrumenti sacratissimae scripturae. Quae igitur Ecclesiae dantur, ideo ut omnibus notum [Col. 0626C] est, ei donantur, ut pauperes Christi inde alantur, utque servientes Deo in sacrario habeant unde pascantur, ut scilicet contemplationi divinae et ejus assiduae laudationi sine saeculi hujus sollicitudine devotissime semper intenti, adhaerere Deo jugiter possint. Illis utique, qui Ecclesiae suae sumptus praebent, id est, sanctis pauperibus in hoc seculo ministrant, Dominus ait: Facite vobis amicos de mammona iniquitatis, ut cum defeceritis, recipiant vos in aeterna tabernacula (Luc. XVI). Thesaurizate vobis thesauros in coelo, ubi nec aerugo, nec tinea demolitur (Matth. VI). Quantum autem mali sit, quod semel Deo datur, iterum aliquo ingenio velle auferre, idem ipse demonstrat dicens: Nemo mittens manum suam in aratrum, et aspiciens retro, aptus est regno Dei [Col. 0626D] (Luc. IX), Unde etiam et in Actibus apostolorum Anania et Saphira, qui, quod Deo voverant, occulte auferre conati sunt, increpatione B. Petri apostoli morti traditi sunt (Act. V). Ubi etiam cum gravi timore pensandum est qua poena multari habent qui non solum sua Deo non tribuunt, verum etiam oblata ab aliis auferre non timent; si mortis sententiam meruerunt, qui non aliena sed sua, quae jam Deo voverant, contra ejus sacrum institutum auferre conabantur.



CAP. VIII.---De eadem re

Quia igitur Novi Testamenti sententiam protulimus, proferamus et Veteris. De hac enim re ita sanctus Moyses legislator sententiam protulit, inquiens: [Col. 0627A] Cum voveris votum Domino Deo tuo, non tardabis reddere, quia requiret illud Dominus Deus tuus. Et si moratus fueris, reputabit tibi in peccatum. Si nolueris polliceri, absque peccato eris; quod autem semel egressum est de labiis tuis, observabis et facies, sicut promisisti Domino Deo tuo, et propria voluntate ex ore tuo locutus es (Deut. XXIII).



CAP. IX.---Item de eadem re.

Qui etiam et cum praeciperet decimas et primitias, et vota spontanea Deo offerenda, praecepit insuper ut quod semel quis obtulit Deo, subtrahendi vel mutandi ulterius non habeat potestatem. Quod si fecerit, et quod prius vovit, et quod postea mutavit, in jus Domini venire manifestissime decrevit. Quae [Col. 0627B] autem Domino dabantur, sacerdotum fuisse notissimum est, quibus etiam urbes et suburbana donata sunt. Quae omnia sine alicujus controversia legitime possidebant (Exod. XXII; Num. XXX).



CAP. X.---Quod votum Deo sit per omnia persolvendum.

Vovere nos Domino vota, et reddere etiam Psalmista admonet dicens: Vovete et reddite Domino Deo vestro, omnes qui in circuitu ejus offertis munera (Psal. LXXV). Quod exponens S. Pater Augustinus (in hunc psal.) ait Fratres mei, quis quod potest, voveat et reddat. Ne voveatis, et non reddatis. Quid autem debemus vovere? Credere in illum, sperare in illo, bene vivere, mala non facere. Haec autem communia omnibus. Deinde quidam vovent castitatem, [Col. 0627C] clii domum suam esse hospitalem omnibus sanctis advenientibus; magnum votum vovent. Alius vovet celinquere sua omnia, distributa pauperibus, et ire in communem vitam et in societatem sanctorum; inagnum votum vovit. Attendat tantum ut quod vovit, Deo adjuvante, reddere studeat. De hac re iterum sanctus Augustinus ait principibus et populis Christianis (Serm. ad populum): Hortamur Christianitatem vestram, ut, juxta sanctorum canonum instituta, nec Ecclesiis, a vobis fundatis, aliunde veniens presbyter suscipiatur, nisi a vestrae fuerit Ecclesiae episcopo consecratus, aut ab eo per commendatitias litteras suscipiatur.



CAP. XI.---Ut laici ecclesiastica non disponant.

[Col. 0627D] (Ex Registro S. Greg. papae I.) Rationis ordo non patitur ut res Monasteriorum vel aliarum Ecclesiarum, ad arbitrium suum laica persona vindicare debeat.



CAP. XII.---Quae poena maneat eis qui ecclesiasticas res invadunt.

(Ex Regula S. Greg. papae I.) Si quis regum, sacerdotum, judicum, atque saecularium personarum res Ecclesiarum injuste ab Ecclesiis alienare praesumpserit, potestatis suae et honoris sui dignitate careat, et reum se in divino judicio cognoscat. Et nisi ea quae abstulit, restituerit, vel digna poenitentia acta defleverit, a sacratissimo corpore et sanguine Domini nostri Jesu Christi alienabitur, et in aeterno examine districtae ultioni subjaccat. Conservantibus [Col. 0628A] autem haec sit pax, et benedictio Domini Jesu servet eos in aeternum.



CAP. XIII.---Quod excommunicandus sit qui ecclesiasticas res invadit.

(Ex concilio Romano tempore Greg. papae VII.)

Quicumque militum, vel cujuscunque ordinis vel professionis persona, praedia ecclesiastica, a quocunque rege seu saeculari principe, vel ab episcopis invitis, seu abbatibus, aut ab aliquibus Ecclesiarum rectoribus suscepit, vel susceperit, vel invasit, vel etiam eorumdem rectorum depravato seu vitioso consensu tenuerit, nisi eadem praedia ecclesiis restituerit, excommunicationi subjaceat.



CAP. XIV.---Quid sit proprium sacerdotum et populorum.

[Col. 0628B] (Ex epistola S. Clem. papae.) Vestrum, qui legatione Domini fungimini, o sacerdotes, est docere populos, eorum vero est vobis obedire ut Deo.



CAP. XV.---De eo ut potestates terrenae non impediant episcopos.

(Ex epistola Alexandri pap.) Nullus comes, nullusque judex, nullus omnino in clericatu vel saeculari habitu constitutus, legationem episcoporum impediat vel conturbare praesumat.



CAP. XVI.---De eo quia principes sub disciplina fidei retinentur.

(Ex dictis S. Isidori ep.) Sub regiminis disciplina saeculi potestates subjectae sunt, et quamvis culmine regni sint praediti, vinculo tamen fidei tenentur astricti, ut quae Christi sunt praedicent, et quae praedicant [Col. 0628C] operibus monstrent.



CAP. XVII.---De imperatoria lege.

(Ex decret. Pii papae.) Lex imperatorum non est supra legem Dei, sed subtus.



CAP. XVIII.---Quomodo intelligendum sit: »Reddite quae sunt Caesaris, Caesari, et quae sunt Dei, Deo.«

Multi invidiam nobis inferunt, dicentes nos injuste facere, quia praedicamus imperatorem in Ecclesia nullum jus debere quaerere, et non solum eam investire, sed ne aliquo modo ei dominari debere. Dicunt enim quia Christus ipse tributum reddidit, et cum ei denarius ostenderetur, ait: Reddite quae sunt Caesaris, Caesari, et quae sunt Dei, Deo (Matth. XXII). Quod non esse ita intelligendum ut Ecclesia [Col. 0628D] imperatori subdatur, testatur S. Ambrosius dicens (ep. de traditione basilicae): »Solvimus quae sunt Caesaris, Caesari, et quae sunt Dei, Deo. Tributum Caesaris est, non negatur; Ecclesia Dei est, Caesari utique non debet addici, quia jus Caesaris esse non potest templum Dei. Quod cum honorificentia imperatoris dictum, nemo potest negare. Quid enim honorificentius quam ut imperator Ecclesiae filius esse dicatur? Quod cum dicitur, sine peccato dicitur, cum gratia dicitur. Imperator enim intra Ecclesiam, non supra Ecclesiam est. Bonus enim imperator quaerit auxilium Ecclesiae, non refutat. Haec ut humiliter dicimus, ita constanter exponimus.



CAP. XIX.---Admonitio ex his verbis sancti Ambrosii.

Videant itaque, qui affirmant pastores Ecclesiae ab [Col. 0629A] imperatoribus dandos, quam graviter resistant verbis Spiritus sancti, quae per os B. Ambrosii locutus est. Quo enim modo unquam gravius addici Ecclesia imperatori potest quam ut in ea pastor, nisi ipse miserit et investierit, esse non possit? Quo etiam modo amplius imperator jus vel dominium in Ecclesia habere potest? Non autem dominari, sed magis custodire et salvare imperator Ecclesiam debet, utpote sacratissimae matris piissimus filius.



CAP. XX.---Item confirmatio ejusdem rei.

Quamvis de verbis sanctissimi Ambrosii neminem dubitare credamus, tamen de hac re etiam Domini nostri Jesu Christi proferamus verba dicentis: Ego sum ostium. Quod exponens S. Augustinus ait (tract. super Joan.): Qui vult intrare ad ovile, per ostium [Col. 0629B] intret, id est, Christi gloriam quaerat, non suam; nam multi quaerendo gloriam suam, oves Christi sparserunt potius quam congregaverunt. Humilis est enim janua; oportet ut humiliet se, ut sano capite possit intrare. Qui autem se non humiliat, sed extollit, per maceriam vult ascendere. Qui autem per maceriam ascendit, ideo exaltatur, ut cadat. Per maceriam bene vana hujus saeculi gloria intelligitur. Nam sicut maceria circumdat quidem, sed quia cito labitur, non diu protegit locum quem ambit: ita et vana hujus mundi gloria, quamvis ad tempus in se confidentem protegere videatur, tamen una cum eo qui in se confidit, cito casura est. Unde et propheta ait: »Aedificabant parietem absque temperatura. Dic ad eos qui aedificant absque linimento, quod casurus sit. Erit enim imber inundans et ventus vehemens (Ezech. XIII).« Paries absque temperatura linitur, cum potestas humana humano favore, et non gratia Spiritus sancti corroboratur. Qui ergo per maceriam ascendens, oves Christi obtinere desiderat, noverit quia casurus est, et non est pastor, sed fur, quia non per humile ostium intrat ad Christum.



CAP. XXI.---De episcopis, a quibus ordinari praecipiantur.

(Ex concilio Laodicensi, c. 5.) Ut episcopi judicio metropolitanorum, et eorum episcoporum qui circum circa sunt, provehantur ad ecclesiasticam dignitatem, ii videlicet qui plurimo tempore probantur, tam verbo fidei quam rectae conversationis exemplo.



CAP. XXII.---Qualis debeat eligi episcopus.
[Col. 0629D]

Apostolus ad Titum loquens qualiter eligi pastor Ecclesiae debeat, demonstrat dicens: Hujus rei gratia reliqui te Cretae, ut ea quae desunt corrigas et constituas per civitates presbyteros, sicut ego tibi disposui. Si quis sine crimine est, unius uxoris vir, filios habens non in accusatione luxuriae, aut non subditos. Oportet etenim episcopum sine crimine esse, sicut Dei dispensatorem, non superbum, non iracundum, non percussorem, non turpis lucri cupidum, sed hospitalem, benignum, sobrium, justum, sanctum, continentem, amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui contradicunt redarguere (Tit. I).



CAP. XXIII.---Deo eo quia illi qui contra canones ordinantur, episcopi non sunt habendi.
[Col. 0630A]

(Leonis papae c. 15.) Nulla ratio sinit ut inter episcopos habeantur qui nec a Clericis sunt electi, nec a plebibus expetiti, nec a comprovincialibus episcopis cum metropolitani judicio consecrati.



CAP. XXIV.---De eo quia electio pontificis imperatori non pertineat.

Beatus Leo apostolicus tempore Marciani, Christianissimi imperatoris, ut notum est, fuit. Et ecce in electione pontificis non solum dominium imperatoris, sed nec nomen quidem interposuisse cognoscitur.



CAP. XXV.---De eo quia concordia omnium in electione requiritur.

[Col. 0630B] (Coelestinus pap. c. 18.) Nullus invitis detur episcopus. Cleri, plebis et ordinis consensus et desiderium requiratur.



CAP. XXVI.---De eadem re.

(Ex concil. Aurelian., c. 2.) Nullus est ordinandus episcopus, nisi convocatis clericis et parochianis, et in unum consentientibus.



CAP. XXVII.---De eo quia sacri canones imperatoribus electiones episcoporum non tribuunt.

Notandum et memoriae commendandum quia in nullo sanctorum Patrum capitulo principibus terrenis tribuitur electio pastoris sanctae Ecclesiae.



CAP. XXVIII.---Electus pastor quid regendum susceperit.

Electus autem et consecratus pastor, tam animarum quam corporum, eam curam suscepisse manifestum est. Unde et B. Petro Dominus ait: Ego pro te rogavi, ut non deficiat fides tua; et tu aliquando conversus confirma fratres tuos (Luc. XXII). Et iterum: Si diligis me, pasce oves meas (Joan. XXI). Idem autem ipse B. Petrus de corporum cura sibi subjectorum ait pastoribus sanctae Ecclesiae in Epistola sua, inquiens: Seniores, qui in vobis sunt, obsecro consenior et testis Christi passionum, qui et ejus, quae in futuro revelanda est, gloriae communicator, pascite qui in vobis est gregem Dei (I Petr. V). Quod exponens sanctus Gregorius ait: Hoc in loco, quam passionem, cordis an corporis, suaderet, aperuit, cum subjunxit: »Providentes non coacte, sed spontanee secundum Deum, neque turpis lucri [Col. 0630D] gratia, sed voluntarie.« Quibus profecto verbis pastoribus pie praecavetur ne, dum subjectorum inopiam faciant, se mucrone ambitionis occidant, ne, dum per eos carnis subsidiis reficiuntur proximi, ipsi remaneant a justitiae pane jejuni. Hoc in loco considerandum est quia, etsi B. Petrus apostolus et ejus discipulus, S. Gregorius, pastores Ecclesiae in sua potestate ea, quae Ecclesiae sunt, habere non decernerent, nequaquam ista pastoribus praedicarent. Hoc autem in tempore multarum Ecclesiarum pastores, quae Ecclesiae jure competunt, in sua potestate non habent, pro eo scilicet quia principes hujus mundi, quae Ecclesiae sunt sibi subjugantes ipsam Ecclesiam suo juri vindicare non timent, [Col. 0631A] ideoque ipsarum Ecclesiarum pauperes, multis incommodis pressi, omnipotenti Deo, ut dignum est, servire non possunt.



CAP. XXIX.---Quod praedicatores ex Evangelio vivere debeant.

Omnes praedicatores ex Evangelio vivere ordinans Dominus dixit: Dignus est operarius mercede sua (Luc. X). Unde et Apostolus ait: Qui altari deserviunt, cum altari participantur (I Cor. IX). Qui etiam B. Apostolus non solum digne praedicatores ex Evangelio vivere demonstravit, sed etiam saecularia negotia si haberent fideles, non nisi apud sanctos judicare permisit dicens: Audet aliquis vestrum habens negotium adversus alterum judicari apud iniquos, et non apud sanctos? An nescitis quoniam [Col. 0631B] sancti de hoc mundo judicabunt? Et si in vobis judicabitur hic mundus, indigni estis qui de minimis judicetis? Nescitis quoniam angelos judicabimus, quanto magis saecularia? Saecularia igitur judicia si habueritis, contemptibiles, qui sunt in Ecclesia, illos constituite ad judicandum (I Cor. VI).



CAP. XXX.---Quod ecclesiastici viri duplici honore honorandi sint.

Sanctus Apostolus spirituali et saeculari honore ecclesiasticos honorandos viros scribens ad Timothcum praecipit dicens: Qui bene praesunt presbyteri, duplici honore digni habeantur, maxime qui laborant in verbo et doctrina. Dicit enim Scriptura: Non infrenabis os bovi trituranti; et: Dignus est operarius mercede sua (I Tim. V).



CAP. XXXI.---Quod episcopi ecclesiasticas res in potestate sua habere debeant.
[Col. 0631C]

(Ex concil. Antioc., c. 25.) Episcopus ecclesiasticarum rerum habeat potestatem ad dispensandum erga omnes qui indigent, cum summa reverentia et timore Dei.



CAP. XXXII.---Quod Ecclesia etiam terrenas res habere debeat.

(Ex eod. c.) Quod autem Ecclesia agros habere debeat, ostendunt sancti Patres dicentes de episcopo: Quae pertinent ad Ecclesiam ex agris, vel ex alia qualibet Ecclesiastica facultate, male non tractet episcopus.



CAP. XXXIII.---Quod res Ecclesiae ad laicos disponendae non respiciant.

[Col. 0631D] (Ex concilio ad compend., c. 10.) Synodali decreto sancitum est ne laici vel saecularis de viris Deo dicatis vel Ecclesiae facultatibus aliquid ad se putent vel praesumant, praeter reverentiam, pertinere, quorum quarumque sacerdotibus disponendi indiscusse a Deo cura commissa doceatur. Si quis contra haec venire praesumpserit, anathemate feriatur.



CAP. XXXIV.---De eadem re.

(Ex eod. concil., c. 3.) De viris Deo dicatis, vel ecclesiasticis facultatibus aliquid disponendi nulla legitur laicis, quamvis religiosis unquam attributa facultas.



CAP. XXXV.---Admonitio, ut bene intelligantur hae sententiae.

Sic considerandum summopere est quae praesumptio [Col. 0632A] sit ipsum Ecclesiae rectorem velle disponere, cui, tanta interminatione, quae Ecclesiae sunt aliquo modo disponendi facultas omnimodis tollitur.



CAP. XXXVI.---Synodale decretum S. Symmachi papae, de laicis qui per se Ecclesiam ordinare desiderant.

(Ex decret. Sym. pap.) Tempore S. Symmachi, Romanae Ecclesiae praesulis facta est quaedam pactio saecularium hominum, potentum videlicet et magnatum, quibus interfuit patritius seu praefectus apud B. Petrum apostolum, ubi praedicti viri, quasi zelo Christianitatis et amore S. Ecclesiae ducti, statuere ausi sunt nullum Romanorum pontificum deinceps eligi sine illis deberi. Quod cognoscens papa Symmachus [Col. 0632B] convocavit synodum, et haec scriptura in auribus eorum lecta est, in qua scilicet statuebant sine sua consultatione cujuslibet electionem celebrari non deberi. De rebus vero ecclesiasticis disponendis, quae canonice episcopis et non laicis pertinent, simili modo firmabant non debere aliquem episcoporum sine illis aliquid agere. Quod audientes venerabiles archiepiscopi, Laurentius Mediolanensis, et Petrus Ravennates, Eulalius etiam Syracusanus omnisque sancta synodus, dixerunt: Non licet laicis neque ullis principibus, quamvis religiosis, statuendi in Ecclesia habere aliquam potestatem; neque de facultatibus ecclesiasticis aliquid disponendi jus habere possunt. Ideoque hanc scripturam nullius momenti esse decernimus. Et quamvis quidam episcopi [Col. 0632C] in ea interfuerint, nullius roboris est, quia contra sanctos canones esse manifestissimum est. Ideo enim ordinatur episcopus, ut quae Ecclesiae sunt, sub cura sua habeat. Enervari autem et ad irritum deduci hanc scripturam, etiam si aliqua possit subsistere ratione, modis omnibus in synodali conventu oportebat, ne in exemplum remaneret praesumendi quibuslibet laicis, quamvis religiosis vel potentibus, in quacunque civitate quolibet modo aliquid decernere de ecclesiasticis facultatibus, quarum solis sacerdotibus disponendi indiscusse a Deo cura commissa docetur. Et subscripserunt Symmachus papa, et archiepiscopi tres et alii episcopi numero sexaginta quinque.



CAP. XXXVII.---De eo quia ab electione pontificum [Col. 0632D] non segregantur principes, sed a dominatione.

Nunc ista considerate, charissimi fratres, qui nos reprehendere soletis dicentes: Quomodo non omnes Ecclesiae propter terrenas res, quas possident, ad illum pertinent, cui omnis terra subjecta est? Si enim populus in electione pastoris adesse et consentire debet, quanto magis imperator vel principes? De quibus verbis valde miramur. Nos enim ab electione pontificum non segregamus principes, sed hoc dicimus, quia ipsi sua potentia non debent pastores in Ecclesiam mittere neque investiendo, neque aliquo modo dominando, sed magis communi electione clericorum et consensu populorum, majorum scilicet et minorum, inter quos videlicet reges et principes numerantur, in eis duntaxat Ecclesiis, [Col. 0633A] quarum specialius filii deputantur, pontifex eligi debet, ubi imperator vel ejus princeps adesse debet non sicut dominus, sed sicut filius. Quae electio, dum taliter facta fuerit, canonica est, et gratiae Spiritus sancti deputatur. Quae vero potentia humana contigerit, gratiae spirituali contraria est. Canonicam itaque electionem religiosus et pius imperator firmare in tantum debet, ut, si quis contra eam aliquid tentaverit, etiam gladio materiali persequendum putet. Quod faciens, officium suum rite implebit. Ideo enim ejus gladius in Ecclesia permissus est esse, ut qui gladium spiritualem non timent, timore materialis gladii ad justitiam revocentur. Ideo et Dominus apostolis, duos gladios se habere dicentibus, ait: Satis est (Luc. XXII), id est sufficit vobis [Col. 0633B] asserere justitiam spirituali et materiali gladio.



CAP. XXXVIII.---Quae sit canonica electio episcoporum.

Quae autem sit canonica electio, quamvis plenissime jam demonstraverimus, tamen et statutum sancti Nicaeni concilii, quod, operante Constantino imperatore et eo simul cum eis praesente, factum est, ad medium deducamus. Est autem Nicaenum concilium quod omnibus supereminet, et cui omnes Christiani, sicuti sancto Evangelio, obedire per omnia debent.



CAP. XXXIX.---De eadem re.

(Ex conc. Nicaen., c. 3.) Episcopum convenit maxime quidem ab omnibus, qui sunt in provincia, episcopis ordinari. Si autem hoc difficile fuerit aut [Col. 0633C] propter instantem necessitatem, aut propter itineris longitudinem, tribus tamen omnimodis in idipsum convenientibus, et absentibus quoque pari modo decernentibus et per scripta consentientibus, tunc ordinatio celebretur. Firmitas autem eorum, quae geruntur, per unamquamque provinciam metropolitano tribuatur episcopo.



CAP. XL.---De honore ecclesiastico, quo ordine suscipi et retineri debeat.

(Ex Moral. S. Greg. pap.) Tunc solum potestas bene geritur, cum non amando, sed timendo retinetur. Quae ut ministrari recte valeat, oportet primum ut hanc non cupiditas, sed necessitas imponat. Percepta autem nec per formidinem debet deseri, nec ex [Col. 0633D] libidine amplecti, ne aut quis pejus quasi ex humilitate superbiat, si divinae dispensationis ordinem fugiendo contemnat, aut eo jugum superni Rectoris abjiciat, quo eum super caeteros privatum regimen delectat.



CAP. XLI.---Non licere imperatoribus episcopos in Ecclesiam introducere.

In Nicaeno concilio praesens erat magnus Constantinus, et tamen sancti Patres nihil ei in ordinatione episcopi esse dixerunt pertinere. Sed sunt, qui dicunt: Ordinatio, id est sacratio, vere ad solos episcopos pertinet, rerum vero saecularium donatio ad imperatorem pertinet; ideo quia Ecclesia multa, quae regni sunt, possidet, ideoque ab imperatore investiri et donari debet. Hi non se bene dicere pacifice [Col. 0634A] dignentur advertere. Si enim saecularia, quae Ecclesia possidet, per saeculares obtinere episcopus debet, et spiritualia per spirituales, ergo quodammodo dividitur Ecclesia. Sicut autem qui corpus ab anima dividit destruit hominem, ita qui corporalia Ecclesiae a spiritualibus dividit, destruit Ecclesiam. Sicut enim anima homo [f. hominis] sine corpore in hac vita non subsistit, ita sancta Ecclesia in hoc saeculo sine corporalibus rebus non subsistit. Nam non solum alia Dei dona, sed etiam ipse baptismus, sine corporalibus rebus adhibitus, non perficitur. Ergo qui dogmatizat, spiritualia per spirituales, corporalia vero per saeculares principes obtineri debere, quasi duo ostia ovium Christi constituere cupit, quod illi, qui unum se ostium dixit (Joan. X), aperte [Col. 0634B] contrarium est. Unde et sacri canones saeculi principes, etiam valde religiosos, non disponere ecclesiastica jubent, et irritum haberi, si quid Ecclesiarum reges saeculi aliquibus dare voluerint.



CAP. XLII.---De eo quia gratia Dei etiam terrena nobis donat.

Nunc itaque, charissimi, illud attendite et vanas contentiones abjicite, et quod Dei est Deo solummodo dantes, ejus gratia vobis non solum spiritualia, sed etiam terrena donari certissime credite.



CAP. XLIII.---De possessione Ecclesiae.

Sunt autem qui dicunt Ecclesiis non competere, nisi decimas, primitias et oblationes, in mobilibus tantum scilicet rebus. Nam immobilia, videlicet castra, [Col. 0634C] villae, vel rura ei non pertinent, nisi de manu imperatoris pastor susceperit. Quod male eos dicere multis modis et diversis sanctorum sententiis supra docuimus. Sed tamen et nunc inferamus quia omne quod semel Deo offertur in perpetuum ejus juri mancipatur. Sic enim et sanctus Moyses in Levitico ait: Omne quod Domino consecratur, sive homo erit, sive animal, sive ager, non vendi nec redimi poterit. Quidquid semel fuerit consecratum, sanctum sanctorum erit Domino. Omnes decimae terrae, sive de frugibus, sive de pomis arborum, Domini sunt et illi sanctificantur (Lev. XXVII). Et item: Possessio consecrata Domino ad jus pertinet sacerdotum (Ibid.).



CAP. XLIV.---Quot portiones de redditibus Ecclesiae fieri debeant.

[Col. 0634D] (Ex epistola Gelas. pap.) Quatuor autem, tam de redditibus quam de oblationibus fidelium, prout cujuslibet Ecclesiae facultas admittit, sicut dudum rationabiliter decretum est, convenit portiones fieri.



CAP. XLV.---Quod non debeat unquam Ecclesiae tolli quod semel ei donatum est.

(Ex concil. apud Valentiam.) Clerici etiam, vel saeculares, qui oblationes parentum aut donatas, aut testamentis relictas, retinere perstiterint, aut id quod ipsi Deo donaverint ecclesiis vel monasteriis crediderint auferendum, sicut synodus sancta constituit, velut necatores pauperum, quousque reddant, ab ecclesiis excludantur.



CAP. XLVI.---De rebus terrenis Christo donandis.
[Col. 0635A]

(Aug. in libro De haeredibus.) Sanctus Augustinus homini, quae hujus mundi sunt multa habenti, et Christo dare nolenti, ait: Qua fronte haereditatem a Christo quaeris, cum Christum tua haereditate fraudaveris, qui nos admonet dicens: »Thesaurizate vobis thesauros in coelo?« (Matth. VI.) Et item: »Quid enim proficit homo, si lucretur universum mundum, seipsum autem perdat, et detrimentum sui faciat?« (Luc. IX.) Itemque: »Facite vobis amicos de mammona iniquitatis, ut cum defeceritis, recipiant vos in aeterna tabernacula (Luc. XVI.)«



CAP. XLVII.---De his qui donata Ecclesiae auferunt.

(Ex Regula S. Benedicti.) Si quis res Ecclesiae injuste [Col. 0635B] aufert, timere debet, sicut sanctus Benedictus ait, ne forte mortem quam Anania et Saphira in corpore pertulerunt, ipse in anima patiatur. Nam res Ecclesiae omnipotenti Deo consecratae sunt. Et ideo qui eas rapit, vel quasi suas proprias alicui tribuit, et fidelibus Deo consecratis pacifice juxta Dei ordinationem habere non permittit, sacrilegium facit.



CAP. XLVIII.---Ut omnes Ecclesiae, cum omnibus quae possident, in episcopi potestate sint.

(Ex canon. apostolorum.) In sanctis canonibus decretum est ut omnes Ecclesiae cum dotibus suis, et decimis et omnibus rebus suis in episcopi proprii potestate consistant, atque ad ordinationem vel dispositionem suam semper pertineant.



CAP. XLIX.---Ea quae sunt clericorum, ad eas Ecclesias pertinere, in quibus titulantur.

(Ex concilio Africano.) Placuit ut episcopi, presbyteri, et diaconi, vel quicunque clerici, postquam consecrantur, omnia quaecunque habuerunt, Ecclesiarum sint quibus titulati sunt.



CAP. L.---De eo quia omnia, quae Deo offeruntur, oblationes appellantur.

Juste enim res fidelium oblationes appellantur, quia Domino offeruntur. Non ergo debent in alios usus quam ecclesiasticos, et praedictorum Christianorum fratrum, vel indigentium converti, quia vota sunt fidelium et pretia peccatorum, atque ad praedictum opus explendum Domino traditae. (Ex Decretis [Col. 0635D] Urbani papae.) Si quis autem (quod absit!) secus egerit, videat ne damnationem Ananiae et Saphirae percipiat, et reus sacrilegii efficiatur, sicut illi fuerunt, qui pretia praedictarum rerum fraudabant, de quibus legitur in Actibus apostolorum (Act. V.)



CAP. LI.---Quantum mali sit res Ecclesiae tollere.

Hoc, charissimi filii, reges et principes, hoc, etiam eorum consiliarii, attendite et videte qua poena digni sunt qui ea quae alii dederunt Ecclesiae tollere audent. Mortis poena multati sunt qui non aliena, sed sua quae promiserant, retrahere volebant



CAP. LII.---Ecclesiasticas res dona Dei esse.

(Ex epistola Urbani pap. II). Exteriores res Ecclesiae, [Col. 0636A] quae ex consecratione proveniunt, in suum jus vel vi, vel aliquo munere, aliquem non debere convertere, docens S. Urbanus, ait: Quisquis res ecclesiasticas, quae dona Dei sunt, quoniam a Deo fidelibus, a fidelibus Deo offeruntur, quaeque ab eodem gratis accipiuntur, et ideo gratis dari debent, propter sua lucra vendit, vel emit, cum eodem Simone »donum Dei pecunia possideri (Act. VIII)« existimat.



CAP. LIII.---Quare antiqui Patres nominatim non contradixerint investituras Ecclesiarum a laicis fieri.

Multi mirantur quare in antiquorum sanctorum Patrum canonibus prohiberi investituras Ecclesiarum aperte non invenitur? Sed hac pro re mirandum non est. Quomodo enim prohiberent quod nunquam [Col. 0636B] vel factum vel auditum fuerat? Sed et hoc sciendum quia tam absurdum eis visum est ut nunquam crederent in sancta Ecclesia tantum nefas posse insurgere. Quod enim senserunt posse fieri, non moderni tantum, verum etiam ipsi apostoli, sicut supra diximus, prohibuerunt, interdicentes omnimodis ut nullus per saeculares potestates Ecclesiam obtineat. Quod qui fecerit, deponi et segregari praecipitur. Videtur et alia probabilis ratio, quare SS. Patres de hac re tacuerunt, pro eo videlicet quia firmissime credebant promissionem Domini nostri Jesu Christi usque in finem saeculi permansuram, quam omnibus suis promisit, dicens: Ecce ego vobiscum sum omnibus diebus usque ad consummationem saeculi (Matth. XXVIII). Dicit et sanctis martyribus: Dum stabitis ante reges et praesides, nolite cogitare quomodo aut quid loquamini. Dabitur enim vobis in illa hora quid loquamini. Non enim vos estis loquentes, sed Spiritus sanctus (Marc. XIII). Et iterum per prophetam: Non te deseram, neque derelinquam (Jos. I; Hebr. III). Sciebant itaque sancti Patres quia, si novi aliquid emergeret, Deus, qui in cordibus electorum esset suorum, ipse consilium daret. Quod verum esse testatur concilium sanctorum Patrum, moderno tempore, anno videlicet ab Incarnatione Domini millesimo septuagesimo octavo, in urbe Roma, sub sanctae memoriae VII Gregorio, universali papa, secundum antiquam ecclesiasticam consuetudinem venerabiliter celebratum. In ea namque synodo aperte [Col. 0636D] testati sunt sancti Patres investituras Ecclesiarum minime fieri debere. Quod etiam, quia jam graviter inoleverat, sub gravi interminatione prohibere studuerunt dicentes:



CAP. LIV.---Ut laici Ecclesias investire nullo modo audeant.

Quoniam investituras ecclesiarum contra statuta SS. Patrum a laicis personis in multis partibus cognovimus fieri, et ex eo plurimas seditiones in Ecclesia oriri, ex quibus Christiana religio conculcatur, decernimus ut nullus laicorum investituram episcopatus, vel abbatiae, vel Ecclesiae, de manu imperatoris, vel regis, vel alicujus laicae personae, viri vel feminae, suscipiat. Quod si praesumpserit, recognoscat investituram illam apostolica auctoritate irritam esse, et se [Col. 0637A] usque ad dignam satisfactionem excommunicationi subjacere.



CAP. LV.---Quia grave scelus est laicos baculo, vel annulo, Ecclesias investire.

Quantum nefas hoc sit, etiam a minori, exempli gratia, videamus. Quis enim unquam ferret, si aliquis ante presbyterium, vel post, de rebus Ecclesiae, quae per ordinem presbyterii procurare debet, ut ab aliquo per casulam seu stolam se investiri deligeret? Quis non eum insanum, vel, si defendere vellet, haereticum pronuntiaret? Et quomodo hoc ferendum est in episcopo vel abbate, si in presbytero pro inaudito antea crimine puniretur? Sed fortasse aliqui sunt qui dicant non convenire ista, quia illa sacrata sunt, baculus vero et annulus nequaquam. Quod [Col. 0637B] non se bene dicere dignentur attendere. Presbyter namque, cum ordinatur, casulam et stolam de manu episcopi accipit, et exterioribus signis benedictionem presbyterii se percepisse designat. Episcopus etiam, cum benedicitur, baculum de manu archiepiscopi accipit, simul et annulum. Baculum quidem, ut bene populum regat; annulum vero, ut signum aeterni mysterii se percepisse cognoscat. Quae utraque ex Evangelio sumpta cognoscimus. Baculum enim praedicatores Dominus ferre praecepit, ubi sicut B. Pater Augustinus intelligit, subsidia temporalia eis ex ipsa praedicatione deberi monstravit. Unde et nos intelligere decet ideo institutum episcopos, vel abbates, baculum de manu episcopi, cum consecrantur, accipere, ut noverint se terrenarum rerum, quae [Col. 0637C] Ecclesia possidet, de manu Domini veraciter tunc accepisse dominium. In annulo vero mysterium sacratissimae conjunctionis, Christi videlicet et ejus Ecclesiae, designari certissimum est. Quae ideo in episcopo celebrantur, quia vice Christi Ecclesiae sanctae conjungitur. Quam pravum itaque sit, quamque perversum haec de manu imperatoris, seu alicujus humanae potestatis, ante consecrationem, vel postea, velle accipere, considerandum est, et a tantae iniquitatis perpetratione cessandum.



CAP. LVI.---Contra eos qui dicunt ideo nos hoc dicere, ut honor regni minuatur.

Nos igitur non ideo hoc dicimus, ut honor regni exinde minuatur, sed ut magis tamen adaugeatur. [Col. 0637D] Juxta cum enim, quae Caesaris sunt, ut ex verbis S. Ambrosii supra docuimus, Caesari reddere volumus, et quae Dei, Deo. Non enim sola sacratio Dei est, sed et res quae Deo offeruntur, Dei veraciter esse noscuntur. Hoc enim supra probavimus multis et variis documentis, possessiones videlicet aliquorum hominum postquam semel eas Deo devoverint, nulli omnino imperatori, regi, vel principi hujus saeculi pertinere, nisi soli Deo et ejus Ecclesiae. Christiano autem Caesari sua veraciter concedimus, quia Christianum populum ei ad justitiam favere, omnibus modis praedicamus. De nostro etiam ei superaddimus, quia, cum necesse fuerit, charitatis subsidium illi impendimus. Quod vero Dei est, soli Deo reddere volumus, quia electiones episcoporum [Col. 0638A] vel abbatum, ut est constitutum a SS. Patribus, ab unaquaque Ecclesia fieri desideramus. Electus autem res Ecclesiae gubernare et ad utilitatem, tam animarum quam corporum, dispensare debet.



CAP. LVII.---Ut nostri temporis imperatores sequi dignentur exemplum magni Constantini imp.

Sed quia multoties plus exempla quam verba proficiunt, attendere dignentur Christianissimi imperatores venerabilis et Deo amabilis Constantini, qui primus Romanorum imperatorum fidem Christi suscepit, admirandae humilitatis exemplum. Nam cum credidisset Christo, dicens valde indignum esse ut ibi terrenus imperator sedem regni haberet, ubi [Col. 0638B] Deus omnipotens principem sanctitatis, vicarium B. Petri apostoli constituisset, beatissimo papae Sylvestro omnes Hesperias partes relinquens, sui nominis nobilissimam civitatem aedificans, illuc suum transtulit regnum, desiderans videlicet omne regnum terrenum vero regi coelesti, Domino nostro Jesu Christo, ex integro subdi. Et ideo, tam ipse quamque omnes populi Romani imperii, qui ejus exemplo, sanctaque exhortatione et studio, relictis idolis, Deum vivum et verum adorare jam coeperant, sanctam Ecclesiam non solum in spiritualibus, sed etiam in saecularibus rebus praecelsam et praeclaram haberi per omnia voluerunt. Venerat enim jam tempus quo, juxta prophetam, sancta Ecclesia in superbiam saeculorum poni deberet. Sic enim [Col. 0638C] S. Isaias prophetans ait: Paupercula, tempestate convulsa (Isa. LIV), magnis scilicet tribulationibus pressa, pro eo quia fuisti derelicta et odio habita, ponam te in superbiam saeculorum, et suges lac gentium, et mamilla regum lactaberis (Isai. LX). Tunc itaque haec omnia compleri, ut notum est, et S. Pater Augustinus affirmat, coeperunt, et usque in finem saeculi per gratiam Domini adimpleri non dubitantur. Inter haec itaque nos, infirmi et peccatores, charitate cogente, sanctos Domini sacerdotes admonere desideramus, ut quamvis reges saeculi eos exaltaverint, tamen ipsi Domini Christi exemplum, qui, cum dives esset, pauper pro nobis factus est (II Cor. VIII), in se demonstrantes, negotia saecularia [Col. 0638D] nequaquam per se administrent. Non enim eis ideo haec collata sunt, ut spiritalia negligant, et saecularibus insistant, sed ut magis magisque animas peccatorum salvare studeant. Nam cum judices saeculi scelestos in crimine capiunt, non eorum saluti, sed suae avaritiae servientes, eorum omnia rapiunt, vel etiam morti eos addicunt. Pro qua sententia ut S. Augustinus aperte declarat, illi qui interficiuntur non evadunt mortem perpetuam. Ideo itaque data est virtus Ecclesiae, ut cum peccatores, pro quibus mortuus est Christus, in crimine comprehenduntur, ab omni avaritia et crudelitate se custodientes pastores taliter eos, secundum SS. Patrum canones, tractare studeant qualiter et animae salventur, et ut, quo magis sancta Ecclesia [Col. 0639A] in mundo praevalet, eo magis pro auctore mundi saluti hominum insistat. Sed quia paucis ista praelibavimus, nunc, ad exemplum venerandae memoriae Constantini nostri temporis imperatores Deum timentes, per Christi gratiam provocaturi, adhuc ejus sanctitatis exempla in medium proferamus.



CAP. LVIII.---Exemplum magnae humilitatis Constantini imperatoris.

Qui venerabilis imperator, dum turbari fidem Christi Arianorum infestatione doleret, missis a latere suo principalibus viris, de universo mundo episcopos congregans, concilium universale instituit, ubi fides Christi, ab apostolis et prophetis praedicata, firmiter est ore sanctorum corroborata, illuminante [Col. 0639B] eos gratia Spiritus sancti. Ubi ipse tantae humilitatis apparuit ut humiliori sede quam omnes episcopi sederet in ipso concilio. Cumque quidam eorum alios accusarent, ait: Vos dii estis, ego sum homo. Non ergo dignum est ut homo deos judicet. Inter vos causam audite, et pacem facite. Nam ego, si viderem sacerdotem Dei peccantem, clamide mea cooperirem eum. Qui etiam religiosissimus vir, primus Romanorum imperatorum fidem veritatis patenter adeptus, licentiam dedit per universum orbem suo degentes imperio non solum fieri Christianos, sed et fabricandi ecclesias et tribuenda praedia constituit. Denique idem praefatus princeps donaria immensa et fabricam templi primae sedis B. Petri principis apostolorum instituit, adeo ut sedem [Col. 0639C] imperialem, quam Romani principes praesederant, relinqueret, et B. Petro suisque praesulibus, ut praediximus, profutura concederet. Ab illo enim tempore et deinceps viri religiosi non solum possessiones et praedia, quae possederant, sed etiam semetipsos consecrarunt, aedificantes basilicas in suis fundis in honore sanctorum per civitates, ac monasteria innumera, in quibus coetus Domino servientium conveniret. Denique reges et praesides ac magistratus non solum hanc licentiam a tributi [f. leg. attribuerunt], sed etiam ipsi propria largiti sunt per universa regna terrarum Deo et ejus Ecclesiae. Haec autem omnia ecclesiasticos viros custodire et ministrare synodus Nicaena constituit. Quae [Col. 0639D] etiam synodus saecularia negotia clericis interdixit. Ubi liquido patet ecclesiasticas res, quamvis saeculi videantur, non tamen mundi, sed Dei veraciter esse. Et ideo non imperatoris, non regis alicujus saecularium hominum, sed eorum tamen qui Deo consecrati sunt, judicio et ministerio disponi et ordinari debent.



CAP. LIX.---Exemplum verae humilitatis Valentiniani imp. et de electione S. Ambrosii.

Quia igitur protulimus exemplum gloriosissimi imperatoris Constantini, proferamus etiam Christianissimi Valentiniani. Qui religiosus imperator veniens ab Oriente ad Hesperias partes, ut refert Ecclesiastica historia, quae tripartita appellatur, mortuo Auxentio, Arianae perfidiae magistro, qui Mediolanensem [Col. 0640A] Ecclesiam, ut lupus, dilaniaverat, cum vellet catholicum, Deo ordinante, ibi consecrari episcopum, evocans episcopos, haec eis locutus est: Nostis aperte, eruditi divinis eloquiis, qualem oporteat esse pontificem, et quia non decet eum verbo solum, sed etiam conversatione gubernare subjectos, et totius semetipsum imitatorem virtutis ostendere, testemque doctrinae conversationem bonam habere. Talem itaque in pontificali constituite sede, cui et nos, qui gubernamus imperium, sincere nostra capita submittamus, et ejus monita, dum tanquam homines deliquerimus, necessario veluti curantes, medicamenta suscipiamus. Haec dum dixisset imperator, petiit synodus ut magis ipse decerneret, sapiens et pius existens. At ille: Super vos est, inquit, talis electio. [Col. 0640B] Vos enim, gratia divina potiti et illo splendore fulgentes, melius poteritis eligere. Tunc sacerdotes egressi, de episcopali sede tractabant. Cum autem ordinatione divina Ambrosius, qui consulatum Aemiliensem atque Liguriensem regendum susceperat, electus fuisset, exsultans imperator ait: Gratias ago tibi, Domine Deus omnipotens et Salvator noster, quoniam huic viro ego quidem commiseram corpora, tu autem animas, et meam sententiam ostendisti justitiae convenire. Cumque S. Ambrosius contristaretur de hoc quod acciderat, ut idem ipse in suis epistolis scripsit, confortavit eum imperator, et ait: Noli timere, quia et Deus, qui te elegit, semper juvabit, et ego adjutor et defensor tuus, ut meo ordini decet, semper existam. Sanctus itaque Ambrosius, [Col. 0640C] ut notum est eis qui ejus vitam, vel etiam ipsius epistolas legerunt, dignitatem sui ordinis integre servans, nullis imperatoribus, vel judicibus unquam adulatus est, sed potius, quae necesse fuerunt, sacerdotali auctoritate, Deo se juvante, semper obtinuit.



CAP. LX.---De eo quia S. Ambrosius Theodosium imperatorem excommunicavit.

Unde factum est ut religiosum principem Theodosium publice excommunicaret, et ab ecclesia segregaret propter Thessalonicensis videlicet civitatis excidium. Qui piissimus imperator, Deum in suo sacerdote valde metuens, publice poenitentiam egit, et malum quod fecerat lacrymis diluit. Propter hanc [Col. 0640D] itaque ejus humilitatem victoriam ei de Eugenio tyranno Dominus dedit. Qui in tantum semper excommunicationis sententiam metuit, ut, quodam tempore, dum quidam monachus pro quadam querela, quam non cito ei expedierat, eum excommunicare ausus fuisset, dum cujus nomine et auctoritate excommunicatio fit metuens, non ante comederet, cum jam hora prandii esset, nisi prius monachus inveniretur, et eum absolveret. Excommunicationis enim sententiam monachus descripserat in pyttacio, et ubi ab imperatore inveniretur, projecerat, et abierat. Et cum episcopi multi adessent et ei licentiam darent, una cum ipso episcopo supra dicti monachi, non eis consensit, priusquam monachus inveniretur. Hinc itaque, hinc videant magnates et [Col. 0641A] principes, et omnes populi, quantum timenda sit excommunicatio episcoporum, si imperator Christianissimus tantum timuit excommunicationem unius ex ordine monachorum.



CAP. LXI.---De Marciano imperatore.

Marcianus etiam catholicus imperator tempore S. Leonis papae concilium universale congregavit, et sanctis episcopis se humiliter subdens, in eodem concilio cum magna devotione ipse et ejus conjux suam fidem exposuerunt.



CAP. LXII.---Exemplum obedientiae Caroli imperatoris.

Carolus etiam Francorum rex, ut notum est, cum grandi humilitate beato Adriano papae Romae occurrit, et deosculatis omnibus gradibus S. Petri, [Col. 0641B] ad genua sancti papae provolvitur. Qui etiam civitates et castra, quae a Longobardis detinebantur, brachio forti ab eis eripiens, eidem Dei apostolo in perpetuum possidenda restituit. Quem sanctus papa patricium Romanum instituit, et sic demum, ut dicitur, succedentibus prosperis imperator etiam Romanorum levatur.



CAP. LXIII.---Ubi Carolus imperator, unde ab apostolico admonitus fuerat, emendare promittit.

Cui, ut assolet, dum postmodum nimium episcopi blandiuntur, et ejus comitatum supra modum adeunt, reprehensus exinde, ipse taliter se corrigens ait: Secunda vice, propter ampliorem abundantiam apostolica auctoritate et multorum episcoporum admonitione instructi, sanctorum quoque canonum regulis [Col. 0641C] edocti, consultu videlicet omnium nobilium nostrorum, nosmetipsos corrigentes, posterisque nostris exemplum dantes, volumus ut nullus sacerdos in hostem pergat nisi duo vel tres episcopi tantum electione caeterorum propter benedictionem, praedicationem populique reconciliationem, et cum illis electi sacerdotes, qui debent populis poenitentiam dare, missas celebrare, de infirmis curam habere, sacratique olei cum sacris precibus unctionem impendere, et hoc maxime praevidere ne sine viatico quis de saeculo recedat.



CAP. LXIV.---De eadem re.

Ecce qualiter venerandae memoriae Carolus, ab apostolica sede et aliis sanctis episcopis reprehensus, [Col. 0641D] quia episcopis nimium dominabatur, non superbe tulit, sed se emendatum proferens, etiam auctoritatem protulit.



CAP. LXV.---Admonitio imperatorum, ut sequantur praecedentium imperatorum exempla.

Itaque et nostri temporis imperatores, reges et principes eum sequantur, et unde ab apostolica sede et aliis sanctis reprehenduntur, non superbiendo resistant, sed magis sese humiliando emendent, ut Christi gratiam invenire mereantur.



CAP. LXVI.---De eadem re.

Sequantur exemplum Constantini, cui Deus, quia se sanctae Ecclesiae subdidit, omnem orbem Romanum ex integro habere concessit. Imitentur Theodosium, et Justinianum aliosque fideles imperatores, [Col. 0642A] qui serviendo sanctae Ecclesiae non solum terrenum regnum, sed etiam coeleste promeruerunt.



CAP. LXVII.---Quare sanctus Adrianus investiri Ecclesias permittere imperatoribus potuit.

Non dicant ergo religiosi imperatores: Praejudicium nobis apostolici faciunt, qui non nobis observant quod Adrianus sanctissimus papa Carolo dedit. Non enim credibile est sanctum Adrianum hoc unquam potuisse concedere, ut Ecclesia Dei a laicis investiretur, nisi fortasse tantummodo pro signo custodiae. Nam dominari aliquem principem Ecclesiae Dei non solum non concessit, sed etiam cum gravi interminatione prohibuit dicens: Non licet imperatori, vel cuiquam pietatem custodienti, aliquid contra mandata Divinitatis praesumere, nec quidquam, [Col. 0642B] quo evangelicis vel propheticis seu apostolicis regulis obvietur, agere. Injustum enim judicium vel diffinitio injusta, regio metu vel jussu peracta, non valeat, nec quidquam, quod contra auctoritatem divinam et sanctorum Patrum canones fuerit, stabit; et quod ab haereticis actum fuerit, omnino cassabitur.



CAP. LXVIII.---De investitura, quid significet, et quam grave sit scelus, sanctuarium investire velle.

Investigandum quid investitura significet, et quare dicatur. Investitura ideo dicitur, quia, per hoc signum quod nostri juris est, alicui nos dedisse monstramus. Quod euim nostrum est, cum alicui ex nostra parte ad possidendum concedere volumus, eum exinde investire curamus, significantes videlicet et hoc signo illud quod damus nobis jure competere, [Col. 0642C] et illum qui accipit quod nostrum est, per nos possidere. Ipso itaque nomine, quantae impietatis sit sanctuarium Dei investire desiderare apertissime comprobatur. Alicui enim homini sanctuarium Dei possidere velle, magni sacrilegii esse Propheta cum gravi interminatione denuntiat, dicens: Pone principes sicut Oreb, Zeb, Zebee, et Salmana, omnes principes eorum, qui dixerunt: Haereditate possideamus sanctuarium Dei (Psal. LXXXII). Ubi insuper adjungit, quod eis pro hac iniquitate juste contingere debeat, inquiens: Deus meus, pone illos ut rotam, etc., usque in finem psalmi. Quo in loco et perspicere licet, quia sicut Giezi et Simon a propheta Eliseo, vel Apostolo Petro maledicti sunt, [Col. 0642D] quorum alter gratiam Dei vendere (Act. VIII), alter mereari voluit (IV. Reg. V), ita et a sancto David, eodem spiritu pleno, illi qui sanctuarium Dei sibi in haereditatem vindicare volunt, aeterna maledictione multati sunt. Ubi, etiam considerare decet quia, et si aliqua ratione Simoniacum hoc non esse defendi posset, tamen quia aeterna maledictione multandum, vitandum omnimodis et interdicendum omnibus Christianis esset.



CAP. LXIX.---Quia investitura Ecclesiarum fieri non debet.

Considerandum autem quia, etsi vere imperatoribus haec a sanctis concessa fuissent et eo in tempore valde utiliter et recte fieri potuissent, quia tanta praesumptio exinde nata est ut Ecclesia Dei, [Col. 0643A] veluti saecularis res, venundaretur, vel etiam pro humano favore alicui concederetur, et hoc maxime a laicis fieret, quod clerici, si auderent, ab omni ordine ecclesiastico deponi deberent, emendandum per omnia foret. Nam non solum quod sanctus Adrianus, si fecisset, emendandum omnimodis esset, sed etiam si aliquis apostolorum, vel prophetarum, unde Ecclesia Dei destrueretur (quod absit!), dicere inveniretur, abdicandum radicitus esset. Quapropter B. apostolus Paulus, Ecclesiae Dei consulens, pro abdicando Judaismo [f. corrig. Judaico] baptismo, beatissimo etiam Petro nequaquam pepercit (Gal. II). Fecit hoc etiam sanctae memoriae Ezechias rex, qui videns Judaicum populum contra jus divinum venerari serpentem aeneum, non veritus [Col. 0643B] est opus Moysi, hominis Dei, confringere, et populum, ut Deum solummodo adoraret, praecipere (IV Reg. XVIII). Ubi sancti Patres hoc, quod supra diximus, intelligunt, dicentes: Hoc enim maximum documentum est, quod ad aedificationem Ecclesiae proficere potest, si est qui hoc animadvertere potest, quare Ezechias cum magna sui laude atque pro animarum salute destruxit quod ad salutem hujus populi Moyses, Deo jubente, fecerat. Quis enim nesciat Moysen majoris esse meriti quam Ezechiam regem? De Moyse enim in libro Numerorum dixit Dominus ad Aaron et Mariam: Audite verba mea: Si fuerit propheta inter vos, in visione illi Dominus cognoscar, et in somno loquar ad illum; non enim eo modo famulus meus Moyses in tota domo mea; os ad [Col. 0643C] os loquar ad illum. In specie, et non per aenigmata Dominum videt (Num. XII). Quia enim serpentem, quem Moyses, sicut jam dictum est, Deo jubente fecerat, ut serpentina morte populus eum aspiciendo non interiret, eumdem serpentem, quia Deus eum fieri jusserat, populus eum venerari et colere coeperat, et mortem, quam temporaliter patres illorum ad tempus evaserant denuo morituri, illi praeripuerunt in perpetuum in anima morituri. Et idcirco destruxit iste quod jubente Deo fecerat ille, ac per hoc magna auctoritas ista habenda est in Ecclesia, ut, si nonnulli ex praedecessoribus vel majoribus nostris fecerunt aliqua, quae illorum tempore esse potuerunt sine culpa et superstitione, postea gignere [Col. 0643D] coeperint, sine tarditate aliqua, et cum magna auctoritate destruantur a posteris.



CAP. LXX.---Romano pontifici summo studio procurandum est, ut sanctorum instituta serventur.

Sunt autem quidam dicentes Romano pontifici semper bene licuisse novas condere leges. Quod et nos non solum non negamus, sed etiam valde affirmamus. Sed sciendum summopere est quia inde novas leges condere potest, unde sancti Patres et praecipue apostoli et evangelistae aliquid nequaquam dixerunt. Ubi vero aperte Dominus, vel ejus apostoli, et eos sequentes sancti Patres sententialiter aliquid definierunt, ibi novam legem Romanus pontifex non dare, sed potius, quod praedicatum est, usque ad animam et sanguinem confirmare debet. [Col. 0644A] Si enim quod docuerunt apostoli et prophetae, destruere (quod absit!), niteretur, non sententiam dare, sed magis errare convinceretur. Sed hoc procul sit ab eis, qui semper Domini Ecclesiam contra luporum insidias optime custodierunt.



CAP. LXXI.---De eo quod pro terrenis, quae Ecclesia possidet, non debet juri imperatorum addici.

Videamus igitur adhuc utrum haec sententia vera sit, quam quidam dogmatizabant, propter saecularia quae Ecclesia possidet, deberi investiri episcopos vel abbates ab imperatore, terrenorum videlicet principe. Quod quidem non debere satis ex his quae superius dicta sunt patet. Adhuc autem inferamus quia, sicut sanctus papa Urbanus martyr, B. etiam Melchiades, et ejus successor, sanctissimus Sylvester, [Col. 0644B] dicunt: Haec consuetudo ut Ecclesia terrenas possessiones habeat, a sanctis apostolis instituta est, eo videlicet tempore quo unusquisque fidelium possessiones suas vendebat, et pretium earum ad pedes apostolorum ponebat (Act. IV). Quod quidem tantum in Judaea fecerunt sancti apostoli, quia noverant se ibi non diu permansuros. In gentibus autem, ubi Ecclesiam noverant usque in finem saeculi permansuram, et ipsi et eorum successores apostolici viri oblationes fidelium, sicut erant, susceperunt, ut melius pauperes ex fructibus eorum alerentur. Sicut itaque sine jussu vel aliqua investitura terreni principis recipiebant apostoli, quae eis deferebantur, ita discipulos, sanctos videlicet episcopos, facere docuerunt, servato videlicet, ut Apostolus [Col. 0644C] ait: Cui vectigal, vectigal, cui tributum, tributum, cui honorem, honorem deferrent (Rom. XIII). Hec enim et ipse Dominus fecit, qui tributum pro se et Petro reddidit (Matth. XVII), non se tamen aliquid eis debere, prius respondit. Pro nobis igitur, ut B. Hieronymus ait, Christus tributum reddit, sicut et crucem sustinuit. Nos pro illius honore tributum non reddimus? Unde tamen est quod Christianis principibus debemus, scilicet ut orando et praedicando eis consulere non desinamus. Nam res pauperum, id est possessiones Ecclesiarum non solum illis tribuere, sed ne quidem in nostros proprios usus convertere debemus, nisi ad hoc tantum, ut habentes de Ecclesia victum et vestitum, ei servire possimus. [Col. 0644D] Nam ideo Dominus, ut idem S. Hieronymus ait, non de loculis, quos Judas ferebat, sed aliunde miraculo facto tributum solvit, quia nefas putavit res pauperum in suos suorumque usus convertere, et nobis idem exemplum praebuit.



CAP. LXXII.---De eo quia pastores non tantum animarum, sed et corporum curam gerere debeant.

Sed et hoc sciendum quia non solum Deo, et ejus Ecclesiae hoc praejudicium fieri non debet, ut episcopus vel abbas, quem sibi pastorem eligit sine saecularium hominum investitura, quae ejus sunt, habere non debeat, sed ne alicui orphano vel viduae justum esset hoc interdici, ut sua, quae ei jure obvenerant, alicui famulorum suorum dispensare, et ex [Col. 0645A] eis sibi servire non decerneret. Quis enim unquam justus judex hoc laudaret? Et sancta igitur Ecclesia uni ex famulis hoc praecipit, quando ideo pastorem eligit, ut, tam animarum quam corporum, infirmorum scilicet suorum membrorum curam habeat. Quis hoc Dei servus laudabit, ut sine jussu vel investitura humanae potestatis nihil possit in Ecclesia agere, cum etiam Apostolus dicat: Oportet episcopum irreprehensibilem esse, tanquam Dei dispensatorem? (Tit. I.) Episcopos autem non solum animarum, sed etiam corporum curam gerere praecipit B. Petrus Apostolus dicens: Pascite, qui in vobis est, gregem Dei. Cum omni sollicitudine providentes ex animo, non turpis lucri gratia (I Petr. V). Unde itaque pascent, si quod est Ecclesiae non habent? Inclinent [Col. 0645B] itaque his sanctis monitis aurem omnes terreni principes, et non solum sua tollere aliquo modo sanctae Ecclesiae [suppl. non] studeant, sed etiam propria ei donare curent, ut aeternam mercedem ab eo accipiant, qui fidelibus suis promisit: Centuplum accipietis, et vitam aeternam possidebitis (Matth. XIX).



CAP. LXXIII.---Nullum episcoporum debere aliquam Ecclesiam laicis subdere.

Spiritus sancti dona specialiter in ecclesiasticis officiis praefulgere manifestum est. Inter quae omnia supereminet episcopalis gratia. Quae non immissione regum vel principum, sed electione clericorum, et petitione omnium populorum fieri debet. Cujus electionis judicium domni apostolici, et ejus vicariorum, [Col. 0645C] seu archiepiscoporum ita proprium est, ut nulli non sui ordinis viro haec concedere ulla ratione debeant. Pro salute enim animarum suarum principes eligere speculatorem debent, qui gladium venientem super se et super populum videre et denuntiare praevaleat, sicut et omnis populus debet non sua potentia vel auctoritate in Ecclesiam aliquem introducere. Non enim Spiritus sanctus alicui subjici potest, ut ei spiritale donum tribuat, cui princeps avaritiae serviens, et sanctuarium Dei haereditate possidere desiderans pro suo, et non pro Dei honore praesulatum Ecclesiae investiendo dare praesumpserit. Nam qui hoc putat, homini utique subjici posse creatorem omnium Spiritum sanctum credit, quod [Col. 0645D] vel existimare inauditum scelus est et Arianam impietatem supergredi, ut S. Urbanus papa docet, manifestum est. Non itaque tali manus imponenda est, sed, nisi ex corde poenituerit, aeterna damnatio imminere praedicanda est. Ostendunt autem et sancti Chalcedonenses Patres quod sancte et pure ecclesiastica tractanda sint, dum aiunt: si quis episcopus per pecuniam fecerit ordinationem, et sub pretio redegerit gratiam, quae non potest vendi, ordinavitque per pecunias episcopum aut presbyterum, aut diaconum, vel quemlibet ex his, qui connumerantur in clero, aut promoverit per pecunias dispensatorem, aut defensorem, vel quemquam, qui subjectus [Col. 0646A] est regulae, pro sui turpissimi lucri commodo, is, cui hoc attentanti probatum fuerit, proprii gradus periculo subjaceat, et qui ordinatus est, nihil ex hac ordinatione vel promotione, quae est per negotiationem facta, proficiat, sed sit alienus a dignitate, vel sollicitudine, quam pecuniis quaesivit. Si quis vero mediator tam turpibus et nefandis datis, vel acceptis exstiterit, si quidem clericus fuerit, proprio gradu decidat; si vero laicus aut monachus, anathematizetur. Si itaque juxta praeceptum laicus mediator, ut dispensator, id est oeconomus Ecclesiae, per pecunias ordinetur, anathematizandus est; laico coactori, ut omnem Ecclesiam suo juri subdat, consentiendum est? Nunquid qui ab ipso episcopatum acceperit, sacrandus est? Nam si etiam pro solius [Col. 0646B] honore Dei hoc requireret, impetrare minime deberet, quia, ut jam diximus, istud suo ordini nequaquam competit. Quod enim quidam aiunt, ideo hoc imperatori competere, quia sacro oleo in regnum unctus est, omnino veritati non congruit. Non enim unctus est, ut episcopatus vel abbatias disponat, sed, ut Spiritus sancti gratia, quae per unctionem illam signatur, confirmatus, justitiam Dei rectissime teneat. Cum autem ei etiam valde religioso, et non pro sui regni honore quaerenti hoc conceditur, ut sine ejus licentia clerus, vel populus electionem praesulum facere non audeant, et si fecerint, ipse secundum suum libitum emendet, et nullus episcopus ante electum consecrare audeat, quam ab ipso per baculum et annulum investiatur, nunquid canonicum [Col. 0646C] est? Ubi isti inveniuntur canones? Cum sacri canones saeculares, Ecclesias suo juri subdentes, anathematizent, nunquid si hoc ei conceditur, claves regni coelestis ejus ditioni non subdunt? Quod si ei nulla specie religionis istud praerogativum concedi potest, pro honore sui regni quaerenti, et vi obtinere conanti, aliquo modo consentiri debet?



CAP. LXXIV.---Exempla quibus probatur sanctam Romanam majores Dei Ecclesias semper ordinasse.

Sancta vero Romana et apostolica Ecclesia per semetipsam, et non per aliquos laicos, etiam valde religiosos, quod inauditum apud antiquos Patres [Col. 0646D] semper fuit, modernis etiam temporibus magis subreptum, quam ordinate factum supra docuimus, hactenus omnes majores Dei Ecclesias ordinare et investire studuit. Inde est quod Petrus apostolus, Alexandrinam fundans Ecclesiam, Marcum evangelistam ibidem destinavit, Armachorae Aquileiensi patriarchae baculum pastoralem suis manibus dedit, Apollinarem archiepiscopum Ravennae misit, Martialem Lemovicas mandavit. Ejus successor Clemens Dionysium Parisiorum Ecclesiae direxit. Gregorius I [(a) 1Kb] Mediolanos dignum successorem sanctum Ambrosium eligere docuit. Et quid multa? Deficiet enim dies antequam exempla, in quibus [Col. 0647A] aperte demonstratur sanctam Ecclesiam Romanam per se, sive per suos vicarios, vel metropolitanos a se constitutos, omni sanctae Dei Ecclesiae pastores semper constituisse. Nunc itaque, quod constitutum hactenus est, usque in finem, Deo auxiliante, custodiatur, ut apostolica doctrina Spiritus sancti gratia semper incrementum accipiat.



CAP. LXXV.---De excommunicatione et zizaniis.

Inter haec notandum est quod quidam contra evangelicam parabolam nos facere contendunt, ubi de zizaniis non eradicandis Dominus praecepit (Matth. XIII), cum aliquos excommunicatione dignos excommunicationi subjicimus. Et aiunt etiam S. Augustinum hoc contradicere eo in loco ubi ait quia non est praecidenda unitas. Feriendi sunt mali, [Col. 0647B] non praecidendi. Quibus hoc primum respondendum est: Si haeretici et mali homines excommunicandi non sunt, quare ipse Pater Augustinus cum legatis sanctae Romanae Ecclesiae, et cum omnibus coepiscopis suis Pelagium et Coelestinum, novam haeresim in sancta Dei Ecclesia introducentes, excommunicavit et ab Ecclesia Dei separavit? Quare ipsos Donatistas, contra quos ista et multa his similia loquitur, cum omni Ecclesia Dei excommunicatos tenuit, et nisi prius nefandi schismatis eos poenituisset, et per manus impositionem reconciliati essent, eis nequaquam communicabat.



CAP. LXXVI.---Quia Dominus ipse excommunicationem praecepit, et quid intersit, excommunicare et eradicare?

[Col. 0647C] Nos itaque, quia in longum duximus sermonem, ut in hoc quod apertum est immorari non videamur, breviter hujus rei sententiam proferamus. Idem ipse Dominus, qui hoc parabolice hic enarrat, aperte alibi excommunicationem fieri jubet dicens: Frater qui corripitur ab Ecclesia, et non obedit, sit tibi sicut ethnicus et publicanus (Matth. XVIII). Unde apparet liquido aliud esse excommunicationem, et aliud eradicationem. Qui enim excommunicatur, ut Apostolus ait, ad hoc excommunicatur ut spiritus salvus sit in die Domini (I Cor. V). Disciplina est enim excommunicatio, et non eradicatio, nisi forte contemptu et superbia proveniat. Donatistae autem, quantum in ipsis erat, omnem Ecclesiam, per universum mundum diffusam, de agro Dei eradicaverant, [Col. 0647D] et se solos vere Christianos esse credebant. In tantum autem hoc malum creverat, ut Catholicos etiam rebaptizare auderent, quod vere esse eradicare nulli sapienti incognitum est. Provenerat vero hoc schisma eo quod accusabant Caecilianum, episcopatum Carthaginensem injuste suscepisse, quod concilio universali Romae habito, probare non potuerunt. Judicio itaque episcoporum Caecilianus in episcopatu firmatus est. Quo facto illi indignati schisma fecerunt et diviserunt se omni populo Christiano propter unius hominis falsam criminationem. Et inde est quod B. Augustinus saepissime dicit: Etsi vera crimina haec essent, non propterea vos ab omnibus Christianis dividere debebatis. Ferendi sunt mali; in agro vobiscum esse possunt, [Col. 0648A] in horreo vero nequaquam. Videns autem hoc malum sancta Dei Ecclesia catholica, conciliis factis, excommunicavit eos. Qui non timuerunt, sed persequi spiritaliter et corporaliter Ecclesiam Dei coeperunt. Quod videntes imperatores, Christum adorantes, lege sanxerunt omnia quae habebant haereticos perdere, et ipsos nunquam certa sede consistere. Quapropter factum est ut multi ex eis converterentur, et severitate legum et clementia sacerdotum, qui, ut eos ad concordiam provocarent, statuerunt ut episcopi et clerici in suo ordine reciperentur, tantum ut de praeteritis paenitenitiam agentes, in futuro emendarentur.



CAP. LXXVII.---De excommunicatione, qua intentione fieri debeat

[Col. 0648B] Itaque non, sicut illi aiunt, eos eradicamus, cum excommunicationi subjicimus, sed ideo eis disciplinam damus, ut malum quod aiunt relinquentes, justitiam Dei nobiscum rectissime teneant. At vero quidam ex eis semetipsos eradicantes et damnantes fecerunt, constituentes sibi alios episcopos, quosdam quidem jam damnatos, quosdam vero criminibus irretitos. Nos autem quamvis et ipsi peccatores simus, tamen veros Catholicos in hac re demonstrantes nos, obedientes Christo, et sequentes sanctorum exemplum, qui dixerunt: Si quis frater nominatur in vobis fornicator aut adulter aut ebriosus, cum ejusmodi nec cibum sumere (I Cor. V). Et item: Si quis venit ad vos, et hanc doctrinam non affert, [Col. 0648C] nec ave ei dixeritis: Qui enim dicit ei Ave, communicat ejus malignis operibus (II Joan.). Ideo eos excommunicamus, ut mala, quae faciunt, relinquentes, spiritus eorum salvus sit in die Domini (I Cor. V). Nam non propterea hoc agimus, ut nos peccatores non esse veraciter confiteamur (quod et ipsi sancti apostoli confitebantur dicentes: In multis enim offendimus omnes [Jac. III]). Sed ideo tantum, ut, quia disciplina Ecclesiae sine severitate retineri non potest, ad tempus excommunicationi subjicimus, ut omnes excommunicationis terrore coacti, ad justitiam redeant. Ideo autem cum eis non communicamus, ut ex hoc cognoscant quam grave sit a communione sanctorum peccatorum meritis in aeternum secerni.



CAP. LXXVIII.
[Col. 0648D]

Non posse episcopum vices suas in ecclesiasticis rebus laicis tribuere.

Sed ut ad id unde paululum digressi sumus redeamus, sciendum quia sunt nonnulli qui dicunt posse Romanum pontificem vicem suam in praerogativa investiendorum episcoporum imperatori tribuere. Qui attendant quid exinde sancti Patres protulerint, et hoc quod temere dicunt emendare procurent. Taliter enim statuerunt dicentes: Nova actione didicimus, quosdam ex nostro collegio contra mores ecclesiasticos habere in rebus divinis constitutos oeconomos. Proinde pariter tractantes elegimus, ut unusquisque nostrum secundum Chalcedonensium Patrum decreta ex proprio clero oeconomum sibi constituant. Indecorum est enim laicum esse vicarium [Col. 0649A] episcopi, et saeculares in Ecclesia judicare. In uno enim eodemque officio non debet dispar esse professio. Quod etiam in lege divina prohibetur dicente Moyse: Non arabis in bove simul et asino (Deut. XXII); quod est, homines diversae professionis in officio uno non sociabis. Unde oportet nos et divinis libris et sanctorum Patrum obedire praeceptis, constituentes ut qui administrationibus Ecclesiae pontificibus sociantur, discrepare non debeant nec professione nec habitu. Nam coerceri et conjungi non possunt, quibus studia et vota diversa sunt. Si quis episcopus post haec ecclesiasticam rem ad laicalem procurationem devolverit, aut sine testimonio oeconomi gubernanda crediderit, vere ut contemptor canonum et fraudator ecclesiasticarum [Col. 0649B] rerum non solum Christo de rebus pauperum judicabatur reus, sed etiam et concilio manebit obnoxius.



CAP. LXXIX.---Contra adulatores, qui contra canones auctoritatem dare contendunt.

Videant itaque qui hoc quod supra protulimus autumant, posse scilicet domnum apostolicum imperatori episcopatus, vel abbatias ordinandas, vel investiendas tribuere, quid isti sancti Patres exinde protulerint, qui etiam oeconomum Ecclesiae non tribuerunt episcopo potestatem laicum ordinandi, et desinant contra statuta apostolica loqui, et imperitorum animas perdere. De eis enim Ezechiel propheta ait: Vae qui convehunt pulvillos sub cubito omnis manus (Ezech .XIII).



CAP. LXXX.---Utrum alicui pro honore terreno ecclesiam ordinare concedendum sit?
[Col. 0649C]

Attendere vero dignentur, et summae sedis apostolici beatissimi Patres, venerabilis memoriae praedecessor eorum Urbanus, quanta exsecratione dignum duxerit ecclesiastica officia vendere vel emere, avaritia imperante, pretio muneris a manu vel lingua seu ab obsequio. Nam aperte hoc Simoniacum esse testatus est, inquiens: Qui res ecclesiasticas non ad hoc ad quod institutae sunt, sed ad propria lucra munere linguae, vel indebiti obsequii, vel pecunia largitur, vel adipiscitur, Simoniacus est, cum principalis intentio Simonis fuerit, sola pecuniae avaritia, id est idololatria, ut ait Apostolus: »Et avaritia [Col. 0649D] quae est idolorum servitus (Col. III).« Et nunc itaque, cum aliquis Ecclesiam non quidem pretio emit, sed quod, dictu etiam exsecrabile est, gladio obtinet, et pro suae ambitionis avaritia investit et dominatur, nonne Simonis malitiam imitatur, vel etiam transcendit? Nam Simon, etsi pretio emere voluit, tamen non vi extorsit. Quod si aliquis a malo invasionis immunis, et non avaritiae pecuniarum inhians, sed tamen sublimitate terreni honoris supra modum ambiens, quae ambitio esse avaritia a B. Patre Gregorio apertissime diffinitur, ecclesiam investire pro suo terreno honore praesumit, vitium Simoniacae haeresis non evadit. Ideo enim Simon damnatus est, quia per avaritiam donum Dei se possidere existimavit. Eodem itaque laqueo terreni ambitionis ille, [Col. 0650A] qui per avaritiam sui et non Dei honoris ecclesiastica officia dari vel accipi posse existimat, astrictus tenetur. Accipiens autem, etiamsi bonis polleret moribus, et alias canonice electus fuisset, propter dantis tamen saecularem ambitionem, et suam infidelem existimationem, qua per avaritiam sublimitatis et dominationis se donum Dei accipere posse confidit, sacrandus minime est. Quia si talis sacratur, exemplum B. Petri non tenetur. Nam cum quis non pro salute animae suae episcopum eligere, sed investiendo, id est dominando insignia praesulatus alicui dare desiderat, et eum sacrari expetit, quid aliud vult, nisi ut, cui ipse manus imposuerit, id est potestatem terrenarum rerum Ecclesiae dederit, accipiat Spiritum sanctum? Quod non ei esse [Col. 0650B] concedendum testatur exemplum B. Apostoli, qui Simon hoc volenti ait: Pecunia tua tecum sit in perditione, quia existimasti donum Dei pecunia possideri (Act. VIII). Quid enim et iste aliud existimat, nisi donum Dei per avaritiam possideri, cum existimat eum fieri posse episcopum, cui ipse supra modum sublimitatem et honorem terrenum ambiens, investituram praesulatus dederit, sibi utique vindicans quod Dei est? Dei autem esse non solum spiritualia, sed etiam corporalia, quae Ecclesia possidet satis abundeque supra docuimus. Omne enim quod Deo offertur sacrum esse, tam Veteris quam Novi Testamenti et SS. Patrum dictis probavimus.



CAP. LXXXI.---Contra eos qui ideo putant juste imperatorem [Col. 0650C] ecclesias investire, quia nonnulli antiquorum, qui investiti sunt, sancti fuerunt

Proferuntur a quibusdam quaedam privilegia sanctorum apostolicorum, quibus patrocinantibus, se putant canonicam hanc quam defendimus rationem destruere, et ad nihilum juste posse redigere. Quibus hoc primum dicendum est quia non est discipulus super magistrum (Luc. VI). Quod enim sancti apostoli ordinaverunt, nullus eorum discipulus destruere potest. Quod si quis conatus fuerit, eum injuste facere Christiana ratio clamat. Si igitur verum est haec privilegia sanctos fecisse, primum sciendum est quia non ob aliud hoc fecerunt, nisi ut discordia, quae saepe in electione provenire solet, regali auctoritate pelleretur. Quod verum esse, ipsa illorum [Col. 0650D] scripta declarant, quae ideo haec eos egisse fatentur ut magna discordia, quae saepe in electione proveniebat, regali providentia, sedaretur, et Simoniaca haeresis, quae aliquando sacrum ordinem foedabat, nulla ex parte subripere posset. Cum vero hoc quod ipsi remedium fore putaverant, in lethale vulnus erumpere et totum pene jam corpus Ecclesiae occupare coepisset, juste interdictum esse manifestum est. Ideo enim illi hoc concesserant, ut supra jam diximus, ut charitas robustius permaneret, et Simoniaca ambitio locum penitus non haberet. Cum autem inde mors intrare coepisset unde expelli putata est, digne et juste alii sancti apostolici hoc prohibuerunt, quia sponsae Christi illud obesse viderunt. Sicut itaque illi pro honore Dei, et non hominum, [Col. 0651A] hoc concesserunt, sic isti videntes obesse illud ecclesiae, pro honore Dei prohibuerunt. Intentio itaque sancta una fuit utrisque, scilicet salutis Ecclesiae et honoris Dei. Sicut autem conservari tunc poterat quod illi fecerant, quia non nocebat, ita nunc deleri oportet, quia certissime nocet. Ad hoc enim pastores claves Ecclesiae habent, ut quod nocet auferant, quod juvat inferant. Quod utique pessimae negotiationi fomentum subministrare cognoscitur, auferendum de sancta Ecclesia est, ut ipse Dominus praecepit, dicens: Auferte ista hinc, et nolite facere domum Patris mei domum negotiationis (Joan. II). Non itaque putandum est illos concessisse ut aliquis saecularibus potestatibus usus Ecclesiam per ipsas obtineat, istos vero, quod ipsi male egissent, [Col. 0651B] emendasse, sed potius utrique hoc studuerunt, sicut jam diximus, ut pax firmius teneretur et Simoniaca haeresis confunderetur. Utrique enim decreta antiquorum Patrum Clementis et Alexandri et sciebant et custodiebant, qui in suis Decretis praecipiunt, dicentes: Si quis episcopus, saecularibus potestatibus usus, Ecclesiam per ipsas obtineat, deponatur et segregetur, omnesque qui illi communicant. Et merito. Nam praesulatus non voluntate humana, sed vocatione divina, sicut de Aaron Apostolus dicit provenire debet (Hebr. V). Vocatur enim vere a Deo ille quem clerus et populus Christianus, in quorum cordibus Deus habitat, pro salute animarum suarum pure et simpliciter elegerint.

Sunt autem qui dicunt: Ergo non nulli antiquorum, [Col. 0651C] qui investituras ecclesiarum a rigibus acceperunt, sancti non sunt? Quibus respondemus: Sanctos eos esse non negamus, sed credimus. Sed quia hoc simpliciter agebant, aliis sanctis operibus, divina gratia cooperante, eis dimissum est, juxta quod Psalmista praedicans ait: Beati quorum remissae sunt iniquitates, et quorum tecta sunt peccata (Psal. XXXI). Sicut etiam et B. Cypriano de baptismo contigisse, teste S. Augustino, cognoscimus, qui tamen charitatis compage et bonis operibus in sanctitate permansit. Investitura enim ecclesiarum haeresis primis temporibus non exstitit, quia simpliciter fiebat et contentione nondum creverat. Novae enim sententiae, ut ait B. Augustinus de Pelagianis, [Col. 0651D] nimis liberum arbitrium defendentibus, cum ab Ecclesia respuuntur, nisi contentione crescant, haereses non sunt, cum eas defendentes increpati fuerint, si discesserint, Catholici sunt, si permanserint et defenderint, haeretici fiunt. Ita et in praesenti re factum esse cognoscimus. Primis namque temporibus, cum hoc coepit, vitium exstitit; cum vero, postquam generalibus synodis per Gregorium VII et Urbanum II apostolicos celebratis, interdictum est, et nunc non solum verbis defenditur, verum etiam armis obtineri contenditur, quam grave scelus sit, perspicue patet. Nam quis ambiens majorem saeculi honorem, et plus justos sibi homines subdi et divitias hujus mundi acquiri, investituras ecclesiarum facere appetit, nunquid [Col. 0652A] ambitiosus non est? Quod autem est vitium Simoniacae haeresis, nisi ambitio spiritalis honoris propter hujus saeculi commodum vel gloriam? Spiritalis autem honor non tantum in manus impositione intelligitur, sed etiam in exterioribus ecclesiasticis rebus, quae ex consecratione provenire debere sanctus Paschalis I, apostolicae sedis antistes, testis est. Et recte. Nam sicut corpus vivificatur anima et regitur, ita donis sancti Spiritus etiam corporalia Ecclesiae sanctificantur, et cui sanctitas spiritalis conceditur, ei recte et corporalia donantur. Ut enim anima in hac vita sine corpore non regitur, ita sancta Ecclesia sine corporalibus donis, spiritalibus in praesenti non utitur. Sicut ergo, qui hominem mercatur, quamvis corpus et non animam [Col. 0652B] emisse videatur, tamen etiam animam mercasse vere convincitur, pro eo scilicet quia sine anima corpus se habere non gaudet, sed sepelire festinat. Ita qui corporalia Ecclesiae vel vi obtinere nititur, vel pretio donum Dei pecunia, seu, quod pejus est, violentia possidere velle convincitur. Cum itaque imperator, vel aliquis princeps investituram ecclesiarum, quo signo possessio, et dominatio demonstratur, obtinere nitens pro sua et non pro Dei gloria dederit, etiam consecrationem pro sua gloria tribuit. Is enim sacratur qui investitur, et ideo sacratur quia investitus est. Aperte ergo patet quia et sacratio illius pro gloria mundi, id est concupiscentia oculorum et superbia vitae, quae non est ex Patre, sed ex mundo tribuitur. Constat vero quia ei [Col. 0652C] Spiritus sanctus non datur, qui superbiam et avaritiam mundanam, quae non esse ex Patre manifestum est, investitus, sacrationem Spiritus sancti ausus fuerit expetere: Spiritus enim sanctus disciplinae effugiet fictum (Sap. II). Vere enim haec fictio disciplinae est, cum quisque se ideo putat sacrandum, quia a populo electus, et a rege investitus est, cum disciplina Spiritus sancti sit unumquemque pastorem solummodo pro salute animarum pure et simpliciter ab omnibus clericis uniuscujusque Ecclesiae eligi, quibus consentire omnes filii illius Ecclesiae, quae ordinanda est, et obedire pro salute animarum devotissime debent. Cujus electionis discretio non alicui humanae potestati, sed metropolitano [Col. 0652D] episcopo a Deo collata est. Quae dum canonica probata fuerit, non ab imperatore electus investiri, sed ab archiepiscopo, qui vice Christi eum benedicit, investiri et consecrari debet. Ordinatus autem et sacratus, si quid Ecclesia quam suscepit antiquitus canonice debet imperatori, nisi forte imperator pro remedio animae suae remiserit, solvere per omnia curet. Piissimus autem imperator non gravare Ecclesiam, sed magis ei servire, utpote suae spiritali matri devotissime studeat. Non enim ideo sacro oleo ungitur, ut Ecclesiae dominetur, sed ut Christo vero regi serviens, ejus sponsam a malorum insidiis humana potentia tueatur. Electio vero abbatum, quia ad solos monachos pertineat, testis est Regula sanctissimi Patris Benedicti. [Col. 0653A] Ecce haec est disciplina Spiritus sancti, quia pastor Ecclesiae eligi debet. Qui autem contra istam auctoritatem pugnans, sua nova auctoritate in Ecclesiam pastorem introducit, et qui introducitur, et qui introducit, et qui talibus consentiens, introductum sacrare praesumit, manifeste contra disciplinam Spiritus sancti agunt.



CAP. LXXXII.---Vera et certa comprobatio, quia sicut Simoniacus est ille, qui per avaritiam pecuniarum ordinatur, ita et ille qui per avaritiam sublimitatis, Simoniacus certissime comprobatur.

Sanctos antiquos Ecclesiae doctores manifestum est inde suam doctrinam nobis plenissime reliquisse; unde diebus eorum quaestio erat. Diebus itaque sanctorum Gregorii II [(2) 1Kb] et Ambrosii, reges Ecclesiam [Col. 0653B] ab haeresibus defendebant; clericalis autem ordo jam in avaritiam ambitionis declinaverat in tantum, ut pretio accepto impositio manuum ab aliquibus venderetur. Alii autem, et si non tam aperte vendebant, tamen sacros ordines vel honores pro humano favore dare non dubitabant. Et inde est quod in doctrinis eorum vel etiam aliorum doctorum, quos nunc sancta Ecclesia specialius retinet, vix praesentis temporis novum nequissimae hydrae caput confutari invenitur. Sed tamen, qui subtilius divina inspiratione edoctus, oculis mentis istud in eorum doctrinis, quam abominabile sit, invenire desiderat, perspicue ei, divina gratia largiente, videre conceditur. Ait enim B. Pater Gregorius, cum de Domini tentatione in expositione [Col. 0653C] Evangelii loqueretur: Antiquus hostis contra primum hominem, parentem nostrum, in tribus se tentationibus erexit, quia hunc vana gloria videlicet et gula et avaritia tentavit, sed tentando superavit, quia per consensum sibi eum subdidit. Ex gula quippe tentavit, cum cibum ligni vetiti ostendit atque ad comedendum suasit, dicens: »Gustate (Gen. III).« Ex vana autem gloria tentavit, cum diceret: »Eritis sicut dii (ibid.).« Et ex provectus avaritia tentavit, cum diceret: »Scientes bonum et malum (ibid.);« avaritia enim non solum pecuniae est, sed etiam altitudinis. Recte enim avaritia dicitur, cum supra modum sublimitas ambitur. Si enim non ad avaritiam honoris rapina pertineret, nequaquam Paulus de unigenito [Col. 0653D] Dei Filio diceret: »Non rapinam arbitratus est esse se aequalem Deo (Phil. II).« In hoc ergo diabolus parentem nostrum ad superbiam traxit, quo eum ad avaritiam sublimitatis excitavit. Sed quibus modis primum hominem stravit, eisdem modis secundo homini tentando succubuit. Per gulam quippe tentat, cum dicit: »Dic ut lapides isti panes fiant (Matth. IV).« Per vanam gloriam tentat, cum dicit: »Si Filius Dei es, mitte te deorsum (ibid.).« Per sublimitatis avaritiam tentat, cum regna mundi omnia ostendit, dicens: »Haec omnia tibi dabo, si procidens adoraveris me (ibid.).« Sed eisdem modis a secundo homine vincitur, quibus primum hominem [Col. 0654A] se vicisse gloriabatur, ut a nostris cordibus ipso aditu captus exeat, quo nos aditu intromissus tenebat. Si igitur, juxta hunc sensum, sancti doctoris avaritia non solum pecuniae est, sed etiam altitudinis, liquido patet quia sicut ille qui, per avaritiam pecuniae pretio dato vel accepto, ecclesiastica officia vel spiritalia videlicet, vel corporalia mercatur, Simoniacus est; ita et ille qui per avaritiam sublimitatis et non Dei, sed sui honoris cupiditate eadem ecclesiastica officia vel spiritalia vel corporalia dare, vel accipere praesumit, Simoniacus est. Simoniaci autem, secundum auctoritatem Chalcedonensium Patrum, sexcentorum videlicet et triginta episcoporum, clerici degradandi, monachi vero vel laici anathematizandi sunt. Et [Col. 0654B] merito: nam quia magnae exsecrationi in conspectu Dei digni habeantur, et quia gratia Spiritus sancti ad eos minime pertineat et omne corpus per eos vitietur, sanctus Pater Ambrosius manifeste in libro de sacerdotibus (cap. 5) indicat, dicens: Sunt qui novam prodigialiter regulam hac tempestate peperisse deflentur, et Giezi sententiam et Simonis sectantes, sancti episcopatus gratiam pecuniis coemerunt, nequaquam timentes, cum honorem sacerdotalem pecuniis emerent, a B. Petro apostolico se cum Simone fuisse damnatos, sicut ait: »Pecunia tua, inquit, tecum sit in perditione, quia donum sancti Spiritus te credidisti pecuniis comparare (Act. VIII).« Et lepram cum Giezi a sancto se suscepisse credant Eliseo, qui gradum sacerdotalem se existimant pecuniis comparare. Quibus, [Col. 0654C] cum ista dixerimus, sufficere debuit suum comparando lepram possidere. Nam sicut validioribus morbis capite vitiato, reliquum necesse est corpus inundatione superioris morbi lethaliter irrigari, ita et hi qui caput videntur Ecclesiae esse, morbo pestifero fraternum vitiant corpus, ut nihil ex totius corporis compage insauciatum possit evadere, quod negligentium sacerdotum vitiositatis mortale infecit virus, ita ut videas in Ecclesia passim, quos non merita, sed pecuniae ad episcopatus ordinem provexerint; nugacem populum et indoctum, qui talem sibi asciverunt sacerdotem, quos si percunctari velis fideliter, quis eos perfecerit sacerdotes, respondent mox et dicent: Ab archiepiscopo sum nuper episcopus ordinatus, [Col. 0654D] centumque ei solidos dedi, ut episcopalem gratiam consequi meruissem. Quod si minime dedissem, hodie episcopus non essem. Unde melius est mihi aurum de sacello invehere quam tantum sacerdotium perdere. Aurum dedi, et episcopatum comparavi. Quos tamen solidos, si vivo, recepturus illico non diffido. Ordino presbyteros, consecro diaconos, et aurum accipio. Nam de aliis nihilominus ordinibus pecuniae quaestum profligare confido. Ecce et aurum quod dedi, in meo sacello recepi et episcopatum gratis accepi.

Nempe hoc est quod doleo, quia archiepiscopus carnaliter episcopum fecit. Nam propter pecunias [Col. 0655A] specialiter leprosum ordinavit: »Pecunia, inquit, tua tecum sit in perditione,« quia sancti Spiritus gratiam pretio comparasti, et commercium miserabile in animarum exitium peregisti. Et nescii homines et indocti in ordinationibus eorum clamant et dicunt: Dignus es et justus es, et conscientia misera, indignus es et injustus es, dicit. Pronuntiat episcopus hujusmodi ad populum, dicens: Pax vobis. Oculis quidem carnaliter videtur episcopus magnus, et divinis obtutibus inspicitur leprosus magnus. Per pecuniam acquisivit indebitum ordinem, et apud Deum perdidit interiorem hominem. Caro suscepit dignitatem, et anima perdidit honestatem; caro ancilla facta est domina animae, et anima, quae erat domina, facta est famula carnis; caro dominatur populis, et anima servit [Col. 0655B] daemoni, carni sacerdotium comparavit, et animae detrimentum paravit. Et: »Quid prodest ejusmodi homini, si totum mundum lucretur, et animae suae detrimentum patiatur.« Aut: »Quam dabit homo commutationem pro anima sua?« (Matth. XVI.) Quod dedit, cum ordinaretur episcopus aurum fuit, et quod perdidit anima fuit. Cum ordinaret alium, quod accepit pecunia fuit, et quod dedit lepra fuit. Haec sunt mercimonia iniquorum in pernicie eorum. Interrogo tamen fratrem et coepiscopum nostrum; quia et ego episcopus sum, et cum episcopo loquor: Dic ergo mihi paulisper, frater episcope, cum dares pecuniam, quid accepisti? Gratiam episcopalem accepi. Ergo interrogo te hoc: Gratia, cur tali vocabulo nuncupatur? Respondes: Cur inquiris? Ut reor, pro [Col. 0655C] eo quod gratis datur, ideo gratia vocatur. Ergo si gratia gratis dicitur et auro non aestimatur, a te cur gratia pecuniis comparatur? Respondes: Non, inquis, mihi daretur, si pecuniis non emeretur; nec episcopus fuissem ordinatus, si pecuniam non dedissem. Ergo ut apparet ex responsionibus tuis, gratiam, cum ordinareris, non suscepisti, quia gratuito eam non meruisti. Et ideo, frater, si gratiam non accepisti, quomodo episcopus effici potuisti? Nam et ad discipulos suos Dominus dicit: »Gratis accepistis, gratis date (Matth. X).« Cur ergo gratuitam gratiam aestimasti te pretio possidere? Nam, ut video, aurum dans perdidisti, et sanctam gratiam non acquisisti. Adhuc tamen semel adjiciens, fratrem perquiro episcopum, [Col. 0655D] ne quid de approbamentis veri judicii nos praetermisisse videamur. Quis dat, frater, episcopalem gratiam? Deus, an homo? Respondes: Sine dubio Deus; sed tamen per hominem dat Deus. Homo imponit manus, Deus largitur gratiam; sacerdos imponit supplicem dexteram, et Deus benedicit potenti dextera; episcopus initiat ordinem, et Deus tribuit dignitatem. O justitia! o aequitas! Si homini pecunia datur, qui nihil in ordine amplius operatur, nisi solum servitium quod ei creditur; cur Deo totum negatur; qui per ipsum ordinem tibi largitur? Justumne tibi videtur, ut servus honoretur et Dominus injuriam patiatur, et injuste accipiat sacerdos pecuniam, et Deus patiatur ab homine injuriam? Sed, quia pro concesso ordine Deus a te nihil exspectat, cur a te sacerdos [Col. 0656A] imprudenter pecuniam exspectat? Deus homini concedere voluit gratis, et episcopus rapax pecuniam ab homine expetit gratis? Deus homini, ut certe benignus, gratis donavit, et sacerdos malignus eum sine causa praedavit! »Quid enim habes quod non accepisti? Si autem accepisti, quid gloriaris quasi non acceperis?« (I Cor. IV.) Ecce ad quae mala volvitur deificus ordo! ecce ad quae probra sunt prolapsi sacerdotes, qui audire meruerunt a judice mundi: »Vos estis lux hujus mundi!« (Matth. V.) Ecce quibus subjiciuntur gentes, quibus a Domino dictum est: »Vos estis sal terrae (ibid.).« Ergo si lux est Ecclesiae episcopus a Domino ordinatus, ita ut imperitiae tenebras praedicationis suae eloquio rutilante, conscientiarum tenebras illuminet, cur ipse palpabilibus tenebris [Col. 0656B] tenetur obstrictus? Et non solum, quia ipse, dum male agit digne perit, insuper et alios secum indigne perdit. Si enim salis meruisti possidere saporem, ut insipientium possis arva condire, cur infatuatus tali vitio, immudis te porcorum conculcandum pedibus praebuisti, ita ut nec alios, nec teipsum possis condire?

Oculorum etiam in corpore officium, id est in Ecclesia voluntarius appetisti, ut reliquum per te corpus ducatum lucis haberet; et nunc quadam lippitudine et caligine vitiorum obtenebratus, nec teipsum lucis idoneum praebes, et aliis adimis lucem? De quibus oculis in Evangelio dicitur: »Si oculus tuus simplex fuerit, totum corpus tuum lucidum erit [Col. 0656C] (Matth. VI),« id est: Si episcopus, qui lumen promeruit praeesse in corpore, simplicitate est sancta et innocentia decoratus, omnis Ecclesia splendore luminis radiatur. »Si autem oculus tuus nequam est, totum corpus tuum tenebrosum erit (ibid.),« id est: Si episcopus, qui videbatur corpori subdito lucem praebere, obnubiletur nequitiae caecitate, quid caetera membra faciunt, quibus lux est adempta oculorum? id est: Quid saecularis factura est multitudo, cum voluptatibus illicitis et actionibus ad similem facinorum voraginem episcopus multitudinem populi procreaverit? Ut nulli jam jamque illicitum esse videatur, quod ab episcopo quasi licitum perpetratur, sed ipsum magis credunt homines esse laudabile, quidquid episcopus habuit delectabile; nec quisquam, quod [Col. 0656D] agere pontifex non dubitat, se dubitanter agere dicat. Episcopus enim a cunctis indubitanter vocaris, praesertim cum ipso nomine censeris, si tamen actio concordet nomini, et nomen se societ actioni. Nam quid aliud interpretatur episcopus, nisi superinspector? Maxime cum solio in Ecclesia editiore resideat et ita cunctos respiciat, ut et cunctorum in ipsum oculi respiciant. Ergo quia ita est, cur te tetrum speculum universorum oculis demonstras, ita ut non possint obscuritate tua se comptius exornare? Sufficiat hucusque nunc nostris consacerdotibus paululum dilatasse sermonem, in quo eorum simul excellentiam et casum monstravimus, et ne fidentes in sublimitate honorum, minime requirerent perfectionem morum, et in solo se crederent sacerdotes nomine plusquam opere gloriari. [Col. 0657A] Et quamvis sciam, pro hoc libello, plurimos mihi sacerdotes, qui haec quae loquimur agere nolunt, infideliter esse detracturos, credo tamen plurimos, qui haec agunt vel agere nituntur, fideliter pro nobis oraturos. Sed sicut lacerationibus obtrectatorum minime praegravamur, sic demum probatorum et sanctorum virorum orationibus adjuvamur. Age nunc, sanctificus Spiritus, qui nos in hoc opere divinis inspirationibus adjuvisti, cunctos sacerdotes adjuva, et praesta ut faciant quae in hoc opusculo ipse eloqui inspirasti, ut una eis mecum tribuas coelorum regna, quae sanctis in regno coelorum dare promisisti. Amen.



CAP. LXXXIII.---Quanta gloria et honore digni sint sancti sacerdotes.

Quia igitur quantae infelicitatis in conspectu Dei [Col. 0657B] mali sacerdotes habeantur ostendimus, demonstremus etiam quantae gloriae apud Deum et homines boni episcopi digni habeantur. Nam de eisdem S. Ambrosius in eodem libro De sacerdotibus (cap. 2) ait: Honor, fratres, sublimitas episcopalis nullis poterit comparationibus adaequari. Si regum fulgori compares et principum diademati, longe erit inferius quam si plumbi metallum ad auri fulgorem compares, quippe cum videas regum colla et principum submitti genibus sacerdotum, et exosculata eorum dextera orationibus eorum credant se communiri. Quid etiam de plebeia dixerim multitudine, cui non solum praeferri a Domino meruit, sed ut eam quoque jure tueatur patrio, praeceptis imperatum est evangelicis? Sic [Col. 0657C] certe a Domino ad B. dicitur Petrum: »Petre, amas me?« Et ille: »Tu scis, Domine, quia amo te (Joan. XXI).« Et cum tertio fuisset interrogatus, et trina responsione fuisset subsecutus, repetitum est a Domino tertio: »Pasce oves meas (ibid.).« Quas oves, et quem gregem non solum tunc suscepit apostolus Petrus, sed nobiscum eas accepit, et cum illo nos eas accepimus omnes. Unde, quia regendae sacerdotibus traduntur, merito rectoribus suis subdi dicuntur. Nam ipse Dominus ait: »Non est discipulus super magistrum (Luc. VI).« His vero praemissis, aperte monstratur nil in hoc saeculo excellentius sacerdotibus, nil sublimius episcopis reperiri. Unde curandum summopere est ut sancta vita sancto ordini congruat.



CAP. LXXXIV.---Vera comprobatio, quia Simoniacus est, qui officia ecclesiastica a laicis accipit.
[Col. 0657D]

Gratia sancti Spiritus, quae in cunctis fidelibus et maxime in ecclesiasticis viris requiescit, illuminati videamus utrum accipere ecclesiastica officia ab imperatore, vel aliis mundi principibus vitium sit tantum, an Simoniaca haeresis verissime comprobetur. Dicit itaque B. Gregorius: Sunt nonnulli, qui quidem munerum praemia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem quaerunt. Hi nimirum, quod gratis acceptum est, gratis non tribuunt, quia de impenso officio sanctitatis nummum expetunt favoris. Unde bene, cum justum virum describeret, propheta [Col. 0658A] ait: »Qui excutit manus suas ab omni munere (Isai. XXXIII).« Neque enim dixit: »Qui excutit manus suas a munere,« sed adjunxit »ab omni.« Quia aliud est munus ab obsequio, aliud munus a manu, aliud munus a lingua. Munus quippe ab obsequio est subjectio indebite impensa, munus a manu pecunia, munus a lingua favor. Qui ergo sacros ordines tribuit, tunc ab omni munere manus excutit, quando in divinis rebus non solum nullam pecuniam, sed etiam humanam gloriam non requirit. Sicut itaque Simoniacus est, qui munus a manu tribuens, ecclesiastica officia vendit vel emit, ita, juxta hoc exemplum sancti doctoris quod proposuimus, Simoniacus et ille per omnia comprobatur, qui favore humano, non amore Domino hoc promeruerit. Si vero qui [Col. 0658B] favore hominum usus, etiam ab ecclesiasticis viris ecclesiastica officia adipisci injuste desiderat, damnatur, sine omni contradictione multo gravius ille damnandus est, qui iniquitati favens, et laudans, et benedicens peccatorem in desideriis animae suae (Psal. X), et confirmans alicui terreno principi juste competere, ut Ecclesias investiat et dominetur, episcopatum, vel aliquod ecclesiasticum officium ab eo accipere studet. Nam ut hoc vere Simoniacum esse magis magisque clarescat, duorum episcoporum ponamus exemplum, quorum unus canonice a clero et populo electus, investiri ab imperatore, ut sacrilegium devitans, episcopatum ab eo accipere nullatenus consentit; alter vero et ipse simili modo canonici [Col. 0658C] a clero et populo electus, investiri ab imperatore non solum non recusat, sed etiam valde desiderat, profitetur et hoc jure imperatori competere, ut nemo sine investitura praesulatum ecclesiasticum, et terrenas res Ecclesiae habere praevaleat. Cum itaque imperator illi, qui hoc ei juste competere dicit, praerogativam praesulatus concedit, isti vero, qui ei contradicit, episcopatum habere non permittit, nonne aperte patet ideo illum honoratum, quia tantae nequitiae favens, injustitiam laudare praesumit? Nunquid, etsi non dedit nummum pecuniae, nummum favoris non dedisse ullo modo probari potest? An pejus est dare pecuniam quae a Deo creata est, quam dare nequitiam quae a diabolo inventa est? Manifeste igitur patet, et hos vere Simoniacos [Col. 0658D] esse, et gratia sancti Spiritus ad eos nullo modo pertinere. Nam qui putat gratiam sancti Spiritus Simoniacis dari, quam graviter erret, ex verbis SS. Patrum cognoscere potest, quorum alii eos non episcopos, alii vero leprosos, alii quid pejus quam Arianos esse diffiniunt.



CAP. LXXXV.---Quia grave sacrilegium sit auferre Ecclesiae quae ei donata sunt.

Quanta nequitia sit non solum sanctuarium Dei in haereditate possidere desiderare, quod eum velle manifestum est, qui sine sua investitura praesules Ecclesiarum, quae sanctuarii sunt, habere contradicit, quodque a Propheta etiam maledictione multatur, sed etiam ea quae Deo et ejus sanctuario oblata sunt, aliquo modo auferre aut alienare, ostendit [Col. 0659A] S. Urbanus, apostolicus martyr, inquiens: Res Ecclesiae a nemine sunt invadendae, ne sacrilegii reatum incurrant, qui eas inde abstrahunt, ubi traditae sunt, et quod pejus est, anathema maranatha fiant, et si non corpore, ut Ananias et Saphira fecerunt, qui mortui ceciderunt, anima tamen, quae potior est corpore, mortua et alienata a consortio fidelium cadat, et in profundum inferni labatur. Unde attendendum est omnibus fidelibus, et fideliter custodiendum, et illius usurpationis contumelia depellenda, ne praedia usibus secretorum coelestium dicata, a quibusdam irruentibus vexentur. Quod si quis fecerit, post debitae ultionis acrimoniam, quae erga sacrilegos jure promenda est, perpetua damnetur infamia, et carceri tradatur, aut exsilio perpetuae deportationis [Col. 0659B] servetur, quoniam, juxta Apostolum, oportet hujusmodi hominem tradere Satanae, ut spiritus salvus sit in die Domini (I Cor. V). Huic concordans sanctus Lucius apostolicus, et ipse in suis Decretis (append. VI) ait: Res ecclesiarum et oblationes fidelium ab aliquibus vexari, et ecclesiasticis viris auferri indubitanter maximum est peccatum, testante Scriptura, quae ait: »Qui abstulerit aliquid patri, et dicit, hoc non esse peccatum, homicidae particeps est (Prov. XXVIII).« Pater ergo noster est sine dubio Deus, qui nos creavit, et mater nostra Ecclesia, quae nos in baptismo spiritualiter generavit, et ideo qui Christi pecunias et Ecclesiae aufert, fraudat et rapit, homicida in conspectu justi judicis esse deputabitur. Unde scriptum est: Qui [Col. 0659C] rapit pecuniam proximi sui, iniquitatem facit; qui autem pecunias, vel res Ecclesiae abstulerit, sacrilegium facit. Unde et Judas, qui pecuniam fraudavit, quae usibus Ecclesiae, id est pauperibus, quos Ecclesia pascere debet, distribuebatur jussu Salvatoris, cujus vicem episcopi tenent, non solum fur, sed fur sacrilegus effectus est. De talibus enim, id est, qui facultates suas Ecclesiae rapiunt, fraudant vel auferunt, Dominus comminans per prophetam loquitur, dicens: »Deus, ne taceas tibi, ne sileas, et non quiescas, Deus, quia ecce inimici tui tumultuati sunt, et qui oderunt te, levaverunt caput, contra populum tuum nequiter tractaverunt, et inierunt consilium adversus arcanum tuum; dixerunt: Venite et conteramus eos de gente, et non sit memoria nominis eorum ultra, quoniam [Col. 0659D] tacuerunt corde pariter, contra foedus pepigerunt tabernacula Idumaeae, et Ismaelitarum, Moab et Agareni, Jebal, et Amon et Amalec, Palaestina cum habitantibus Tyrum; sed Assur juxtas ecus eis facti sunt brachium filiorum Lot. Fac illis sicut Madian, et Sisarae, sicut Jabin in torrente Cisson. Contriti sunt in Endor, fuerunt quasi sterquilinium terrae. Pone principes eorum, sicut Oreb, et Zeb, et Zebee, et Salmana, omnes principes eorum, qui dixerunt: Possideamus nobis pulchritudinem Dei. Deus meus, pone illos ut rotam, et quasi stipulam ante faciem venti. Quomodo ignis comburit silvam, et sicut flamma devorat montes, sic persequeris eos in tempestate tua, et in turbine tuo conturbabis eos. Imple facies eorum ignominia. Et quaerent nomen [Col. 0660A] tuum, Domine. Confundantur, et conturbentur usque in aeternum, et erubescant, et pereant, et sciant quia nomen tibi Dominus; tu excelsus super omnem terram (Psal. LXXXII).« Haec fieri prophetae, haec apostoli, haec successores eorum, et omnium catholicorum Patrum vetant decreta, et tales praesumptiones sacrilegia esse dijudicant. Quorum nos sequentes exempla, omnes tales praesumptores, et Ecclesiae raptores, atque suarum facultatum alienatores una vobiscum a liminibus sanctae matris Ecclesiae anathematizatos, apostolica auctoritate pellimus, et damnamus, atque sacrilegos esse judicamus, et non solum eos, sed omnes consentientes eis, quia non solum qui faciunt, rei judicantur, sed etiam, qui facientibus consentiunt (Rom. I). Par enim poena et agentes et [Col. 0660B] consentientes comprehendit. Ea quae Deo oblata sive magna sive prava, ista regula contineri certissimum est. Si vero imperator fidelis, vel aliquis princeps, quod sibi jure competit, pastori Ecclesiae dare voluerit, investitura caeteris hominibus consueta concedere debet, non pastorali virga, seu episcopali annulo, quibus mysteria Domini Christi signantur, et ideo sacrata verissime comprobantur. Dignum enim non est ut terrenarum rerum investitura a terrenis principibus episcopalibus insignibus detur, quia, ut diximus, Spiritus sancti donum per haec designatur.



CAP. LXXXVI.---Quod episcopi vices apostolorum in Ecclesia habeant.

[Col. 0660C] Quorum vices in Ecclesia episcopi habeant, et quis eis hanc dignitatem dare debeat, ostendit S. Augustinus (in psal. XLIV), inquiens: »Pro patribus tuis nati sunt tibi filii (Psal. XLIV).« Patres missi sunt apostoli; pro apostolis filii nati sunt, constituti sunt episcopi. Hodie enim episcopi, qui sunt per totum mundum, unde nati sunt? Ipsa Ecclesia Patres eos appellat, ipsa illos genuit, et ipsa illos constituit in sedibus patrum. Non te ergo putes desertam, o Ecclesia, quia non vides Petrum, quia non vides Paulum, quia non vides filios per quos nata es. De prole tuo crevit tibi paternitas. »Pro patribus tuis nati sunt tibi filii.« Constitues eos principes super omnem terram. Filios genuit Ecclesia, constituit eos pro patribus suis super omnem terram principes.



CAP. LXXXVII.---De temporali virtute sanctae matris Ecclesiae.
[Col. 0660D]

Magnae auctoritatis etiam ad temporalem salutem Ecclesiae esse, et omnes confugientes ad se salvaro posse, ostendens idem Pater Augustinus (in psal. XLVI), ait: Multi modo currunt ad Ecclesiam nondum Christiani, rogantes auxilium Ecclesiae; subveniri sibi temporaliter volunt, etiam si in aeternum nobiscum regnare adhuc nolunt. Cum omnes quaerunt auxilium Ecclesiae et Christiani, et qui nondum sunt Christiani, nonne »subjecit plebes nobis, et gentes sub pedibus nostris?« (Psal. XLVI.)



CAP. LXXXVIII.---De officiis ecclesiasticis non vendendis.

Qui sunt qui vendunt boves et columbas? Ipsi [Col. 0661A] sunt, qui sua quaerunt, non quae Jesu Christi. Venale totum habent, quia nolunt redimi. Emi nolunt, et vendere volunt. Bonum est enim eis ut redimantur sanguine Christi, ut perveniant ad pacem Christi. Quid enim prodest acquirere in hoc saeculo quodlibet temporale et transitorium, sive sit pecunia, sive sit voluptas ventris et gutturis, sive sit honor in laude humana? Nonne omnia fumus et ventus? Nonne omnia transeunt, et currunt? Et vae his qui haeserint transitoriis, qui simul transeunt! Nonne omnia, ut fluvius praeceps, currunt in mare? Et vae qui ceciderit, quia in mare trahitur! Ergo tenere debemus omnes affectus a talibus concupiscentiis, fratres mei, quoniam qui talia quaerunt, vendunt. Nam et Simon ille volebat emere Spiritum sanctum, quia [Col. 0661B] vendere volebat Spiritum sanctum, et putabat apostolos esse tales mercatores, quales Dominus de templo flagello ejecit. Talis enim ipse erat, et quod venderet emere volebat; de illis erat qui columbas vendebant. Etenim in columba apparuit Spiritus sanctus (Matth. III). Qui vero vendunt columbas fratres? Qui dicunt: Nos damus Spiritum sanctum. Quare enim hoc dicunt? Et quo pretio vendunt pretium honoris sui? Accipiunt pretium cathedras temporales, ut videantur ipsi vendere columbas. Caveant a flagello de resticulis. Columba non est venalis; gratis datur, quia gratia vocatur. Caveant ergo et isti, qui exteriorem, ut ita dictum sit, Ecclesiam, bonum esse aiunt, tradunt in manus eorum, qui secundum suum libitum ei dominari per [Col. 0661C] omnia volunt. Nam quamvis in mentibus fidelium habitet Deus, tamen corpora eorum templum Spiritus sancti appellat Apostolus. Cum vero disponenda eis Ecclesia conceditur, qui regendi sunt, et qui animarum ducatum habere non debent, procul dubio error gravissimus est.



CAP. LXXXIX.---De honore quem sacerdotibus imperatores exhibuerunt.

Quantus honor sacerdotibus ab imperatoribus exhiberi debet, ostendit S. Gregorius (lib. V, ep. 40) dicens Mauricio imperatori: Sacerdotibus non ex terrena potestate Dominus noster citius indignetur, sed excellenti consideratione propter eum, cujus servi sunt, eis ita dominetur, ut etiam debitam reverentiam [Col. 0661D] impendat. Nam in divinis eloquiis sacerdotes aliquando dii, aliquando angeli vocantur. Et per Moysen de eo qui ad juramentum ducendus est, dicitur: »Applica illum ad deos (Exod. XXII),« videlicet ad sacerdotes. Et rursum scriptum est: »Diis non detrahes (ibid.),« scilicet sacerdotibus. Et propheta ait: »Labia sacerdotis custodiunt scientiam, et legem ex quirunt ex ore ejus, quia angelus Domini exercituum est (Mal. II).« Quid ergo mirum, si illos vestra pietas dignetur honorare, quibus in suo eloquio honorem tribuens, eos aut angelos, aut deos ipse etiam appellat Deus? Ecclesiastica quoque testatur historia quia, cum piae memoriae Constantino principi scripto oblatae accusationes contra episcopos fuissent, libellos quidem accusationis accepit, et eosdem qui accusati [Col. 0662A] fuerant episcopos convocans, in eorum conspectu libellos quos acceperat incendit, dicens: »Vos dii estis, a vero Deo constituti. Ite, et inter vos causas vestras dijudicate, quia dignum non est ut nos dijudicemus deos.« In qua sententia, pie Domine, sibi magis ex humilitate, quam illis aliquid praestitit ex reverentia impensa. Ante enim quique pagani in republica principes fuerunt, qui verum Deum nescientes, deos ligneos et lapideos colebant, et tamen eorum sacerdotibus honorem maximum tribuebant. Quid igitur mirum, si Christianos imperator veri Dei sacerdotes dignetur honorare, dum pagani, ut praedixi, principes honorem impendere sacerdotibus noverunt, qui diis ligneis et lapideis serviebant? Haec ego pietati dominorum non pro me, sed pro cunctis sacerdotibus [Col. 0662B] suggero.



CAP. XC.---De eo quia regnum terrenum de honore sanctae Ecclesiae crevit.

Diximus in superioribus hujus libelli, regni terreni honorem de honore et possessione sanctae Ecclesiae in hoc mundo magis magisque crevisse. Quod, quia verum sit, testatur exemplum Magni Constantini, cui Deus per virtutem sanctae crucis victoriam de inimicis donare dignatus est. Cum vero postea per B. Silvestrum baptizatus fuisset, et vera cordis humilitate decrevisset, injustum videri ibi se imperialem sedem habere, ubi Deus vicarium B. Petri constituit, Constantinopolitanam civitatem aedificans ibidem gloriosus regnavit. Cui Deus, quia beatum honoravit apostolum, et ejus vicario occidentale regnum reliquit, [Col. 0662C] omne regnum Romanum ex integro habere concessit. Beatus enim papa Sylvester, quamvis ille dederit, tamen ipse Domini Christi sequens exemplum, suo sanctissimo capiti coronam regni imponi passus non est, sed eum magis rogavit, ut regnum tenendo Ecclesiae sanctae devote serviret. Unde videntur illi veritatem non tenere qui ducatus et marchias, vel alias praecelsas possessiones Ecclesiae, nomine possessionis ei subjugari non debere contendunt. Nunquid enim hoc sanctissimus Sylvester, prudentissimus et sapientissimus existens, Ecclesiae sanctae donari permitteret, nisi convenire certissime sciret divinae voluntati, et a sanctis prophetis olim praedictum? Ait itaque de hoc sanctus propheta, [Col. 0662D] sanctae Ecclesiae loquens: Reges gentium ministrabunt tibi. In indignatione mea percussi te, et in reconciliatione mea misertus sum tui. Afferetur ad te fortitudo gentium, et reges earum adducentur. Gens enim et regnum, quod non servierit tibi, peribit (Isai. LX). Et item: Gloria Libani ad te veniet, abies, et buxus, et pinus simul ad ornandum locum sanctificationis meae, et locum pedum meorum glorificabo, et venient ad te curvi filii eorum, qui humiliaverunt te, et adorabunt vestigia pedum tuorum; omnes, qui detrahebant tibi (Ibid.). Itemque: Pro eo quod fuisti derelicta, et odio habita, et non erat qui pertransiret, ponam te in superbiam saeculorum, gaudium in generatione et generatione, et suges lac gentium, et mamilla regum lactaberis, et [Col. 0663A] scies, quid ego Dominus salvans te (Isai. LX.). Ostenditur autem, et in Vita sancti Joannis Chrysostomi, quantum sapientia et potentia sacerdotum regno proficiant, cum de eo narratur Godoliam quemdam tyrannum, ad quem nullum principum imperator mittere poterat, eum adisse, et sua sapientia furorem illius mitigasse. Beatus etiam Leo apostolicus Attilam illum famosissimum, Dei flagella nominatum, ab Italiae finibus sua prudentia exire compulit. Constat autem hoc eos perficere non potuisse, nisi Ecclesiarum stipendiis adjuti etiam Ecclesiae militiam secum haberent. Tale vero, quod solummodo decimis et oblationibus fultos eos non perpetrasse cognoscentes, acquiescant veritati, qui dicere ausi sunt ad Ecclesias non pertinere, nisi [Col. 0663B] decimas, et primitias, et oblationes, quae ad altare offeruntur; et noverint verum esse regnum terrenum Ecclesiae suffragio muniri atque defendi.



CAP. XCI.---Contra eos qui dicunt: Tanta donantur Ecclesiae, ut regno vix pauca remaneant.

Sunt vero quidam simplices, dicentes: Si ita haec permanserint, Ecclesia omnia terrena obtinere poterit. Quibus quid respondendum est, nisi illud, quod Dominus de virginibus ait: Non omnes capiunt verbum istud? (Matth. XIX.) Quando enim omnes, quae sua sunt, Ecclesiae dabunt, qui ea ipsa quae antiquitus possidet, auferre conantur?



CAP. XCII.---Quo ordine sanctis canonibus non contrario sacerdotium et regnum concordari possit.

Quia vero Dominus ait: Pacem meam do vobis, [Col. 0663C] pacem relinquo vobis (Joan. XIV), studendum omnimodis est, ut pax inter sacerdotium et regnum sit, et firmiter Deo auxiliante, permaneat. Quae ita ut Deo inspirante cognoscimus, fieri potest si, cum pastor Ecclesiae canonice electus, investitus et consecratus fuerit, tunc per se, vel per suos fideles imperatorem adeat, et de rebus Ecclesiae sibi commissis imperiale praeceptum expetat. Quod ei piissimus imperator more suae spiritalis matris libentissime concedens firmare dignetur, quod sui praedecessores illi Ecclesiae concessisse manifestum est, promittens eidem Ecclesiae, et ejus pastori suam piissimam defensionem in omnibus. Ideo autem diximus non tantum per se, sed etiam per [Col. 0663D] suos legatos istud peragere sanctos pastores, quia saepius evenit, ut sancta Ecclesia sanctum sibi pastorem vel senem, vel etiam corpore debilem eligere studeat, sicuti venerabilis memoriae Gregorium, eximium doctorem sancta Romana Ecclesia fecit, et sicut Mediolanenses successorem B. Ambrosii Simplicianum, bonum senem eligere studuerunt. Dignum itaque non est ut tales longo terrarum spatio fatigentur. Si itaque hoc ratum tam sancti episcopi, quamque venerabiles imperatores habuerint, et insolentiam superborum compriment, et in pace quiescent, ipsa vero Ecclesia concordari et adunari in pace Christi taliter, Deo auxiliante, potest. Episcopi vel clerici, qui a sancta Romana Ecclesia aberraverint; et ex corde poenitentes ad eam regredi voluerint, [Col. 0664A] cum consilio sanctorum episcoporum recipiantur, et quamvis multi ex eis exigente justitia juste repudientur, tamen misericordia superexaltante judicium, si ex toto corde convertuntur, pro unitate et concordia sanctae matris Ecclesiae bonum est, ut in suis gradibus recipiantur. In eis vero locis, ubi catholici episcopi et schismatici erant, catholici sedem episcopatus obtineant; schismatici vero presbyteri honore fungantur. Factum est istud tempore sancti Augustini de Donatistis, et Ecclesia sancta unita est. Ita et isto tempore si agatur, credimus in illius misericordia, qui duos diversos angulos in se angulari lapide adunare dignatus est, quia sancta Ecclesia praesenti discordia carebit et in pace quiescet.



CAP. XCIII.---De districtione regum contra Simoniacam haeresim.
[Col. 0664B]

Temporibus sancti Gregorii papae, eximii doctoris, tanta vis religionis principibus terrenis inerat, ut non solum laicos a malo cohiberent, sed etiam clericos justitiae servire constringerent. Inde est quod Theodorico et Theodeberto regibus Francorum scribens, ait: Fertur Simoniaca haeresis, quae prima contra Ecclesiam diabolica plantatione subrepsit, et ipso ortu suo, zelo apostolicae ultionis percussa atque damnata est, et in regni vestri finibus dominari, cum in sacerdotibus fides, et vita eligenda sit, et ambitus omnino cavendus. Et inde paterno affectu petimus, charissimi filii, ut tam detestabile malum de regni vestri studeatis finibus prohiberi. (Ex Regist. S. Greg. [Col. 0664C] pap.)



CAP. XCIV.---De eo, quia privata lex communem legem facere non potest.

Hinc est etiam quod monasterium seu xenodochium quoddam, in eodem Francorum regno constitutum, quia per ambitiones et contentiones quorumdam, non canonice tractabatur, a perversitate malorum liberare cupiens praecepit, ut sine regali providentia et monachorum electione nullus ibi abbas aliqua unquam subreptione introduceretur. Praecepit etiam ut ejusdem monasterii abbas nunquam ad episcopatum eligeretur, ne forte occasione episcopatus abbatia aliquod detrimentum pateretur. Quod privilegium ita est illius Ecclesiae, ut communem [Col. 0664D] legem regibus vel abbatibus omnino dare non possit. Non enim quod uni specialiter conceditur, statim omnibus convenit.



CAP. XCV.---Quia »gratia, nisi gratis accipiatur, non est gratia.«

Gratia, nisi gratis accipiatur, non est gratia. Simoniaci autem non gratis accipiunt quod acipiunt. Si autem non accipiunt, non habent. Si non habent, nec gratis neque non gratis cuiquam dare possunt. Quid ergo dant? profecto quod habent. Quid autem habent? spiritum utique mendacii. Quomodo ergo probamus? Quia si Spiritus veritatis, testante ipsa Veritate, de qua procedit, gratis accipitur, qui non gratis accipitur, procul dubio spiritus mendacii esse convincitur



CAP. XCVI.---De eo, quia Simoniaci pejores sunt quam Ariani.
[Col. 0665A]

Qui enim aliorum errorem defendit, multo est damnabilior illis qui errant, quia non solum ipse errat, sed etiam aliis offendicula erroris praeparat et confirmat. Unde quia magister erroris est, non tantum haereticus, sed etiam haeresiarcha dicendus est. Viderint ergo Simoniacorum defensores, quo nomine censendi sint. Denique Ariani quanquam in hoc maxime errent, quod Filium minorem Patre, et creaturam esse asserunt, Spiritum quoque sanctum minorem Patre et Filio, atque creaturam, Deum tamen utrumque dicunt, neutrumque eorum ulli omnino creaturae, nisi Deo Patri creatori visibilium omnium, et invisibilium [Col. 0665B] subjicere contendunt. At Simoniaci minime contenti tanto Arianorum sacrilegio, omnipotentem Spiritum sanctum non tantum minorem Patre et Filio, seu subjectum soli Patri et Filio, sed etiam sibimetipsis inferiorem, atque sibimetipsis subditum tanquam quodlibet venale et vile mancipium credunt, ut, velit nolit, obediat voluntatibus eorum, atque funiculis pecuniae attractus, aut velut aureis eorum catenis alligatus, plenitudinem suae sanctificationis et gratiae sacrilegis eorum officiis, et exsecrandis consecrationibus administret, eorumque venalitati seu operationi cooperetur, quod vel ad momentum aestimare, intolerabilis est, et forte irremissibilis blasphemiae, quia in Spiritum sanctum est peccare, aut certe verbum dicere in eum. Qua [Col. 0665C] sola aestimatione Simon ille, sectae eorum primus auctor et signifer, a quo et ipsi agnominantur, irrecuperabiliter damnatus est.



CAP. XCVII.---De eo, quia regnum terrenum sanctae Ecclesiae servire debet.

Non utique pro honore regni Ecclesiae rex dominari, sed magis pro honore regni coelestis terrenum regnum Ecclesiae servire debet. Quod verum esse testatur Spiritus sanctus per os S. Gregorii in libris Moralium dicens (lib. XXXI, c. 6): Loquitur Dominus B. Job de terrenis principibus, qui sanctae Ecclesiae servituri erant, inquiens: »Nunquid non habebis fiduciam in magna fortitudine rhinocerotis, et derelinques ei labores tuos?« (Job XXXIX.) In rhinocerotis [Col. 0665D] fortitudine fiduciam habere se Dominus asserit, quia vires, quas terreno principi contulit, ad cultum suae venerationis inclinavit, ut ex accepta potestate, per quam dudum contra Deum tumuerat, religiosum nunc obsequium latius impendat. Quo enim in mundo plus potest, eo pro mundi auctore plus praevalet. Unde et subditur: »Et derelinques ei labores tuos?« Labores suos huic rhinoceroti Dominus reliquit, quia converso terreno principi eam, quam sua morte mercatus est, Ecclesiam credidit, quia videlicet in ejus manu quanta sollicitudine pax fidei sit tuenda, commisit. Itaque modo pro Ecclesia leges promulgat, qui dudum contra eam per varia tormenta saeviebat. Ecce, ut praediximus, his verbis Spiritus sanctus, quae per os S. Gregorii locutus est, aperte docetur, sanctam Ecclesiam [Col. 0666A] terrenis principibus non creditam nisi ad pacem fidei tuendam. Haec autem est vera fidei pax, ut haereticis resistatur, et Dei donum ab hominibus non posse tribui veraciter praedicetur. Hanc itaque praedicationem sacratissimi imperatores et principes ita in omnibus confirmare et corroborare studeant, ut in suo regno sanctae Ecclesiae devote servientes, ejus beatitudinis in coelesti regno mereantur esse consortes.



CAP. XCVIII.---Qua in re potestatem in Ecclesia terreni principes habere debeant.

Qua in re intra Ecclesiam terrenae potestates locum habere debeant, et utrum sua auctoritate, an illius evocatione, notandum ex verbis S. Gregorii [Col. 0666B] dicentis (Moral. lib. XXX). Sancta Ecclesia ad pravorum hominum, qui humiles premunt, duritiam dissolvendam nonnunquam, quia propria virtute non sufficit, terreni principis opitulationem quaerit. Quod dum terreni principes agunt, non sibi, sed Deo deserviunt. In electione igitur pastorum sanctae Ecclesiae tunc vires suas exercere, ut Deo deserviant, terreni principes debent, cum de electione, ut assolet, inter partes discordia nascitur, et imperio sacerdotum compesci non potest, tunc judicium sacerdotum juvare, et pravos homines insectari omnimodis debent. Quod etiam in ipsa apostolica sede legimus, ubi, dum dissidentes populi duos ordinassent, Eulalium et Bonifacium, rogati a sacerdotibus et populis catholicis, Placidus Augustus cum filio suo Valentiniano [Col. 0666C] Augusto, Bonifacium statuerunt, Eulalium vero de Urbe expulerunt. Sed pro hac re non Ecclesiam suo juri subdiderunt, sed magis ei servitium suum dederunt; quia postmodum in electione Romani pontificis nullum jus quaesierunt. Simili etiam modo in episcopiis et abbatiis catholici imperatores facere debent, si ab Ecclesia evocati fuerint. Si vero Romanus imperator catholicus non fuerit, non modo ejus adjutorium Ecclesia quaerere non debet, sed magis contraire in omnibus. Quod si in tantum superbierit, ut alium quasi virtute sua vel auctoritate sua episcoporum Romae ordinari faciat, non ipse habendus est episcopus, sed magis ille, quem catholica Ecclesia sibi elegit. Imperatori autem hoc [Col. 0666D] agenti omnes Catholici, Deum timentes, non solum non servire, sed etiam, ut praevalent, resistere debent, scientes, pro hoc se mercedem aeternam a Domino sucepturos, si illud caste, et zelo Dei faciant, sicut e contrario peccatum, si negligant.



CAP. XCIX.---De Gregorio VII papa.

Hujus rei moderni temporis exemplum habemus; quia cum Romanus imperator, catholicae fidei resistens, suum episcopum ibi misisset, omnes Catholici eum respuentes anathematizaverunt, Gregorium vero VII catholice ordinatum dilexerunt, et eum B. Petri vicarium confessi sint. Cujus doctrinam Deus etiam post mortem ejus confirmans, portas inferi suae Ecclesiae praevalere nequaquam permisit.



CAP. C.---Quam pure sancta ecclesiastica officia tractari debeant.
[Col. 0667A]

Simoniacum cum esse, qui res Ecclesiae, quae ex consecratione proveniunt, emit, vel vendit pretio, scilicet muneris a manu vel lingua sive ab obsequio, ut B. Gregorius testatus est, etiamsi manus impositionem non vendat, vel emat, testatur S. Urbanus, apostolicae sedis anstites, inquiens (ex conc. Urban.): Cur synodus Chalcedonensis 620 episcoporum procuratorem, vel defensorem Ecclesiae, vel quemque regulae subjectum adeo per pecuniam ordinari prohibet, ut interventores quoque tanti sceleris anathematizet, nisi quod eosdem Simoniacos judicet? Quod si praefati milites Ecclesiae ob hujusmodi scelus percelluntur, nemo sapiens negabit, non militantes [Col. 0667B] Ecclesiae multo damnabilius hanc ob causam, id est venditionis vel emptionis, debere percelli. Sed B. praedecessor noster Paschalis de consecratione, et de rebus, quae proveniunt ex consecratione affirmat, quod quisquis alterum eorum vendit, sine quo alterum eorum habere non provenit, neutrum non venditum derelinquit.



CAP. CI.---Quomodo Adrianus papa anathematizavit principes electioni praesulum se inserentes.

Non debere se inserere imperatores vel principes electioni pontificum, sanctus Adrianus papa VIII, synodo praesidens ait (ex concil. Adriani pap.): Promotiones et consecrationes episcoporum concordans prioribus conciliis, electione et decreto fieri [Col. 0667C] episcoporum hoc universalis synodus definivit et statuit, atque jure promulgavit, neminem laicorum, principum vel potentum semet inserere electioni vel promotioni patriarchae, vel metropolitae vel cujuslibet episcopi, ne videlicet inordinata hinc et incongrua fiat confusio vel contentio, praesertim cum nullam in talibus potestatem quemquam potestativorum, vel caeterorum laicorum habere conveniat, sed potius silere et attendere sibi, usquequo regulariter a collegio Ecclesiae suscipiat finem electio pontificis. Si quis vero laicorum ad concertandum et cooperandum invitetur ab Ecclesia, licet hujusmodi cum reverentia, si forte voluerit obtemperare adsciscentibus. Taliter enim dignum pastorem sibi regulariter ad suae Ecclesiae salutem promovent. Quisquis autem [Col. 0667D] saecularium principum vel potentum, vel alterius dignitatis laicus adversus communem, ac consonantem canonicam electionem ecclesiastici ordinis agere tentaverit, anathema sit, donec obediat et consentiat, quidquid Ecclesia de ordinatione ac electione proprii praesulis se velle monstraverit.



CAP. CII.---Quare permissum sit imperatoribus Ecclesias investire.

Cum igitur hoc certum sit, beatissimum Adrianum de electione pontificis docuisse, mirum, quomodo inveniatur, ut quidam aiunt, Carolo imperatori investiendi Ecclesias licentiam tribuisse. Quid igitur in his considerandum est, quid aestimandum, nisi quia, etsi verum est hoc ei concessum fuisse, non ideo hoc factum est, ut Ecclesiam Dei suo [Col. 0668A] juri in tempore haberet subjectam, sed ut magis magisque per hoc signum se ei servire, et eam ab inimicis defendere quodammodo permitteret?



CAP. CIII.---Qualiter electio pastoris canonice facienda sit.

Admone igitur populum, ut ad eligendum nullatenus dissentiat sacerdotem, sed uno consensu talem sibi eligant sacerdotem vel episcopum consecrandum, cujus et actus laudabiles, et grata Deo et hominibus possit esse persona, ne si aliter factum fuerit, in diversis, quod absit! . . .



CAP. CIV.---Non debere eligi archiepiscopum sine jussu vel scientia vicariorum Domini papae.

(Ex decreto Calixti papae.) Metropolitano vero defuncto, [Col. 0668B] cum in locum ejus alius est subrogandus, provinciales episcopi ad civitatem metropolim convenire debent, ut omnium clericorum, atque omnium civium voluntate discussa, ex presbyteris ejusdem Ecclesiae, vel ex diaconibus optimis eligatur, de cujus nomine ad tuam notitiam provinciales offerant sacerdotes impleturi vota poscentium, cum quod ipsis placuit, tibi quoque placuisse cognoverint. Sicut enim justas electiones nullis dilationibus volumus fatigari, ita nihil permittimus, te ignorante, praesumi.



CAP. CV.---Quod ex jactantia cordis desiderium primatus nascatur.

Opus quidem bonum desiderare bonum est; primatum [Col. 0668C] autem honoris concupiscere, vanitas est; quoniam bonum opus implere nostrae voluntatis et nostri operis est et laboris. Propter quod ex primatu honoris, nescio, si aliquam mercedem homo adipisci mereatur. Nam desiderium primatus ex jactantia nascitur cordis. Qui autem humilis corde est, indigniorem se aliis arbitratur secundum apostolicum praeceptum illud, quo ait: Alter alterum existimans superiorem se, et nunquam superiorem [Cod., superiore] se desiderat apparere; primatus enim fugientem se desiderat, desiderantem se odit.



CAP. CVI.---Quod clerus et plebs sacerdotem sibi eligere debeant.

(Ex decreto Anastasii papae.) Cum ergo de summi [Col. 0668D] sacerdotis electione tractabitur, ille omnibus praeponatur, quem cleri plebisque consensus concorditer postulaverint. Et si in aliam forte personam paucorum se vota diviserunt, metropolitani judicio is altari praeferatur, qui majoribus et meritis et studiis fuerit.



CAP. CVII.---Ut personarum acceptio in sacris ordinibus dandis non fiat.

S. Augustinus exponens sententiam S. Jacobi apostoli (Jac. II): Fratres, nolite in personarum acceptione habere fidem Domini nostri Jesu Christi, ait: Non putandum est leve esse peccatum in personarum acceptione habere fidem Domini nostri Jesu Christi, si illam distantiam sedendi et standi ad honores ecclesiasticos referamus. Quis enim ferat eligi [Col. 0669A] divitem ad sedem honoris Ecclesiae, et contempto paupere instructiore atque sanctiore? Deus enim pauperes, divites in fide elegit.



CAP. CVIII.---Ut nullum locum habeat in ecclesiasticis officiis pecunia.

(Ex decreto Gregorii papae.) Si in ecclesiasticis officiis quemquam habet locum pecunia, fit saeculare quod sacrum est. Quicunque hoc pretii studet datione percipere, sacerdos non esse, sed dici tantummodo inaniter concupiscit.



CAP. CIX.---Quod non sint veri episcopi, qui per ambitionem ordinantur.

(Ex Regist. Greg. pap.) Ex qua re, si recti libraminis examine pensetur, dum improbe quis ad inanem gloriam locum utilitatis arripere, eo ipso magis, [Col. 0669B] quo honorem quaerit, indignus est. Sicut autem is qui invitatus renititur, quaesitus refugit, sacris est altaribus admovendus, sic, qui ultro ambit, et importune se ingerit, est procul dubio repellendus.



CAP. CX.---Quam grave sit aliqua fraudulentia sacrum ordinem temerare?

(Ex Reg. Greg. pap.) Si quis neque sanctis pollens moribus, neque a Deo populoque vocatus, vel pulsatione coactus, impudenter Christi sacerdotium, jam quodlibet facinore pollutus, injusto amoris corde vel sordidis precibus cordis, sive comitatu, sive manuali servitio, seu fraudulento munusculo episcopalem, seu sacerdotalem, non lucro animarum, sed inanis gloriae avaritia suffultus, dignitatem [Col. 0669C] acceperit, et in vita sua non sponte reliquerit, eumque aspera mors in poenitentia non invenerit, procul dubio in aeternum peribit.



CAP. CXI.---Quia difficile bono exitu consummantur, quae male inchoata sunt.

(LEON. pap.) Principum autem, quem aut seditio extorsit, aut ambitus occupavit, etiamsi moribus atque actibus non offendit, ipsius tamen initii sui est perniciosus exemplo; et difficile est, ut bono peragantur exitu, quae malo sunt inchoata principio.



CAP. CXII.---Quia multis testimoniis pateat, quod non oporteat dignitates sacras per ambitionem quaerere.

Ecce his sacris testimoniis apertissime patet [Col. 0669D] quantum mali sit dignitatem sacram per ambitionem quaerere, et quia nihil principes terreni in electione pontificum vel abbatum quaerere debeant. Verumtamen adhuc verba sanctorum Gregorii Nazianzeni, et Augustini in medium proferamus.



CAP. CXIII.---Quam grave sit praerogativam sacerdotii ambitione quaerere, et qua poenitentia illi subveniatur.

(GREG. NAZ.) Nam de eo, qui donum Dei studet pretio mercari, quod ad sacrum ordinem nulla ratione de caetero permanere aut revocari possit, non dubium est, et a communione modis omnibus abscidatur. Sed valde considerandum est de medicina poenitentiae ejus. Nam qui Spiritus sancti donum [Col. 0670A] praesumit pretio comparare, quid aliud est quam capitale crimen et Simoniaca haeresis? Liquido aliud invenire non possumus, sed tantummodo prout canonica, apostolicaque censura continetur. Presbyter aut diaconus, qui uxorem duxerit, aut adulterium fecerit, vel capitale crimen commiserit, publice deponatur, et in monasterio retrudatur, et illic omnibus diebus vitae suae poeniteat. De hac vero pestifera haeresi canones praecipiunt ut a communione omnibus modis abscindatur; tamen ad exitus mortis pro misericordia, ut bis communicet, judicamus.



CAP. CXIV.---De principibus sanctae catholicae Ecclesiae.

Beatus vero Augustinus de primatu sanctae Ecclesiae [Col. 0670B] sic in expositione Psalmorum testatus est dicens (in psal. XXX): In sancta Ecclesia facti sunt principes abjecta scilicet mundi. Nunquid enim princeps piscator? Nunquid princeps publicanus? Principes plane; sed qui facti sunt in ea. Quales isti principes venerunt de Babylone? Principes credentes de saeculo, principes venerunt de urbe Roma, quasi caput Babylonis, non ierunt ad templum imperatoris, sed ad memoriam piscatoris. Unde enim isti principes? Infirma mundi elegit Deus, ut confundat fortia, et ignobilia mundi elegit Deus, et ea quae non sunt, tanquam ea quae sunt, ut quae sunt evacuarentur (I Cor. II). His sacris testimoniis, et verbis sancti doctoris liquido patet quia principes mundi hujus non dominari principibus sanctae Ecclesiae, [Col. 0670C] id est sanctis pastoribus, debent, sed servire, utpote qui eorum filii in sancta Ecclesia facti sunt. Ac per hoc idem S. Pater Augustinus alibi ait: Melius est ut Romam cum venerit imperator, ploret ad memoriam piscatoris, quam ut piscator ploret ad memoriam imperatoris, quia »infirma mundi elegit Deus, ut confundat fortia.«



CAP. CXV.---Exemplum de Vita S. Martini, ubi ostenditur quantam reverentiam terreni principes etiam in terrenis rebus sacerdotibus exhibere debent.

Ostenditur autem et in Vita S. Martini quantam reverentiam terreni principes sacerdotibus habere debeant, cum de eo narrante Sulpicio Severo ita dicitur: [Col. 0670D] Cum ad imperatorem Maximum, ferocis ingenii virum, et bellorum civilium victoria elatum, plures ex diversis orbis partibus convenissent, et foeda circa principem omnium adulatio notaretur, seque degeneri inconstantia regiae clientelae sacerdotalis dignitas subdidisset, in solo Martino apostolica dignitas permanebat. Nam etsi pro aliquibus supplicandum regi fuit, imperavit potius quam rogavit, et ad convivium ejus frequenter rogatus, abstinuit, dicens: Se mensae ejus participem esse non posse, qui duos imperatores, unum regno, alterum vita expulisset. Postremo cum Maximus se non sponte sumpsisse imperium affirmaret, sed impositum sibi a militibus divino nutu, regni necessitatem armis defendisse, et non alienam voluntatem Dei ab eo videri, [Col. 0671A] penes quem tam incredibili eventu victoria fuisset, nullumque ex adversariis, nisi in acie occubuisse, tandem victus vel ratione, vel precibus ad convivium venit, mirum in modum gaudente rege, quod hoc impetrasset. Convivae autem aderant veluti ad diem festum, advocati summi, illustresque viri, praefectus, idemque consul Evodius, vir quo nihil unquam justius illo fuit, comites duo summa potestate praediti, frater regis, et patruus, et medius inter hos Martini presbyter accubuerat. Ipse autem sellula juxta regem posita consederat. Ad medium fere convivium, ut moris est, pateram regi minister obtulit. Ille sancto admodum episcopo potius dari jubet, exspectaus, atque ambiens, ut ab illius dextera poculum sumeret. Sed Martinus, ubi ebibit, pateram [Col. 0671B] presbytero suo tradidit, nullum scilicet digniorem aestimans, qui post se prior biberet, nec integrum sibi fore, si aut ipsum regem, aut eos, qui juxta regem erant proximi, praetulisset. Quod factum imperator, omnesque, qui illi aderant, ita admirati sunt, ut hoc ipsum eis, in quo contempti fuerant placeret. Nunc itaque et hoc exemplum considerantes religiosi imperatores, non eis qui praedicant, nullum jus in Ecclesia eos quaerere debere, irascantur, sed magis recognoscentes veritatem, eos honorent.



CAP. CXVI.---Quanta mala de potestate laicorum in Ecclesia nata sint.

Ut ex dictis S. Adriani papae et aliorum sanctorum [Col. 0671C] supra multis, et variis exemplis docuimus, imperator, vel alii principes in electione alicujus pastoris sanctae Ecclesiae nullum jus, vel dominium vel investiendo, vel alio aliquo modo se ingerendo habere debent. Emendandum est igitur quod contra canones, et decreta sanctorum Patrum eis concessum fuisse a quibusdam asseritur. Quamvis multi dicant melius esse quod quidam sancti apostolici imperatori concesserunt observare, et in pace cum eo quiescere; quia nec sanctitate, nec scientia ullus mortalium eis, qui hoc concesserunt, aequari potest; tamen eos audiendos non esse ipsa ratio clamat. Hanc enim pacem non esse illam, quam Dominus dat, manifestum est. Ait enim ipse: Gratis accepistis, gratis date (Matth. X), apostolis utique. Sancti apostoli autem [Col. 0671D] solummodo suis successoribus hanc potestatem dedisse manifestum est. Ergo qui hanc potestatem saecularibus tribuit, manifeste contra Dei voluntatem agit. Emendandum est igitur. Quod autem sanctus Adrianus hoc fecisse narratur, si verum est, ut non ea intentione fecit, qua isti contendunt, aut sicuti homini subreptum est ei. Quid autem mirum, si B. Adriano subripi potuit, cum et beatissimo Petro hoc evenisse, etiam postquam Spiritu sancto confirmatus est, legamus. Nam teste B. Paulo, timens Judaeos exemplo suo etiam gentes judaizare cogebat. Cui sanctus Paulus nec ad horam cessit (Gal. II), ut veritas Evangelii apud nos permaneret. Ita et praesentis temporis sacerdotes agere debent in hac re, quia tot et tanta mala exinde pullularunt, ut, si cor B. [Col. 0672A] Adriani, vel aliorum sanctorum pontificum inspicimus, liquido videmus ante eos potuisse eligere mortem, quam huic rei, si praevidere potuissent, aliquomodo assensum dedissent.

Ex hac enim re male contisi principes saeculi, putantes secundum suam voluntatem vel utilitatem se posse dominari Ecclesiae, et non tantum pro defensione ejusdem sibi illud fore consensum, non solum clericis, sed etiam laicis secundum suum libitum eam dare non timuerunt. Quin etiam et pretio accepto episcopos vel abbates in Ecclesiam introducere veriti non sunt, factumque est ut non solum Simoniacae haeresi publice deservirent, sed etiam avaritiae, quae simulacrorum servitus ab Apostolo comprobatur (Col. III). De hac autem praesumptione [Col. 0672B] multa et diversa mala in Ecclesia Dei sancta emerserunt, ita ut in multis Ecclesiis duo episcopi et duo abbates invenirentur. Unde factum est quod sicut B. Gregorius de Simone ait: Ideo utique volebat emere, ut pejus venderet, omnes minores Ecclesiae passim non solum, ut diximus, clericis, sed etiam laicis, adhuc insuper, quod dictu nefas est! in quibusdam locis etiam feminis vendebantur. Quibus cum diceretur, Ecclesias nobis vendere non debetis, nescientes quae loquebantur, neque de quibus affirmarent, dicebant se terram, et non Ecclesiam vendere; cum sancti Patres, sicuti superius multis et variis documentis probavimus, per Spiritum sanctum loquentes, apertissime affirment quia qui Ecclesiam [Col. 0672C] vendit, quia officia ecclesiastica vendere vel investire, pro suo commodo, vel gloria aliquo modo praesumit, et qui hoc agit, Spiritum sanctum, quantum ad se est, vendit. Ex hac autem iniquitate turbatae et spoliatae sunt Ecclesiae, et Christi pauperes rapina malorum hominum facti sunt, homicidia multa patrata, fames etiam valida, et cunctis pene retro saeculis inaudita, bellis et seditionibus ex hoc concitatis, humanum genus gravissime devastavit. Monasteria etiam pene destructa, et ecclesiae multae violatae et dissipatae sunt; quaedam insuper Ecclesiae sine pastore multis annis permanserunt, quod contra canones esse manifestum est. Nullam enim Ecclesiam sacri canones plus tribus mensibus sine pastore esse permittunt. Multis etiam in locis quidam [Col. 0672D] laicorum, vel feminarum in tantum Ecclesiis domidati sunt, dicentes se ab imperatoribus Ecclesias suscepisse, ut omne, unde monachi vel clerici vivere deberent, tollentes, in usus suos suorumque fidelium delegarent. Et quid multa? Deficient enim nobis dies, si cuncta seriatim revolvere voluerimus quae hac occasione patrata sunt mala. Haec igitur tam perversa, ut diximus, si sanctissimi Patres et apostolici praenoscerent, ante mortem eligerent, quam huic rei assensum praeberent. Quid autem mirum, si moderni Patres hoc non praeviderunt, quando et S. Moyses, cum quo Deus facie ad faciem loquebatur, serpentem aeneum, quem in deserto exaltaverat, in tabernaculo reliquit, quem postea populus adorans pro Deo colebat. Quem errorem destrucre volens [Col. 0673A] Ezechias rex, non veritus, quia Moyses famulus Domini eum fecerat, sed potius reputans, quia contra voluntatem Dei populus eum venerabatur, confregit eum, et populo, ut Deum adoraret, qui sua virtute patribus salutem dederat, praecepit. Simili itaque modo praesenti re agendum est. Postquam enim pastores sanctae Ecclesiae hac occasione tanta mala perpetrari cognoscunt, radicitus evellere hoc malum per omnia debent. Eradicare autem istud minime possunt, si investiri Ecclesias a saecularibus, etiam valde religiosis, permiserint. Non permittant igitur, sed magis Ecclesiam Dei sensui apostolorum, sanctorum et antiquorum Patrum conformare, et adjuvante gratia Spiritus sancti instituere verissime studeant.



CAP. CXVII.---Exhortatio ut in bono, quod coeptum est, perseveretur, malum vero omnimodis emendetur et de statere in ore piscis invento.
[Col. 0673B]

Summi et universales pontifices Gregorius VII, et Urbanus II, atque Paschalis II, videntes tot et tanta mala, quae breviter enumeravimus, de investitura Ecclesiarum, velut ex toxicata radice pullulare, ita ut jam pene totum corpus Ecclesiae lepra iniquitatis perfunderet, justissime synodalibus synodis decreverunt investituras Ecclesiarum minime fieri. Quod, agente gratia Dei, in sancta Ecclesia custodiri, et observari devotissime coeperat. At nunc quidam more Giezi, vel Simonis, quorum alter Dei gratiam mercari voluit, alter in proprios usus trahere, quod bene gestum est, dissipare volentes affirmant, hoc [Col. 0673C] jure regibus competere, ut Ecclesias investiant, scilicet, quia sacro oleo uncti sunt, non reminiscentes quia S. David sacro oleo unctus est; et tamen pro hac unctione non solum sacerdotes instituere, sed ne quidem templum aedificare permissus est. Salomon autem, qui templum aedificavit, non ideo hoc promeruit, quia sacro oleo in regnum unctus est, sed quia Christi figuram, qui vere pacificus sanctam Ecclesiam aedificat, ipso nomine praemonstrabat. Si igitur sancto David, prophetali gratia pleno, quod minus est, utpote viro bellatori concessum non est, multo magis nostri temporis imperatoribus hoc concedendum non est, ut sacerdotes investientes, Ecclesiam suo juri vindicent. Quod enim Ecclesia habet, [Col. 0763D] Christi, et non imperatoris est; quia non solum spiritalia, sed etiam saecularia Ecclesiae, Christo dicata sunt. Quod igitur Christi est, a Christo accipere debemus, et non a terrenis principibus. Si enim aliquis forensium populorum, quod juris sui est, et legaliter sibi dimissum, sine omni investitura possidere dignoscitur, quanto Dominus Christus, quod sibi juste legatum est, possidere, et cui voluerit, sine alicujus controversia concedere debet? Sunt autem quaedam Ecclesiae, quae juxta quod etiam B. Pater Benedictus in Regula sua, dum de filiis nobilium, qualiter suscipiendi sint, definiret, docuit, ita quasdam possessiones suscipiunt, ut ex eis donatores aliquid sibi ritineant. Quod postquam statutum fuerit, observandum per omnia est. Quamvis enim Ecclesia [Col. 0674A] cum suis omnibus libera sit, tamen exemplum Domini Christi sequens, hominibus saeculi, quae illorum sunt, negare non debet. Solvit autem Dominus tributum quod non debebat, quod in ore piscis inventum est (Matth. XVII). Piscis vero ille Ecclesiam significat. In ore autem piscis stater, unde tributum solveretur, inventus est, quia saepe Ecclesia obtinet unde hominibus saeculi juste aliquid reddere debeat. Qui vero propterea, quia aliquae Ecclesiae juste aliquid persolvunt, eas saecularibus hominibus subdere volunt, non justitiae favere, sed magis hoc facere convincuntur, ut solitam Simoniam iterum aperte exercere possint. Nam etsi non tam manifeste patet, tamen subtilius oculis divina ratione apertis, et istud vere Simoniacum esse probatur. Nam, teste B. Augustino, [Col. 0674B] ideo Simon gratiam Dei dato pretio accipere voluit, ut exinde gloriosior apparens, divinitatis honorem sibi ascriberet. Nostri vero temporis principes, qui Ecclesias Dei possidere desiderant, quare utique hoc ambiunt, nisi ut exinde gloriosiores in conspectu hominum appareant? Quod non esse eis concedendum magna ratio clamat, quia non ideo Ecclesias possidere debent, ut ditiores vel gloriosiores inde appareant, sed magis ipsi Ecclesiae servire pro salute animarum debent. Pastor autem in Ecclesia non nisi pro salute animarum eligi debet. Ergo qui dicit: Meae sunt Ecclesiae, et ego feci eas; de regno enim meo factae sunt, et mihi servire debent, et non possunt habere rectores, nisi ego dedero, nonne quod Dei est in jus proprium vindicat? Nonne [Col. 0674C] hoc aperte est non solum Simonis malitiam imitari, sed etiam transcendere? An, quia pecunias non pollicetur, sed gladium minatur, ideo Simoniacus non est habendus?

Huic autem vi coactus, compassione videlicet suorum fratrum, et filiorum, quos male tractari videbat, dicitur dominus papa Paschalis II in tantum praebuisse assensum, ut privilegio concesso hoc permiserit, ut episcopus non consecretur, nisi a regibus [cod., regionibus] annulo et baculo investiatur, et papa sine permissu regis pastorem non eligat; quod si fecerit, stare non possit, sed juxta voluntatem regis pastor eligatur, et non consecretur, nisi prius a rege investiatur. Quod quam sit gratiae Spiritus [Col. 0674D] sancti contrarium, et sacris canonibus adversum, satis abundeque supra docuimus. Si enim hoc regibus conceditur, tota Ecclesia eis subjugatur. Et qui ingreditur sacrum ordinem per saeculares potestates, obtinere convincitur. Quod Simoniacum esse, et sacris regulis contrarium, aperte omnibus patet. Non igitur sanctus papa hoc observare debet, sed magis studiosissime emendare, imitans beatissimi patris sui apostoli Petri fidem, cujus vicem per gratiam Dei in sancta Ecclesia obtinet, qui, quod timide ne. gavit, cum magna cordis dilectione emendare studuit. Emendanda enim haec fore, sanctorum Patrum exempla, et eorum sacratissima verba, et quae jam protulimus, et quae adhuc proferimus, apertissime docent. Ait enim apostolus Paulus. Si enim, quae [Col. 0675A] destruxi, iterum reaedifico, praevaricatorem me constituo (Gal. II). Quod cavendum beatissimo papae omnimodis est, qui hoc pravitatis vitium synodis congregatis ante prohibuerat. Non solum autem ne praevaricator in conspectu Dei appareat, huic rei assensum praebere non debet, sed ne etiam suimet ipsius sententiam incurrat, juxta ejusdem B. Pauli apostoli verba dicentis: Sunt aliqui, qui nos conturbant, et volunt evertere Evangelium Christi. Sed licet nos aut angelus de coelo evangelizaverit vobis, anathema sit (Gal. I). Sicut praediximus, et nunc iterum dico: Si quis vobis evangelizaverit praeter id quod accepistis, anathema sit. Modo enim hominibus suadeo, an Deo? Aut quaero hominibus placere? Si adhuc hominibus placerem, Christi servus non essem (ibid.). De hac re [Col. 0675B] ejus doctrina talis est, ut ordo ecclesiasticus episcopos per civitates constituat, sicut ipse suis discipulis praecepit. Constitutio autem episcoporum non ad spiritalia tantum pertinet, sed etiam ad corporalia.



CAP. CXVIII.---De eo, quod populus ad voluntatem Dei implendam cogendus est.

Quod autem dicitur, ideo hoc concessum, ut regia potestas dissidentes populos in unum constringat, non dignum et justum est. Non enim ideo faciendum est contra voluntatem Dei, ut populus sit unitus, sed ideo timenda est justitia Dei, ut populus ei concordet. Quod si non fecerit, sacerdotali auctoritate, et regia potestate cohibendus est non investitura, quae ideo adinventa est, ut hoc signo sanctuarium Dei se possidere imperator monstraret. Cui rei [Col. 0675C] non esse assensum praebendum, S. propheta cum gravi interminatione in psalmo LXXXII evidentissime docet. Emendandum est igitur, quod contra auctoritatem Veteris et Novi Testamenti concessum docetur.



CAP. CXIX.---De eo, quia prava sententia emendanda est.

Corrigendam vero pravam sententiam etiam S. Augustinus docet, inquiens: Magnae sapientiae est, hominem semetipsum corrigere. Et iterum: Nimis perverse seipsum amat, qui et alios vult errare, ut error suus lateat. Quanto enim utilius et melius, ubi ipse erraverit, ut alii non errent, admonet? Quod si noluerit, saltem comites erroris non faciat. Si enim mihi [Col. 0675D] Deus, quod volo praestiterit, ut omnium librorum meorum, quaecunque mihi rectissime displicent, opere aliquo ad hoc instituto colligam, atque demonstrem, videbunt homines, quia non sim acceptor personae mea.



CAP. CXX.---Quia cum magno studio perversis resistere debemus, et Deum magis timere quam hominem.

Quo [cod., quod] autem perversis resistere debeamus studio, ostendit S. Gregorius, dicens: Plerumque enim quieti, atque inconcussi relinquimur, si obviare pravis pro justitia non curamus. Sed si ad aeternae vitae desiderium animus exarsit, si jam verum lumen intrinsecus respicit, si in se flammam sancti fervoris ascendit, in quantum locus admittit, in quantum [Col. 0676A] causa exigit, debemus pro defensione justitiae nosmetipsos objicere, et perversis, ad injusta erumpentibus, etiam cum ab eis non requirimur, obviare. Nam cum justitiam, quam non amamus, in aliis feriunt, nos nihilominus sua percussione confodiunt, etiam, cum venari videantur.



CAP. CXXI.---De eadem re.

(INNOC. papae.) Error, cui non resistitur, approbatur, et veritas, cum minime defensatur, opprimitur: negligere quippe, cum possis perversos deturbare, nihil est aliud quam fovere, nec caret scrupulo societatis occultae, qui manifesto facinori de sinit obviare.



CAP. CXXII.---Item de eadem re.

(INNOC. papae.) Quid enim prodest illi suo errore [Col. 0676B] non pollui, qui consensum praebet erranti? Sine dubio contra mandata dimicat, et qui peccat, et qui consensum praestat erranti.



CAP. CXXIII.---Item de eadem re.

Consentire videtur errabundus, qui ad resecanda, ut corrigi debeant, non occurrit.



CAP. CXXIV.---De eadem re.

(AUGUSTIN.) Qui metu cujuslibet potestatis veritatem occultat, iram Dei super se provocat, quia magis timet hominem quam Deum.



CAP. CXXV.---Unde supra.

Uterque reus est, et qui veritatem occultat, et qui mendacium dicit; quia et ille prodesse non vult, et iste nocere desiderat.



CAP. CXXVI.---[Col. 0676C] Deum timentem nihil praesumere contra sanctorum Patrum instituta.

Qui vero omnipotentem Deum metuit, nec contra eum, nec contra apostolos, nec contra prophetas, vel contra SS. Patrum instituta agere aliquid ullo modo consentit. Hoc itaque, quod nunc in Domini Ecclesia iterum revocatum est, ut saeculi potestates electioni et investiturae praesulum dominentur, contra Evangelium, et contra apostolos et contra SS. Patrum instituta esse, supra manifeste docuimus. Sciendum autem, quod et propheticae doctrinae manifestissime obviat. Ait enim Dominus in Ezechiele propheta: Fili hominis, loquere ad filios populi tui, et dices ad eos: Terra, cum induxero super eam gladium, et tulerit populus terrae virum unum de novissimis suis, et constituerit super se speculatorem, et [Col. 0676D] ille viderit gladium venientem super terram, et cecinerit buccina, et annuntiaverit populo; audiens autem, quisquis ille est, sonitum buccinae, et non se observaverit, veneritque gladius, et tulerit eum, sanguis ipsius super caput ejus erit. Sonitum buccinae audivit, et non se observavit, sanguis ejus in ipso erit. Si autem se custodierit, animam suam salvavit. Quod si speculator viderit gladium venientem, et non insonuerit buccina, et populus non se custodierit, veneritque gladius, et tulerit de eis animam, ille quidem iniquitate sua captus est, sanguinem autem ejus de manu tua requiram (Ezech. XXXIII). Hoc exponens S. Hieronymus ait (lib. X in Ezech): Juxta spiritalem intelligentiam Ecclesia saepe de novissimis populi sui speculatorem [Col. 0677A] eligit, illum videlicet, quem et Apostolus scribens ad Corinthios (I Cor. XV) assumit judicem. Et post pauca: Speculator Ecclesiae vel episcopus, vel presbyter, qui a populo electus, et Scripturarum lectione cognoscens, et praevidens, quae ventura sunt, annuntiet populo, et corrigat delinquentem. Unde magnopere formidandum est, ne ad hoc officium accedamus indigni, et assumpti a populo negligentiae nos demus atque desidiae, et, quod his prius est, deliciis, ventrique et otio servientes, honorem nos accepisse putemus, non ministerium; siquidem Filius hominis non venit ministrari, sed ministrare (Matth. XX); et pedes discipulorum lavit (Joan. XIII), ut ostenderet omnes sordes et vitia a magistro in discipulis debere dilui atque purgari. Nec statim respondeamus: Quid [Col. 0677B] prodest docere, si nolit auditor facere, quod docueris? Unusquisque enim ex suo animo atque officio judicatur-tu, si locutus fueris, ille si audire contempserit. De magistris negligentibus Salomon loquitur: »Sapientia absconsa, et thesaurus occultus, quae utilitas utriusque?« (Eccli. XX.) Tale quid significatur, et in eum, qui scandalizaverit unum de minimis Ecclesiae: expedit ut alligetur ad colum ejus mola asinaria, ut abjiciatur in profundum (Marc. IX), quam in specula constitutus plurimis noceat



CAP. CXXVII.---Quia nihil pretiosius debet nobis esse quam veritas.

(FABIAN. papae.) Certissimum namque est quod neque amicitia, neque propinquitas generis, neque regni sublimitas, homini debet esse pretiosior [Col. 0677C] virtute; quia nihil pretiosius est Deo, qui veritas est.



CAP. CXXVIII.---Alios ab errore revocandos.

(LEON. papae.) Qui alios ab errore non revocat, seipsum errare demonstrat. Nam si cui facultas suppetit, et a malo non revocat excedentem, et ipse quoque particeps probatur erroris; quia debemus hanc conscientiam charitati, ut neque nos, neque alios perire patiamur.



CAP. CXXIX.---De eadem re.

(CASSIOD.) In praesenti itaque re non solum nobis, sed etiam illis, qui praesumptione sacrilega, quae Christi sunt, auferre moliuntur, taliter prospiciendum est, ut malum quod faciunt, non valentes perficere, [Col. 0677D] a malis operibus cessent.



CAP. CXXX.---De eadem re.

Item sanctus Augustinus ait: Magnae sapientiae est revocare hominem quod male locutus est.



CAP. CXXXI.---Quid agendum sit, quando ita concludimur, ut sine peccato evadere non possimus.

Beatus Gregorius in Moralibus ait: Cum mens inter minora et maxima peccata constringitur, si omnino nullus sine peccato evadendi aditus patet, minora semper eligantur, quia et qui murorum ambitu, ne fugiat, clauditur, ibi se in fugam praecipitat, ubi brevior murus invenitur.



CAP. CXXXII.---De eadem re.

Definitio incauta, laudabiliter solvenda, nec praevaricatio est, sed temeritatis emendatio.



CAP. CXXXIII.---Non esse faciendum malum quod juramento promisimus.
[Col. 0678A]

Malum quod facturum se aliquis sacramento devoverat, omnino non faciat; quia stulta vota frangenda sunt. Poeniteat autem, quia nomen Domini in vanum sumpsit, jurans se facturum quod nec sine sacramento, nec cum sacramento facere debet.



CAP. CXXXIV.---De eo, quia pro nostro honore maculam sacro ordini non debemus inferre.

Summi itaque pontifices, pro honore Dei et sanctae matris Ecclesiae viriliter decertantes, exemplum sancti Patris Ambrosii imitari dignemur dicentis (epist. 20): Non tanti est Ambrosius, ut propter se dejiciat sacerdotium; non tanti est unius vita, quanta est dignitas sacerdotum. Haec autem est vere dignitas [Col. 0678B] sacerdotum, ut, quod Dei est, a solo Deo se accipere gratulentur.



CAP. CXXXV.---Quid agendum sit, quando turbatur Ecclesia.

In causa fidei sacerdotum debet esse collatio, sicut factum est sub Constantino Augusto piae memoriae, qui nullas leges ante praemisit, sed liberum dedit judicium sacerdotibus.



CAP. CXXXVI.---De eo, quia in prava sententia perseverare non debemus.

Ostendens S. Ambrosius, in prava sententia, si contigerit, non debere perseverari, sed statim ad bonum reverti, subdit de sanctis Patribus, dicens: Episcopi Arimino venientes, sinceram prius susceperant fidem. Sed Constantio imperatore agente, dum [Col. 0678C] volunt quidam de fide intra palatium judicare, id egerunt, ut circumscriptionibus illa episcoporum judicia mutarentur. Qui tamen inflexam statim revocavere sententiam. Et certe major numerus Arimini Niceni concilii fidem probavit, Ariana decreta damnavit. Ita et in hoc tempore agendum est. In hoc enim, quod vel ad horam surrepsit, perseverandum non est, sed magis bonum, quod coeptum fuerat, firmius est retinendum.



CAP. CXXXVII.---Quia non solum nobis, sed etiam imperatori praestamus, si ei ad malum non consentiamus.

Item beatus Ambrosius, cum vasa Ecclesiae tradere compelleretur, ait (Serm. contr. Auxent.): Me, si de me aliquid compelleretur, et posceretur, aut si [Col. 0678D] fundus, aut domus, aut aurum, aut argentum, id quod mei juris esset, libenter offerrem. Templo Dei nihil possum decerpere, nec tradere. Illud custodiendum, non tradendum acceperam. Deinde consulere me etiam imperatoris saluti, quia nec mihi expediret tradere, nec illi accipere. Accipiat autem vocem liberi sacerdotis: si vult sibi esse consultum, recedat a Christi injuria. Haec plena humilitatis sunt, ut arbitror, plena affectus ejus, quem imperatori debet sacerdos. Hoc itaque in loco considerandum et toto corde ruminandum est, quantum mali sit totam Ecclesiam imperatoribus tradere, cum iste vir sanctus etiam vasa Ecclesiae cum tanta constantia denegaverit. Totam vero Ecclesiam tradit, qui pastores non nisi per manum laicam ei habere concedit.



CAP. CXXXVIII.---De eo, quia Ecclesia Dei, id est haereaitas Christi, imperatori tradi non debet.
[Col. 0679A]

Sanctam Ecclesiam, id est Christi haereditatem, non debere alicui hominum tradi, confirmans S. Ambrosius ait (Serm. contr. Auxent.): Meministis, quia lectum sit hodie Nabuthe sanctum virum, possessorem vineae suae, interpellatum petitione regia, ut vineam suam daret, ubi rex, succisis vitibus, olus vile sereret, eumque respondisse (III Reg. XXI): Absit ut ego patrum meorum tradam haereditatem! regem contristatum esse, quod sibi esset alienum jus negatione justa negatum, sed et muliebri consilio deceptum; Nabuthe vites suas vel proprio cruore defendit. O sacerdotes Christi! O veri pastores sanctae [Col. 0679B] Ecclesiae, quibus Deus fideles suos regendos praecepit! Attendite quid Christi sacerdos, magnus Ambrosius subjungit inquiens (ibid.): Si ille vineam suam non tradidit, nos trademus Christi Ecclesiam? Quid igitur responsum est contumaciter? Dixi enim conventus: Absit a me, ut tradam Christi haereditatem! Si ille patrum haereditatem non tradidit, ego tradam Christi haereditatem? Sed et hoc addidi: Absit, ut tradam haereditatem patrum, hoc est, haereditatem Dionysii, qui in exsilio in causa fidei defunctus est, haereditatem Eustorii confessoris, haereditatem Merocli, atque omnium retro fidelium episcoporum! Respondi ego, quod sacerdotis est; quod imperatoris est, faciat imperator. Prius est ut animam [Col. 0679C] mihi auferat, quam fidem. Nunc ista consideremus, charissimi patres, et sequentes exemplum sancti Patris Ambrosii, absit, ut tradamus haereditatem Christi, absit, ut tradamus haereditatem beatissimi Petri apostoli, cui Christus dicere dignatus est: Tibi dabo claves regni coelorum! (Matth. XVI.) Qui hanc haereditatem, jubente Salvatore, omnibus suis successoribus in perpetuum tradidit, ipse B. Petrus, et omnes sacratissimi praesules, Patres nostri, Spiritum sanctum episcopis tradentes, baculum et annulum eis dederunt, ut per corporale signum, spiritale utique demonstrarent. Nunc autem absit ut laici et saeculares, vanae gloriae servientes et avaritiae, quod spiritale est, nostra permissione tradere audeant. Quid enim eis superest, nisi ut manus [Col. 0679D] imponant? Quod si hoc non solum opere, sed et verbo ipso nefas esse creditur, quanto magis a tanta nequitia cessandum est? Valde enim timendum est quod idem B. Ambrosius subsequitur, et dicit (ibid.): Christus templum suum ingreditur, et flagellum prendit, et ejicit de templo nummularios. Non patitur namque in suo templo esse eos qui vendant cathedras, non patitur in suo templo pecuniae esse vernaculos. Quid sacrae cathedrae, nisi honores? Quid sunt columbae, nisi simplices mentes fidelium, vel animae fidem candidam et puram sequentes? Ego ergo inducam in templum quem Christus excludit? Jubet enim exire, qui dignitates vendit, et honores; jubet enim exire, qui vendere vult simplices mentes fidelium.



CAP. CXXXIX.---Contra eos qui dicunt contra imperatorem nos facere, quia praedicamus ecclesiasticas res sine ejus investitura pastores possidere debere.
[Col. 0680A]

Cum nos pure et simpliciter electionem praesulum debere fieri praedicemus, electum vero investitum per manus sacerdotum et consecratum Caesari reddere imperemus, quae Caesaris sunt, sicut ipse Dominus fecit, quemadmodum etiam B. Ambrosius et S. Joannes Chrysostomus egerunt, quorum alter ad Gallias, alter vero ad Thracias legationem pacis peregerunt, sicuti et multos sanctorum egisse manifestum est; quidam perverse loquentes asserunt nos supra ipsum imperatorem erigi velle. Quibus nos Ambrosii verbis obviare debemus, qui de persecutoribus suis loquitur, dicens (Serm. contr. [Col. 0680B] Auxent.): Dicebant: Plus vult Ambrosius posse quam imperator, ut imperatori vel unam basilicam non tradat. Quod cum dicunt, apprehendere sermones nostros gestiunt, sicut Judaei, qui Christum versuto sermone tentabant dicentes: Magister, licet tributum dare Caesari, an non? (Luc. XX.) Semperne de Caesare famulis Dei invidia commovebitur? Et hoc ad calumniam sibi arcessit impietas, ut imperiale nomen obtendat. Et isti non possunt dicere, quod eorum non habeant sacrilegium, quorum imitantur magisterium. Et tamen videte, quanto pejores sunt Ariani Judaeis. Illi quaerebant utrum solvendum putaret Caesari jus tributi; isti imperatori volunt dare jus Ecclesiae. Sed ut perfidi suum sequuntur auctorem, [Col. 0680C] ita et nos quae nos Dominus et auctor noster docuit, respondeamus.



CAP. CXL.---Item confirmatio ejusdem sententiae.

Hic videndum, hic memoriae catholicorum arctius recondendum, quod S. Ambrosius de Simoniacis, qui totam Ecclesiam tradere volunt, diceret, qui haec contra Arianos pro una tantum basilica locutus est? Quo in loco subjungens S. Pater Ambrosius ait (Serm. contr. Auxent.): »Considerans Jesus dolum Judaeorum, dixit ad eos: Quid me tentatis? Ostendite mihi denarium. Et cum dedissent, dixit: Cujus imaginem habet et inscriptionem? Respondentes dixerunt: Caesari. Et ait illis Jesus: Reddite quae sunt Caesaris, Caesari, et quae sunt Dei, Deo (Luc. XX). [Col. 0680D] Tributum Caesaris est; non negamus: Agri Ecclesiae solvunt tributum.



CAP. CXLI.---Contra eos qui dicunt in potestate Romani pontificis esse Ecclesias Dei imperatoribus tradere.

Quod injustum et Deo placitum non est, non posse facere aliquem sacerdotem, confirmat S. Ambrosius dicens (epist. 20): Convenerunt me primo viri comites consistoriani, ut et basilicam traderem, et procurarem, ne quid populus turbarum moveret. Respondi quod erat ordinis: Templum Dei tradi a sacerdote non posse. Acclamatum est a populo.



CAP. CXLII.---Hic ostenditur falsum esse, quod quidam dicunt: Omnia terrena imperatoris sunt.

Iterum S. Ambrosius ostendens, eos contra veritatem loqui, qui dicunt (epist. 20): Ideo, quae Ecclesia [Col. 0681A] possidet, imperatoris sunt; quia omnia terrena ejus sunt, ait: Convenior ipse a comitibus, tribunis, ut per me basilicae fieret mutua traditio, dicentibus, imperatorem suo uti, eo quod in potestate ejus essent omnia, ideo ei omnia tradi debere; respondi: Si me peteret quod meum esset, id est fundum meum, argentum meum, jus hujusmodi meum, quanquam omnia, quae mea sunt, sint pauperum, verum ea, quae divina sunt, imperatoriae potestati non sunt subjecta. Si patrimonium petat, invadite; si corpus; occurram; vultis in vincula rapere? vultis in mortem? Voluntati est mihi. Pro altaribus gratius immolabor.



CAP. CXLIII.---De eo, quia sacerdotes seditionem populi excitare non debent; si vero pro justitia, quam praedicant, excitata fuerit, non eis ascribendum.

[Col. 0618B] Et post pauca (Epist. 20): Cum populus una cum regiis comitibus perturbaretur, exigebatur a me, ut compescerem populum. Referebam, in meo jure esse, ut non excitarem, in Dei manu, ut mitigaret. Itemque populus nutu Dei mitigatus ait: Rogamus, Auguste, non pugnamus; non timemus, sed rogamus. Hoc Christianos decet, ut et tranquillitas pacis optetur, et fidei veritatisque constantia nec mortis revocetur periculo.



CAP. CXLIV.---Exaggeratio hujus sententiae, et quam grave sit Ecclesiam tradere.

Et item (Epist. 20): Tentatus est Job nuntiis coacervatis malorum; tentatus est etiam per mulierem, quae ait: »Dic aliquod verbum in Deum, et morere [Col. 0681C] (Job II).« Videtis quanta subito moveantur? Gothi, arma, Gentiles. Advertitis quid jubeatur, cum mandatur tradere basilicam? Hoc est: Dic aliquod verbum in Deum et morere. Nec solum dic adversus Deum, sed etiam fac adversus Deum. Mandatur: Trade altaria Dei. Urgemur igitur praeceptis regalibus, sed confirmamur Scripturae sermonibus: respondit Job uxori, dicens: »Tanquam una ex insipientibus locuta es (ibid.).«



CAP. CXLV.---De eo, quia tam graves tentationes non uni homini, sed universae Ecclesiae fiant, et quia in divinis nullum jus imperator habeat.

Et item post pauca ostendens quia Ecclesia graves tentationes sustinere deberet, ait (Epist. 20): [Col. 0681D] Quae ratio igitur est adversus hunc vermiculum graviores tentationes, nisi quia non me, sed Ecclesiam persequuntur? Mandatur denique: Trade basilicam. Respondeo: Nec mihi fas est tradere, nec tibi, imperator, accipere expedit. Domum privati nullo potes jure temerare, domum Dei existimasti auferendam? Allegatur imperatori licere omnia; ipsius esse universa. Respondeo: Noli te gravare, imperator, ut putes te in ea, quae divina sunt, imperiale aliquod jus habere. Noli extollere, sed si vis diutius imperare, esto Deo subditus. Scriptum est: »Quae Dei, Deo, quae Caesaris, Caesari (Matth. XXII).« Ad imperatorem palatia pertinent, ad sacerdotem Ecclesia. Publicorum tibi moenium jus consessum est, non sacrorum.



CAP. CXLVI.---Quam firmus in his sacris sententiis beatus Ambrosius fuerit.
[Col. 0682A]

Quae omnia, quae fidei, et devotionis firmitate beatus Ambrosius protulerit, subdens demonstrat (Epist. 20): Pro quibus omnibus ego tyrannus appellor, et plus etiam quam tyrannus. Imperator exasperatus, comitibus rogantibus, ut deponeret indignationem, ad Ecclesiam procederet, ait: Si vobis jusserit Ambrosius, vinctum me tradetis. Quam vocem omnes cohorruerunt. Sed Gallicanus praepositus cubiculi mandare mihi ausus est: Tu contemnis Valentinianum? Caput tibi tollo. Respondi: Deus permittat tibi, ut impleas quod minaris. Ego enim patiar quod episcopi, tu facis quod spadonis. Atque utinam Dominus avertat eos ab Ecclesia! in me omnia [Col. 0682B] tela convertant, meo sanguine suam sitim expleant! Huic rei attestatur historia Tripartita, dicens de B. Ambrosio quia, dum de ecclesia juberetur exire, ait: Ego sponte hoc non ago, ne lupis ovium septa contradere videar, aut blasphemantibus Deum. Hic si placet, occide, hoc loco mortem prona suscipio voluntate. Hic vero Valentinianus imperator, qui, agente matre Justina Augusta, ariana, beatum Ambrosium persecutus est, filius fuit illius Valentiniani, sub quo B. Ambrosius episcopatum suscepit.



CAP. CXLVII.---Exhortatio, ut sic serviatur imperatori, ut Deus non offendatur.

Beatus etiam Pater Augustinus in libris De verbis Domini exponens quomodo intelligenda sint [Col. 0682C] verba sancti Apostoli, quibus nos potestatibus sublimioribus subditos esse praecepit, ait: »Qui resistit, inquit Apostolus, potestati, Dei ordinationi resistit (Rom. XIII).« Sed quid, si illud jubeat quod non debet fieri? Hic sane contemne potestatem, timendo potestatem. Si aliquid jusserit procurator, nonne faciendum est? Tamen si contra proconsulem jubeat, non utique contemnis potestatem, sed eligis majori servire; nec hinc minor irasci debet, si major praelatus est. Rursum, si aliud ipse proconsul jubeat, et aliud imperator; nunquid dubitatur, illo contempto, illi esse serviendum? Ergo si aliud imperator, et aliud Deus, quid judicatis? Solve tributum, esto mihi in obsequium. Recte. Sed non in idolio. In idolio [Col. 0682D] prohibet. Recte. Quis prohibet? Major potestas. Da veniam; tu carcerem, ille gehennam minatur. Inde est quod sancti martyres contempserunt potestates terrenas, ut vero Domino deservirent. Hac expositione omnes sententias sanctarum Scripturarum, nobis potestatibus terrenis obedire praecipientibus [Sic cod. leg. praecipientes], intelligere convenit. Quod autem de idolio S. Augustinus ait, hoc de haeresi et de omni iniquitate intelligendum est.



CAP. CXLVIII.---De eo, quia non tantum vasa altaris sacra sunt, sed etiam omnia, quae offeruntur.

Sacra esse universa quae Ecclesia possidet, non tantum videlicet ea quae usu communi omnes sacrata dicimus, in vasis scilicet et basilicis, vel aliis quibusque sacratis rebus, sed etiam terrenis, vineis, [Col. 0683A] hominibus, bestiis, pecuniis et omnibus omnino rebus quae Domino voventur; superius multis exemplis docuimus. Ubi attendendum quia omnia ista, quantum ad se, sancta non sunt, sed quantum ad illius supereminentem sanctitatem, cui offeruntur, et illorum, qui offerunt, devotionem. Et hoc ita esse intelligendum, S. Augustinus super Joannem loquens, apertissime declarat, de Juda inquiens: Ecce fur est Judas, et ne contemnas, fur sacrilegus, non qualiscunque fur loculorum, sed fur Dominicorum loculorum, et sacrorum. Sic crimina discernuntur in foro qualiscunque furti et peculatus. Peculatus est enim furtum de republica, et non sic judicatur furtum rei privatae, quomodo publicae. Quanto vehementius judicandus est sacrilegus fur? [Col. 0683B] Non undecunque tollere, hoc est, et de Ecclesia tollere. Qui aliquid de Ecclesia furatur, Judae perdito comparatur. Perscrutanda sunt verba sancti doctoris, qui eum furem sacrilegum nominavit, qui pecuniam Dominicam furabatur. Non autem Judas de Ecclesia corporali, quae nondum erat, sed de loculis furabatur. Pecunia vero illa non erat sancta, neque loculi sancti. Quare itaque sacrilegus fur, nisi quia pecunia illa, quamvis per se sancta non fuerit, sancta tamen erat, quia sancti Christi Domini nostri et ejus apostolorum erat? Ita et praesentis temporis Ecclesia, omnia, quae possidet, per se quidem sancta non sunt, sed quia Christi et ejus Ecclesiae sunt, sancta sunt. Qui ergo ea furatur, vel vi rapit, sacrilegus fur, sive sacrilegus [Col. 0683C] raptor judicandus est. Ergo nec imperator in ecclesiasticis rebus jus habere debet, quia videlicet sancta, et Deo dicata sunt. Et inde est quod B. Ambrosius ait (Epist. 20): Ad imperatorem palatia, ad sacerdotem Ecclesia pertinet. Hoc autem pueriliter intelligere non debemus, sed nomine Ecclesiae omnia, quae Ecclesiae sunt, designari scire debemus. Huic autem sensui et sanctissimus Pater Benedictus concordans, cum describeret monachorum Regulam, ait de cellerario monasterii Omnia vasa monasterii, cunctamque substantiam quasi altaris vasa sacrata conspiciat.



CAP. CXLIX.---De eadem re.

Sanctus etiam Pater Gregorius sancta esse quae Deo offeruntur, etiam ante quam sacrificentur, in [Col. 0683D] suis Dialogis ostendit, inquiens: Cum quidam presbyter in aquis calidis sese lavans, cujusdam hominis obsequio frueretur, quadam die detulit secum duas oblationum coronas. Cumque more solito lavisset, et ejus obsequio in omnibus usus esset, obsequenti sibi viro panem pro benedictione obtulit, petens, ut benigne susciperet, quod charitatis gratia offerret. Cui ille moerens afflictusque respondit: Mihi ista quare das, Pater? Iste panis sanctus est: ego hunc manducare non possum; sed si vis mihi aliquid praestare, omnipotenti Deo pro me hunc panem offer, et tunc te exauditum cognosce, cum huc rediens, me non inveneris. In his itaque verbis notandum est, quia non solum vivorum testimoniis, sed etiam defunctorum [Col. 0684A] visionibus sancta esse, quae Deo offeruntur, verissime comprobantur.



CAP. CL.---Vera comprobatio, quia sicut minima, ita et majora, quae Deo offeruntur, Ecclesiae jure competunt.

Sunt vero nonnulli qui dicant: Ecclesia quidem, et circuitus ejus Deo consecratus, vere hominum nulli pertinet, nisi Deo et ejus sacerdotibus, ea vero, quae Ecclesia possidet, nunc per orbem glorificata, id est ducatus, marchias, comitatus, advocatias, monetas publicas, civitates et castra, villas et rura, et caetera hujusmodi ita ad imperatorem pertinent, ut nisi pastoribus Ecclesiae semper, cum sibi succedunt, iterum dentur, nequaquam ea habere [Col. 0684B] debeant. Et inde est, quod ei jus in Ecclesia deberi in tantum contendunt, ut eam etiam investire debere dicant. Sed hi, si pacifice ea, quae supra protulimus, dignentur advertere, liquido cognoscent, quia non solum parva, quae prius Ecclesia possederat, ejus sunt, sed et magna, quae nunc possidet, illius sunt. Parvae enim possessiones, quas ante Constantinum imperatorem possedit, ideo ejus sunt, quia Deo oblatae sunt, et magnae possessiones, quas post Constantinum possidet, ideo ejus sunt, quia Deo oblatae sunt. Sponsus enim ejus, Dominus Christus, qui prius eam erudivit penuria, nunc ditare dignatus est gloria. Imperatori autem, pietatem et justitiam servanti, non solum jus Ecclesiae temerare, sicut ex verbis S. Ambrosii docuimus, [Col. 0684C] non licet, sed ne quidem alicujus privati. Quod quidem in jure privati observant, absit ut in jure Dei temerare imperator audeat!



CAP. CLI.---Contra eos qui dicunt: Terrena Ecclesiae imperatoris sunt, et nisi pastores de manu ejus accipiant, ea habere non debent.

Ait enim imperatori B. Ambrosius (Epist. 20): Domum privati nullo potes jure temerare; domum Dei existimasti auferendam? Hic attendant, qui in tantum perversae sententiae manum dederunt, ut dicant, Ecclesiam quidem suo juri subdere non potest imperator, sed ea, quae Ecclesiae sunt, ita imperatoris sunt, ut pastor Ecclesiae ea habere non possit, nisi ab imperatore accipiat. Quis enim eos ferret, si dicerent: [Col. 0684D] Domum quidem privati temerare non potest imperator, sed tamen possessiones ejus ita imperatoris sunt, ut nisi ab imperatore eas accipiat, possidere haec nequaquam praevaleat? Et si hoc tam absurdum in rebus humanis intelligitur, ut nullus etiam injustissimus judex hoc judicare ullo modo audeat, quanto magis hoc dicendum non est de rebus illius, qui fecit coelum et terram? Ipse enim, quamvis omnia ipsius sint, tamen specialiter sua dicere dignatur ea, quae sponsae suae, sanctae scilicet Ecclesiae donantur. Unde et discipulis suis ait: Qui vos honorat, me honorat (Luc. X). Honor autem sanctae Ecclesiae non solum in spiritalibus, sed etiam in corporalibus verissime intelligitur.



CAP. CLII.---Quia episcopi, vel abbates per suos fideles de magnis possessionibus, quas possident, servire imperatoribus debent.
[Col. 0685A]

Sane sciendum quia, sicut mutare, quod sui majores catholici imperatores fecerunt, Christianus imperator non debet, ita et si quid Ecclesiae eo tempore donatum, ut sibi aliquid imperator exinde reservaverit, si contra canones sacros non fuerit, solvendum ei, nisi forte remiserit, per omnia est. Sicut enim, quae jam Deo consecrata sunt, hominibus saeculi assignare non debemus, ita quae illorum sunt, nisi ipsi donaverint, eis auferre non possumus. Episcopi autem et abbates, observantes praecepta canonum, saecularibus negotiis se miscere non debent. De reditu autem illarum magnarum possessionum [Col. 0685B] juxta constitutum sacrorum canonum quatuor portiones in episcopiis fieri debent; in abbatiis vero communia omnia esse juxta regulam sanctorum apostolorum.



CAP. CLIII.---Contra eos qui dicunt, ideo imperatores Ecclesiam investire, quia sacrati sunt.

Sunt etiam qui dicant, imperatori, quia sacro oleo unctus est, bene competere, ut pastores Ecclesiae donet. Quod quidem miramur, si aliqui sapientum dicunt. Non enim ad hoc ungitur, ut Ecclesiam bene disponat, sed ut regnum fideliter regat. Ecclesiam enim non debet ordinare, sed ei ut filius obedire. An non et Ozias rex, sicut omnes Judaeae reges, oleo sancto unctus est? Cur igitur, si regibus unctis sacra competunt, cum incensum offerre vellet, lepra [Col. 0685C] percussus est? (II Par. XVIII.) Nonne majus est, praerogativam episcopatus tribuere, quam incensum offerre? Desinant ergo reges, vel imperatores, ab hac praesumptione, ne forte iratus Dominus lepra spiritali eos percutiat, et de Ecclesia sua exire eos compellat. Ament regulas catholicae Ecclesiae custodire, ut in aeterna Ecclesia cum Christo possint regnare. Amen.



CAP. CLIV.---Contra eos qui dicunt: Spiritalia episcopis pertinent, saecularia nequaquam.

Sed ne forte aliquis obsistat, et dicat: Sententiis episcoporum spiritalia subjacere possunt, terrena vero nequaquam; attendat religiosi imperatoris Theodosii praeceptum de hac re dicentis:



CAP. CLV.---Constitutio Theodosii imperatoris.

[Col. 0685D] Omnes itaque causae, quae vel praetorio jure, vel civili tractantur negotio, episcoporum sententiis terminatae perpetua stabilitate permaneant, nec liceat ulterius retractari negotium, quod episcoporum sententiis fuerit diffinitum.



CAP. CLVI.---Diversa praecepta legum eadem firmantium, quae et sacri canones.

Quia vero protulimus multa canonum praecepta et sanctorum exempla, quibus probaremus pure et simpliciter pastores in Ecclesiam introducendos, et quod Ecclesia obtinet, jure perpetuo possidere debere, et non imperatori, vel alicui magnati licere investire, vel aliquo modo sibi subjugare Ecclesiam, vel ea, quae possidet, aliquo ingenio alienare, vel alicui personae tribuere, proferamus nunc et Christianorum [Col. 0686A] imperatorum imperialia praecepta, et etiam eos a sacris canonibus non deviare. Taliter enim de ordinatione episcoporum statuerunt dicentes.



CAP. CLVII.---Quid observandum sit in ordinatione episcopi.

Debet enim prius disceptari de vita episcopi, utrum bona sit, an reprehensibilis, et utrum bonis testimoniis muniatur, an non? Eo autem tempore, quo consecratur, consulat eum is, qui consecrat, si possit facere, atque custodire omnia, quae divini praecipiunt canones, et siquidem denegaverit, se non posse custodire, non consecretur. Si autem pollicitus fuerit observaturum se, quantum homini possibile est, sancta canonum praecepta, tunc is, qui consecrat, [Col. 0686B] eum admonere, atque praedicare ei debet, et religiosis episcopis connumerabitur. Nam canones Patrum vim legum habere oportet. Sin autem aliquis pecuniam dederit, eoque modo consecratus episcopus fuerit, non solum ipse, sed etiam qui consecravit eum, inter episcopos non erit; vel pecunia, vel res data consecrationis causa sacro Ecclesiae sanctae addicantur, sive episcopus, sive clericus sit, qui dedit. Is autem, qui accepit, non solum res amittat, sed etiam gradum atque honorem clericatus. Similiter autem et si laicus fuerit, qui pecuniam, vel res accepit, et ipsas amittat, et aliud tantum, quantum accepit, poenae nomine sanctae Ecclesiae praestare compellatur. Sed et si magistratum [Col. 0686C] gerat, in magistratu esse desinat, et exsilio irrevocabili condemnetur.



CAP. CLVIII.---Quia, quod sanctis locis datum est, firmiter eis permanere debet.

Maneant jura praestita episcopis, et omnia privilegia. Item: Omnia solatia et liberalitates religiosis locis datae firmiter maneant.



CAP. CLIX.---Item de eadem re.

Possessiones ad religiosas domos pertinentes nullam descriptionem agnoscant.



CAP. CLX.---De haereditate in nomine Christi relicta.

Si quis in nomine Domini nostri Jesu Christi haereditatem reliquerit, capiat id quod relictum est Ecclesia.



CAP. CLXI.---De haereditate relicta martyribus.
[Col. 0686D]

Si quis in nomine martyrum haereditatem reliquerit, capiat lucrum ejus Ecclesia.



CAP. CLXII.---Res episcopi in jus Ecclesiae legaliter devenire.

Si quis post episcopatum, vel ante consecrationem, voluerit proprias res Ecclesiae offerre cujus episcopus erit, hoc laudabile est; quia non est emptio, sed oblatio.



CAP. CLXIII.---Res Ecclesiae firmiter permansuras.

Nullam diminutionem patiantur ecclesiastica jura in rebus, quas post episcopatum acquisitas Ecclesiae eorum competere disposuimus.



CAP. CLXIV.---De episcopis pro rebus Ecclesiae non constringendis.
[Col. 0687A]

Nullus episcopus pro rebus Ecclesiae suae exactionem, vel molestiam patiatur.



CAP. CLXV.

Quid agere debeat imperator, si commutare voluerit cum Ecclesia.

Si imperator commutare voluerit cum Ecclesia, potestatem habeat, tantum, ut res melioratas Ecclesia pro commutatione suscipiat.



CAP. CLXVI.---De reverentia imperatorum in clericos.

Ecce his sacris constitutionibus aperte patet quantam reverentiam sacri imperatores Ecclesiae Dei et ei servientibus habere debeant!



CAP. CLXVII.---Exempla sanctorum, quibus pro veritate usque ad mortem certare plenissime admonemur.

[Col. 0687B] Igitur postquam tanta observandae veritatis praecepta praemisimus, nunc breviter sanctorum exempla, qui pro veritate non timuerunt praesentem vitam perdere proferamus, et sic, Deo auxiliante, praesentem libellum de honore sanctae matris Ecclesiae ad finem ducamus. Hic primum occurrit beatus Joannes, Domini praecursor, veritatis in tantum amator, ut injustum facinus interdicendo regi, mori pro veritate nequaquam timeret. Sic et beatus Elias regi obsistendo persecutionem pati veritus non est. Beatus etiam Moyses, Dei praeceptis populum erudiens, non honorem, sed persecutionem ab eis saepissime passus est. Machabaei vero beati martyres [Col. 0687C] pro patriis legibus mori non recusarunt. Tres pueri in camino ignis pro veritate mitti non refugierunt. Sancti etiam apostoli totius mundi odia contra se concitare pro Christi veritate non refugientes, sua morte nos docuerunt pro Christo non timere, et mortem libenter amplecti. Beati etiam Stephani protomartyris et omnium eum sequentium martyrum Christi exempla sequenda sunt, qui innumeris et exquisitis tormentis a veritate deflecti non potuerunt. Sunt et alii sacratissimi confessores, quibus non dictum est ut idola adorarent, sed ut dogmata sacra mutarent, sicuti beatus exstitit Athanasius, Alexandrinae Ecclesiae praesul, Hilarius etiam Pictaviensis, et Paulinus Treverensis, Eusebius insuper Vercellensis, qui contra Arium dimicantes, pro veritate [Col. 0687D] Christi pati non dubitaverunt. Quin etiam et B. Martini papae exemplum valde imitandum est, qui et ipse pro fide incarnationis Domini exsilium et vincula pati non refugit. Sunt autem et aliorum exempla tanta sanctorum, ut tempus ante deficiat, quam dinumerare possimus Veteris et Novi Testamenti Patres, qui, ut Apostolus ait, per fidem vicerunt regna, operati sunt justitiam, adepti sunt repromissiones (Hebr. XI). Adhuc autem unum sanctae Ecclesiae athletam, Joannem videlicet Chrysostomum, ad medium deducamus. Qui in tantum perfectus, in tantum Spiritu sancto plenus exstitit, ut pro cujusdam viduae defensione, cui Augusta vineam suam tulerat, non dubitaret eam arguere et Jezabeli similem dicere. Ad ultimum odio invalescente, quia [Col. 0688A] injustitiam publice arguebat, et pro quadam imagine, quam Augusta juxta ecclesiam ponere ausa est, eam iterum publice increpavit, concilio pseudoepiscoporum, quos ipse dudum juste damnaverat, damnatus, imperatore etiam Arcadio, agente uxore, persequente, exsilio directus, pro justitia mori non recusavit. Quid iste vir, quid istis diebus ageret, quando Ecclesia tota calcatur, qui pro unius viduae defensione imperatoris animum contra se usque ad mortem excitare non timuit? Merito sanctus Innocentius papa et omnes Occidentales episcopi, audientes injustam necem tanti viri moti sunt, et omnes hujus rei fautores anathemate damnaverunt. Moderno etiam tempore venerandae memoriae Gregorius VII papa pro honore sanctae Ecclesiae dimicans, multas [Col. 0688B] et varias tempestates sustinuit, sed flecti non potuit, quia fundatus erat supra firmam petram. Urbanus etiam ejus successor II illius sequens exemplum, pro Domini sponsa multa pericula sustinere non renuit. Sciendum enim quia ejus temporibus in tantum schismaticorum persecutio crevit, ut in quodam tempore in tota urbe Romana consistere non auderet. Qui tamen non cessit, sed patienter ferens, Christo pro se obtinente, omnis haereticorum vis destructa, et ipse sanctae Ecclesiae redditus, apud B. Petrum in sua sede beato fine quievit. Nos itaque haec sanctorum exempla, sanctissimi Patres, sequentes, custodiamus juxta propheticam admonitionem (Psal. XXXVI), veritatem, et videamus aequitatem, quoniam sunt reliquiae homini pacifico. Injusti [Col. 0688C] autem, quamvis ad tempus florere videantur, in aeternum disperibunt. Gratia autem Dei, quam nos, Deo donante, defendimus, et hic et in aeternum nos custodire dignabitur. Amen



CAP. CLXVIII.---Adhortatio, ut pro his sacris dogmatibus, Deo nos corroborante, usque ad mortem certemus.

Attendentes itaque, sanctissimi Patres, horum sanctorum exempla, cognoscentes etiam ista sacratissima dogmata sanctae Ecclesiae ab ipso Domino Christo fore collata, pro eis observandis usque ad mortem, Deo nos corroborante et confirmante, studeamus certare, certi de misericordia Christi, qui primo pastori, beato Petro apostolo in judicio suae [Col. 0688D] verae dilectionis pascendas suas oves commisit. Quia si pro his occubuerimus, pro justitia morti trademur. Beati autem, ut ipse Dominus ait, qui persecutionem propter justitiam patiuntur, quoniam ipsorum est regnum coelorum (Matth. V). Justum est enim pro honore sanctae matris Ecclesiae Dei gregem pascendo usque ad mortem certare, adhortante nos etiam beatissimo Joanne evangelista, atque dicente: Sicut Christus pro nobis animam suam posuit, ita et nos animas nostras pro fratribus ponere debemus (I Joan. III). Omnipotens autem Deus per nos infimos et ultimos servos suos haec in vestris auribus loquitur, per se sancti Spiritus gratia in vestris cordibus eadem loqui et confirmare dignetur, qui pro amore suae sanctae Ecclesiae de sinu Patris descendere, [Col. 0689A] et mortem gustare dignatus est, qui vivit et regnat cum Patre in unitate Spiritus sancti Deus [Col. 0690A] per omnia saecula saeculorum. Amen. Deo Patri et Filio, et Spiritui sancto gratias! Amen.


Explicit liber de honore Ecclesiae.




ANNO DOMINI MCXIX
PETRUS DE HONESTIS CLERICUS RAVENNAS
[Col. 0689]



[Col. 0689]
NOTITIA HISTORICA
(OUDIN, Script. II, 1012)

[Col. 0689B] Petrus de Honestis, Sanctae Mariae de Portu prope Ravennam abbas, virtute circa annum 1116 conspicuus ac regulari observantia, scripsit Regulam pro clericis sui instituti, quam vulgo Constitutiones Portuenses appellant, Petro Damiani falso attributas, ut Gabriel Pennotus in Historia Canonicorum Regularium lib. II probat. Nam abbatia S. Mariae de Portu usque hodie a canonicis congregationis Lateranensis possidetur. Habetur haec Regula inter Opera S. Petri Damiani editionis Parisiensis apud Carolum Chatelin anni 1642, via Jacobaea, sub signo Constantiae, et ultimae editionis anni 1663, apud Aegidium Tompere via Aurigaria prope Puteum certum. Floruit temporibus Paschalis secundi papae, et anno 1119, die 29 Martii obiisse dicitur. Edidit hanc Regulam Constantinus Cajetanus, Syracusanus, abbas S. Baronti, ex congregatione Cassinensi. Multi sunt, ut idem abbas Cajetanus notat, qui hunc Petrum de Honestis cum Petro Damiani qui etiam de Honestis [Col. 0689C] cognominatus est, confuderunt, atque ita antiquiorem istum S. Romanae Ecclesiae cardinalem monachum Benedictinum, indiscrete ordini canonicorum regularium ascripserunt. At Hieronymus Rubeus lib. V Historiae suae Ravennatensis circa annum 1116 utrumque recte distinguit. Sic autem de hoc ultimo Petro de Honestis loquitur:

»Insignis hoc tempore habebatur Petrus, Portuensis coenobii praefectus, qui nobili Honestorum Ravennatis familia genitus, litterarum haud omnino expers, cum esset sacerdos, ut votum persolveret, quod in navigatione tempestate actus, nuncupaverat divae Mariae Virgini, in portu Ravennati aedem et coenobium exstruxit; quod deinceps ob eam a loco sumptam causam, Portuense coenobium est appellatum. Ibi sacerdotum conventum instituit, quibusdam praescriptis legibus, quas Paschalis II pontifex maximus exitu hujus anni millesimi centesimi decimi sexti ad se missas firmavit, Petro ipse ita postulante. [Col. 0689D] Eae autem Petri fuere litterae: Paschali Dei nutu summae et apostolicae sedis episcopo, Petrus Peccator,« etc. Tum utrumque docte quidem et in hanc rem eximie distinguit idem Hieronymus Rubeus, his verbis: »Satis autem, ut puto, constare potest quantum inter hunc Petrum Portuensem et Petrum Damiani intersit. Est quidem uterque Petrus, uterque Ravennas; sancte ambo atque innocenter [Col. 0690B] vixerunt, eodemque ferme tempore: quodque fecit, ut eos multi non internoscerent. Ambo Peccatores appellati; inoleverat enim mos ut qui religiose tunc viverent, ob animi demissionem, sese peccatores inscriberent: idque facile cognoscet qui monumenta illorum temporum evolverit. Petrus tamen Portuensis praefectus, semper sacerdos et clericus, ut aiunt: Petrus autem Damiani, monachus. Ille in Portuensi coenobio perpetuo fere vitam traduxit, hic in Catriana solitudine. Ille Ravennae diem suum obiit, hic Faventiae. Ille IV Kalendas Aprilis, hic VIII Kalendas Martii. Ille anno millesimo centesimo decimo nono, hic septuagesimo secundo post millesimum. Quodque hac ratione inter se ii differrent, Dantes de Petro Damiani scribens, videtur testari: Dum enim Petrum Damiani loquentem inducit, se Petrum Damiani fuisse inquit in Catrianaque solitudine vixisse: Petrum autem Peccatorem in divae Mariae Virginis ad littus Adrianum commoratum.« [Col. 0690C] Haec praeclare Hieronymus Rubeus. Contenderunt acriter satis ac perperam, meo sensu, scriptores De excellentia et praerogativis Canonicorum Regularium divi Augustini, hunc utrumque Petrum de Honestis fuisse ex ordine canonicorum regularium. Certum enim est Petrum Damiani fuisse monachum ac Regulam divi Benedicti professum esse: unde immerito eum accenset suis Canonicis Augustinianis Augustinus Ticinensis in Propugnaculo canonici ordinis parte IV, cap. 22, et parte V, cap. 8. Idemque Joannes Trullus De ordine canonicorum regularium lib. I, cap. 5. At e contra Constantinus Cajetanus, abbas Sancti Baronti ex congregatione Cassinensi, ut par pari Augustinianis Canonicis referat, multis contendit neutram ex his duobus Petris de Honestis spectare ad canonicorum regularium ordinem. Non primum, quem constat fuisse monachum instituti Benedictini; non secundum, quippe cum regulam Augustinianam vel sic appellatam, nunquam amplexus [Col. 0690D] sit, sed propriam ipse conscripserit, nihil habentem commune cum illa quae Augustiniana dicitur. Qui plura cupiunt de Petro de Honestis legant citatum Cajetanum in Prolegomenis ad istam Regulam, Hieronymum Rubeum lib. V Historiae Ravennatis, et alios qui de eodem argumento post ipsum scripserunt.



PETRI DE HONESTIS CLERICI RAVENNATIS REGULA CLERICORUM.




[Col. 0691]
DOMNI CONSTANTINI ABBATIS CAJETANI AC VINDICIS BENEDICTINI IN REGULAM VENERABILIS VIRI PETRI DE HONESTIS CLERICI RAVENNATI AD LECTOREM SUUM HUMANISSIMUM PRAEFATIO.

[Col. 0691A] In fine quarti tomi sanctissimi doctoris nostri, Petri Damiani, addendam curavimus Regulam illam, quam ad clericos et canonicos informandos scripsit Petrus clericus Ravennas duplici petissimum de causa: primo, ut studiosi quique, qui fere hucusque utrumque confudere, intelligant alium esse Petrum hunc a nostro; secundo, ut etiam cognoscant Petrum clericum suam hanc Regulam edidisse pro clericis et canonicis illis, qui regulariter apud matrices ecclesias penes ipsos episcopos, vel in collegiatis aliis ad normam potissimum concilii Aquisgranensis degebant; non vero pro S. Augustini professoribus. Hujus enim Regulae observantia (si Regula ea fuit, vel potius epistola) ab ejusdem sancti doctoris obitu usque ad eam fere tempestatem, [Col. 0691B] vix audita fuerat.

Quod igitur ad primum spectat, etiamsi uterque Petrus vocaretur, eademque Ravennam pro patria, habuerint, professione nihilominus atque aetate, toto coelo distare cognoscuntur. Nam noster Petrus a majori natu fratre, qui eum paterne nutriverat, relicto gentis suae cognomine, Damiani cognomen assumere voluit; tametsi (ut ex ejus scriptis alibi notabo) nobilibus, non obscuris (ut quidam gratis affirmarunt) natus sit; Petrus etiam hic alius Honestorum stemmate, et familia quoque clarus editus est.

Professione quoque Petrus Damiani monachus fuit, eremita et prior monasterii Sanctae Crucis de Avellana, in Umbria, non longe ab Eugubio, ordinis [Col. 0691C] sancti Patris nostri Benedicti, ut non tantum ex [Col. 0692A] gravioribus, iisdemque coaetaneis scriptoribus, verum etiam ex illiusmet scriptis patenter habemus, quidquid alii fingant, affirmantes ipsum Augustinianum, non Benedictinum fuisse; vel etiam (ut falso adhuc alii) ex Augustiniano Benedictinum evasisse: cum is ante monasticam vitam nulli Regulae fuerit addictus, imo sacrarum litterarum et utriusque juris doctor, Parmae legis peritiam docuerit, ut nos in ejus Vitae commentariis, Deo duce, clarius ostendemus.

Alius vero Petrus fuit clericus, clericorumque prior. Qui cum videret multos in clericis abusus (quos Petrus Damiani suis praesertim in epistolis deplorat reprehenditque) ille condito monasterio in littore maris Adriatici, in beatissimae Mariae virginis [Col. 0692B] honorem, Regulam ex sanctis Patribus, ac praecipue, ut videre est, ex ea sancti Patris nostri Benedicti conflatam, praescripsit, et Paschali II pont. max. confirmandam transmisit, ut corruptos mores componeret. Non negamus tamen hoc ipsum ejusdem monasterium (sicut et Benedictinorum quamplura) Augustinianorum postea juri addictum fuisse.

Postremo, quod ad aetatem attinet, Petrum Damiani obiisse anno Christi millesimo septuagesimo secundo, omnes ejusdem temporis scriptores (ut fuse quoque probat eminentissimus cardinalis Baronius [(1) 1Kb] ) contestatum reliquere. In primis qui totidem id verbis adnotavit, Bertholdus Constantiensis in Auctario ad Hermannum Contractum, haec habet: [Col. 0692C] Anno millesimo septuagesimo secundo, Petrus Damiani, [Col. 0693A] piae memoriae, migravit ad Dominum VIII Kal. Martii, cui dominus Geroldus [domnus Giraldus], revera monachus scientia Scripturarum insignis, et moribus suo praedecessori non impar, in episcopatu successit.

Ad haec, Petrum Damiani anno aetatis suae sexagesimo sexto [(2) 1Kb] , in suo Sanctae Mariae congregationis Avellanensis, seu Columbae monasterio, Faventiae decessisse, sacrasque illius reliquias ad hunc usque diem, magna ibidem cum veneratione asservari, adeo clarum est, ut probatione non indigeat. Econtra vero Petrus clericus ad Paschalem II pont. max. qui ab anno 1099 ad 1118 vixit, cuique Regulas suas confirmandas direxit aetatem protraxit: unde etiam ejusdem Paschalis exstant litterae ad illum, datae Laterani [Col. 0693B] III Non. Jul., indictione VII Incarnationis Dominicae anno 1115. Addunt quoque scriptores, eum octogenario majorem, et in Portuensi S. Mariae monasterio, quod ipse paulo extra urbem Ravennam in littore maris Adriatici construxerat, obiisse anno Domini 1119, IV Kal. April. Ejus autem tumulo hi versus, qui et nostram confirmant sententiam, incisi feruntur:

Hic situs est Petrus, Peccans cognomine alictus,
Cui dedit hanc aulam meritorum condere Christus,
Anno milleno centeno debita solvit.
IV Kal. Apr.

Docte quidem in hanc rem Hieronymus Rubeus (Hist. Raven., lib. V): »Satis autem, ut puto, constare potest quantum inter hunc Petrum Portuensem, et Petrum Damiani intersit. Et quidem uterque [Col. 0693C] Petrus, uterque Ravennas; sancte ambo atque innocenter vixerunt, eodemque fere tempore, quodque fecit, ut eos multi non internoscerent, ambo Peccatores appellati. Inoleverat enim mos, ut qui religiose tunc viverent, ob animi demissionem, sese inscriberent Peccatores; idque facile cognoscet qui monumenta illorum temporum evolverit. Petrus tamen Portuensis praefectus, semper sacerdos, et clericus, ut aiunt, Petrus autem Damiani monachus. Ille in Portuensi coenobio perpetuo fere vitam traduxit; hic in Catriana solitudine. Ille Ravennae diem obiit suum, hic Faventiae; ille IV Kal. Aprilis, hic VIII Kal. Martii; ille anno millesimo centesimo decimo nono [cor. septuagesimo secundo]; hic octogesimo [Col. 0693D] supra millesimum. Quodque hac ratione inter se ii differrent, Dantes de Petro Damiani scribens, videtur testari. Dum enim Petrum Damiani loquentem inducit, se Petrum Damiani fuisse inquit, in Catrianaque solitudine vixisse; Petrum autem Peccatorem in divae Mariae virginis ad littus Adrianum, commoratum.« Dantis vero Aligerii, poetae Etrusci, Testimonium hoc est:

Tra duo liti d' Italia surgon sassi
   E non molto distanti alla tua patria,
   Tanto, che i tuoni assai suonan più bassi,
E fanno un gibbo, che si chiama Catria,
   Di sotto al quale è consecrato un eremo,
   Che suol esser disposto a sola Latria.
[Col. 0694A] Così ricominciommi il terzo sermo,
   E poi continuando disse, quivi
   Al servigio di Dio mi fei sì fermo,
Che pur con cibi di liquor d' ulivi
   Lievemente passava Caldi, et Gieli,
   Contento ne' pensier contemplativi.
Render solea quel Chiostro a questi Cieli
   Fertilmente, ed ora è fatto vano,
   Si che tosto convien, che si riveli.
In quel luogo fui io Pier Damiano:
   E PIETRO PECCATOR fu nella casa
   Di nostra Donna in sul lito Hadriano.
Poca vita mortal m' era rimasa,
   Quando fui chiesto e tratto a quel Capello.
DANT., Parad., cant. XX.)

Hos autem Dantis versus Petrus Marianus V. I. D. rerum multiplicium eruditione insignis, meique amicissimus, Latine sic reddidit:

[Col. 0694B] Talibus est rursus dictis mihi farier orsus:
Inter utrumque Italum juga surgunt ardua littus,
Non procul Urbe tua, rapidus sonat aetheris ignis
Inferiore plaga, sic vertice nubila tangunt:
Angulus hinc oritur, cui nomen Catria, sub quo
Surgit adorando Superum domus apta parenti,
Desertas inter coelo gratissima rupes.
Hic ego tam certus mansi servire Tonanti,
Ut mea mensa alias haud tempore quolibet anni
Perfusas epulas quam Palladis arbore nosset,
Coelestes sed erant mea gaudia volvere curas:
Fertilis ille Pollo quondam locus esse solebat,
Seminaque ingenti cum fenore reddidit, at nunc
(In populi mox ora ibit) pro frugibus illic
Infelix lolium et steriles nascuntur avenae.
Illic Petrus ego Damiani tempora duxi:
Ac Petrus falso Peccator nomine dictus,
Virginis Adriacum prope littus vixit in aede,
Instabat mihi jam mortalis terminus aevi,
[Col. 0694C] Cum mea nolentis sunt tempora cincta Galero.

At cum haec adeo clara sint, ut clariora magis esse non possint, nihilominus rerum Augustinianarum scriptores ad hanc usque diem invicte satis contendunt, Petrum clericum, cognomento Honestum, hunc ipsum esse, qui et Petrus Damiani, monachus, et cardinalis. Quod revera nusquam crederem, nisi multoties legissem apud Augustinum Ticinensem, qui de canonici ordinis sui propagatione edisserens, sic commentatus est [(3) 1Kb] : »In Italia usque ad tempora B. Petri Damiani apud Ravennam in canonica S. Mariae in Portu, deinde per Italiam ab eo capite est propagatus. Ipse namque vir sanctus, clara ex familia de Honestis Ravennae natus, prius apud Avellanae locum eremiticam duxit [Col. 0694D] vitam: deinde episcopus Ostiensis et cardinalis ordinatus, tempore schismatis inter Cadaloum episcopum Parmensem, et Alexandrum II; pileo a se sponte abdicato, ad canonicam praefatam se transtulit, ibique post multa praeclara librorum edita opuscula, et pietatis magnifice gesta, ejusdem loci prior, sancte pieque in Domino quievit. Exstant usque in praesentiarum Constitutiones ab eo editae, de communi vita canonicorum regularium, et Paschalis II auctoritate confirmatae.« Sed attende etiam, quaeso lector, quae figmenta in medium proferat, suos canonicos Ticinensis iste propugnans: [Col. 0695A] »Ordo idem canonicus, inquit, ad regularem observantiam effloruit per sanctum virum Petrum Damianum, in Portuensi canonica, dioecesis Ravennatis, deinde in tota Tuscia, praesertim in agro Lucensi apud Frigionariam, ipso auctore Petro Damiani, coadjuvantibus Alexandro II et illustri comitissa Mathildae [(4) 1Kb] .« Huic accedit Joannes Trullus, canonicus etiam regularis Augustinianus [(5) 1Kb] , qui postquam multa contra rei veritatem affirmasset, Trithemium abbatem, verissime licet scribentem, non veritus est apprehendere: »Haec omnia subdit, eo retuli, ut manifestum fieret Petrum Damianum fuisse canonicum regularem, episcopum Ostiensem et cardinalem, nec quemquam moveat Joannes Trithemius, astruens monachum fuisse Benedictinum, [Col. 0695B] quem claruisse inquit sub Henrico IV, anno Domini 1050.« In eumdem labuntur errorem Joannes de Nigra Valle, titulo De doctoribus ordinis canonici; Raphael Volaterranus, Anthropologiae lib. XXI; Alphonsus Ciaconius, in Vitis summorum pontificum, sub Stephano X, dicto IX; Joannes Baptista Signius De ordine ac statu canonico lib. I, cap. 4; Basilius Serenius lib. Privileg. canonicorum S. Augustini, p. 10, aliique complures non nisi novissimi, falsissimam hanc eamdem opinionem totidem verbis confirmantes.

Caeterum non defuerunt et alii qui Petrum eumdem clericum Portuensem, ipsum fuisse Petrum Damiani asseverantes, Benedictinis, non Augustinianis adnumerarunt. Erroneam istorum opinionem Antonius [Col. 0695C] Possevinus novissime amplexus est, ita dicens [(6) 1Kb] : »Petrus Damiani filius, qui ita fere ab omnibus appellatus est, cum ejus familiae cognomen esset Honestorum: quamobrem et de Honestis dictus est: se vero ipsum altero cognomento insignivit, dum ad alios scribens, se Peccatorem subscribat, nobilis Ravennas, monachus autem monasterii S. Andreae [al. S. Crucis] de Avellana ord. S. Benedicti congregationis Columbae, S. R. E. cardinalis et episcopus Ostiensis, anno 1058. Sed anno 1072 ad monasterium suum amore quietis et solitudinis reversus obiit Faventiae in coenobio S. Mariae quod cum quinque aliis construxerat, anno 1080, die 22 Februarii. Cum autem Volaterranus lib XXI Anthropologiae, [Col. 0695D] et quidam alii scripserint cum fuisse ordinis divi Augustini, sine dubio hoc quod diximus, aut ignorarunt, aut minus rem ipsam indagarunt.«

Sed jam hujusmodi commenta missa faciamus. Sicut enim nebulae a solis radiis effugantur, sic ea quae contra leges historiae afferuntur, veritatis lucem sustinere non possunt, sed ad exactam temporum rationem ponderata evanescunt. Maneat igitur suus cuique religioni honos: proprias ac peculiares unaquaeque suorum majorum imagines servet ac veneretur: nec altera alterius titulos sibi vindicet.

[Col. 0696A] Certe in Ecclesia sancta, quae circumamicta est varietatibus, ita omnium timentium Deum ejusque mandata custodientium merita per charitatem communicantur, ut tamen divisiones gratiarum in singulis religiosorum ordinibus vestium diversitate notentur ac discernantur.

Verum enim vero demonstrata jam veritate quod venerabilis Dei servus Petrus de Honestis: Ravennas clericus fuit, et diversus ille a S. Petro Damiani, ordinis S Benedicti cardinalis doctissimus, operae pretium nunc judicamus errorem alium detegere de ejusdem Petri clerici professione. Canonici namque S. Augustini, et quidem recentissime suum illum vindicant, et ejusdem S. Augustini canonicum, quemadmodum et S. Ubaldum Eugubinum episcopum. [Col. 0696B] Quod omnino falsissimum apparet ex ejus aetatis scriptis monumentis. Etenim nos cum Regulam ipsius B. Petri clerici ad canonicos suos instruendos scriptam hoc loco inseramus, non tam se offert occasio, quam postulat argumentum, ut inquiramus, an Regulam ille magni Augustini professus fuerit, cum et multa lux hinc affulgebit rei historicae, et ex gentilitio errore emergent plurimi, qui hactenus autumati sunt et docuerunt illum canonicum regularem ordinis S. Augustini. Quod ut nulla veritate subsistens, facili negotio convincetur erroris. Nam, ut Hieronymus Rubeus habet, »Petrus de Honestis cum esset sacerdos, ut votum persolveret quod in tempestate actus nuncupaverat divae Mariae Virgini, in portu Ravennatis aedem [Col. 0696C] ac coenobium exstruxit. Quod deinceps ob eam a loco sumptam causam, Portuense coenobium est appellatum: ibi sacerdotum conventum instituit, de quo diximus,« etc. Et Baptista Signius: »Petrus primus Portuensis rector, qui et ibi ordinem canonicum primus instituit.«

Nulla igitur praeter ab institutore illo primoque Portuensis coenobii rectore invectam regularis institutio inquirenda est in Portuensi coenobio. Haec autem Augustiniana, sive ad magni Augustini Regulam non fuit. Praescripsit enim suis Regulam Petrus, quam post Paschalis PP. II apostolica auctoritate confirmavit. Praeter hanc autem seu Regulam, seu Constitutiones ab eo scriptas, quas hic damus, per [Col. 0696D] id temporis nullam legimus normam ibi sacerdotum mores formasse. Hoc duplici probamus argumento: primo, ab his ipsismet Constitutionibus; secundo, quod ea quae nunc vocatur S. Augustini regula, quae sola in controversiam venire poterat [(7) 1Kb] , regulae nomen naturamque vix induerat. Ad primum quod attinet, in prooemio harum Constitutionum ita Petrum loquentem habemus et affirmantem: »Diligenti inquisitione facta neminem sanctorum Patrum propheticae et apostolicae doctrinae servantem exempla, et scrutantem interna, clericis unum commorantibus certam fixamque, et sufficientem regulam, et ordinis canonici singularum varietatum quaeque [Col. 0697A] negotia continentem dictasse: ubi sicut monachis in regula monastica, sic clericis modus conversandi et singula necessaria faciendi, ac quaeque debita et ordini canonico congruentia exhibendi, haberetur certissimus.« Ita ille. Quod quid clarius in rem nostram? Nam si nullus sanctorum Patrum clericis in unum commorantibus certam, fixam et sufficientem regulam dictavit, ergo regula S. Augustini aut orbi nota non erat per ea tempora, ut alibi probamus: aut quod hujus loci magis est, B. Petro de Honestis et Portuensis coenobii cultoribus erat incognita. Alias enim non sic audacter et universim affirmasset Petrus nullam sanctorum Patrum regulam canonicis dictavisse, aut eam dictandi provinciam sibi assumpsisse.

[Col. 0697B] Si regerat aliquis: S. Augustinum regulam quidem scripsisse, at non sufficientem, non continentem ordinis canonici singulares varietates, modum conversandi, et singula necessaria faciendi. Ride, lector, indignissimum effugium, quod ab Augustini filiis aut cultoribus proficiscatur: ut magnum illud eloquentiae flumen, totius scientiae promptuarium, et sapientiae, ac doctrinae, tum humanae, tum coelestis immensus oceanus, cum se ad regulam scribendam canonicis applicuisset, tamen imminutam illam, imperfectam, deficientem scripserit. At nec sic effugiunt. Nam si ullam, etsi insufficientem, S. Augustinus exarasset, eamque observassent Portuenses, saltem illius meminissent, ut regulae fundamentalis, ut suae vitae essentialia continentis. Nam [Col. 0697C] produc mihi quascunque cujuscunque religionis constitutiones, ut vocant, quae diductius explicatiusque persequuntur, quae in regulis continentur, an non in singulis capitulis foliisque Regulae meminerunt? Et cum commentaria quaedam in Regulam sint, cum glossae in textum, an non futile esset, imaginari eas, quam regulam commententur, cujus textus sint glossae, non explicari? Pari modo Constitutiones hae Portuenses si regulam S. Augustini tanquam basim supposuissent, et quae brevius in ea diducuntur, explicuissent, debuissent certe vel semel ad minimum, illius meminisse; eamque nominasse regulam, quam ipsae originariam et essentialem, quamque copiosius illustrabant et perficiebant. Quod non fecerunt. Imo clarum ex iismet [Col. 0697D] est, eorumque contextu, nihil illis esse cum sancti Augustini regula commercii. Hoc in libro nostro De antiquitate canonicorum regularium et Augustinianae regulae (capp. 1, 2) deduximus hisce verbis: »Deinde in corpore suarum legum Portuenses, quid inutili repetitione, obedientiam, paupertatem, continentiam, victum, vestitumque, communia et plura ejusmodi statuerent, nulla habita mentione regulae professionis suae, aut facta ad eam relatione; quae ea prius statuerat, si ab illis fuisset recepta?« Exemplum esto primum Constitutionum caput, in quo communi definitione conclusum fuit, clericum propriis facultatibus, nec non voluptatibus renuntiare debere. Hoc enim injungunt, [Col. 0698A] quia Dominus levitis in veteri lege possessionibus et proprietate interdicit, quia Christus in Evangelio consulit, quia apostoli exemplo firmaverunt, quia doctores Hieronymus, Augustinus et Prosper ita docuerunt, non quia regula hoc illis imponit.

At, quaeso tibi, nunquid brevius, firmius, efficacius statuissent (si in regulam S. Augustini tanquam in vivendi legem jurassent) paupertatem rerumque propriarum abdicationem, una cum regula professos fuisse et vovisse clericos, ac proinde vota reddenda. Displicet enim Deo infidelis et stulta promissio. At, inquam, non promissionis hujus, non regulae promissae, non voti, non Augustini ut Patris, ut legislatoris, sed tantum ut Ecclesiae communis [Col. 0698B] doctoris, sicut aliorum, etiam meminerunt. Deinde in hoc ipso primo capitulo bis mentionem fecit Augustini, primo docentis in commentariis de verbis Domini, deinde quae docuerat exsecutioni mandantis in sermone De communi vita clericorum. At ne per umbram quidem, quod potius debebant, regulae mentionem faciunt, quae mihi pro argumento efficacissimo sunt, regulam Augustini (etiamsi ea tum modo cognita fuisset, et recipi coepta) non fuisse introductam nec observatam in monasterio Portuensi, et consequenter Petrum de Honestis nequaquam Augustinianum fuisse. Haec nos ibi.

Et certe hoc quoque patebit consideranti haec primi capitis Constitutionum verba: »Sed ne soli hoc super vita et Regula catholicorum clericorum videamur [Col. 0698C] sentire, accedant et alii testes in idem consentientes, viri religiosissimi, et omni scientia plenissimi: Hieronymus videlicet, Augustinus, Prosper, et quid super hoc dixerint vel intellexerint, audiamus.« Et postea: »Augustinus in nono decimo capitulo De verbis Domini sic scribit, dicens: Venerunt Publicani ad Joannem, ut baptizarentur ab eo, et dixerunt ad eum: Magister, quid faciemus? At ille dixit eis: Nihil amplius exigatis, quam quod constitutum est vobis. Et post pauca: Interrogaverunt eum miites, quid faciemus et nos? Ait illis Joannes: Neminem concutiatis, neque calumniam faciatis, sed contenti estote stipendiis vestris (Luc. III). Hic jam cognoscere se debet omnis homo qui militat: non enim tantum de his militantibus Scriptura loquitur, [Col. 0698D] etc.« Pauloque post: »Nam et clericus catholicus hac sententia retinetur: Si enim non contentus stipendiis fuerit quae de altario Domino jubente consequitur, sed exercet mercimonia, intercessiones vendit, viduarum munera libenter amplectitur, hic magis negotiator videtur esse quam clericus, et caetera. Qui (ut facta ejus magis loquerentur quam lingua) in domo ipse episcopi statuit monasterium clericorum, ubi nemini licebat habere aliquid proprium, sicut ipse testatur, dicens: Volui habere in domo ista episcopi monasterium clericorum. Ecce quomodo vivimus: Nulli licet in societate nostra habere aliquid proprium. Sed forte aliqui habent? Nulli licet: Si qui habent, faciunt quod non licet.« [Col. 0699A] Haec Augustinus, et hae Constitutiones Portuenses.

Ubi mecum observa, inquirere eos diligenter quid de vita et regula clericorum catholicorum dixerit Augustinus vel intellexerit. Potuitne se offerre aptior regulam Augustinianam allegandi et coram adducendi locus, si Augustinianam regulam ipsi observassent? Nam in ipso regulae, quam vocant, limine habes: »Non dicatis aliquid proprium, sed sint vobis omnia communia, et distribuatur unicuique vestrum a praeposito vestro victus, et tegumentum, non aequaliter omnibus, quia non aequaliter valetis omnes: sed potius unicuique, ut cuique opus fuerit.« Pauloque post: »Qui vero aliquid habebant in saeculo, quando ingressi sunt monasterium, libenter [Col. 0699B] velint id esse commune.« Habes hic bonorum communionem; quam undique conquisitis argumentis stabilire contendunt Portuenses clare et expressis verbis injunctam. Multo igitur illi ad rem apte magis haec suae regulae verba allegassent ex Augustino, quam Commentaria de verbis Domini; quae non ita ad propositum, ut Regula, faciunt. Deinde, si factum Augustini doctrinae suae consonans quaerendum erat, quid illi ad sermonem potius De vita clericorum recurrunt, quam ad ipsam regulam? Nam ut magnus filius Gregorius de magno Patre benedicto scripsit [(8) 1Kb] : »Si quis velit subtilius mores, vitamque cognoscere, potest in eadem institutione regulae, omnes magisterii illius [Col. 0699C] actus invenire, quia sanctus vir nullo modo potuit aliter vivere quam docuit.« Ita de S. Augustino philosophandum erat, ejus actus vitamque melius quam in ipsa Regula inveniendam: nec enim potuit aliter vivere quam docuit. Igitur concludamus oportet, cum nusquam Portuenses meminerint Augustinianae regulae, imo nihil ex ea, sed de Benedictina potius in suas Constitutiones transtulerint (nam finis primi capitis, et secundum pene totum desumptum est ex cap. 4 et 6 Regulae S. Benedicti), cum eam ut fundamentalem lapidem non supposuerint Institutis a se factis, e quibus clarum est nullum jus auctoritatemve in illud monasterium ejusque cultores obtinuisse in regulam S. Augustini; plane fatendum est, eam nondum in Portuensem coenobium [Col. 0699D] invectam, ejusve impositam incolis: et consequentia legitima Petrum de Honestis S. Augustini aut Regulae aut Instituto nomen non dedisse. Et hoc alio argumento sic deducimus.

Nam justo nos volumine probamus S. Augustinum nullam viris aut dedisse, aut scripsisse regulam: idque evincimus non leviusculis conjecturis, sed auctoritate multiplici eorum qui regulae hujus non meminerunt, cum maxime debuerint: qui solum patriarcham Benedictum ante annum millesimum legislatorem agnoscunt: qui illius ut junioris canonicorum, ut recentiorum mentionem faciunt: qui expresse asserunt S. Augustinum, regulam aut non omnino, aut viris saltem non dedisse. Ratione [Col. 0700A] autem illud probamus ex natura regulae desumpta, quodque illius nusquam meminerit Possidius, nusquam Augustinus, sed suos ad Actus apostolorum remiserit a tempore quo eam scribere debuerit: quodque toto illo interstitio, inter Augustinum et Ivonem scilicet, usque ad aliquos post saeculum decimum annos, nusquam nunquam inveniantur canonici regulares: hocque ex omni genere auctorum et conciliorum, ex defectu virorum illustrium, sanctorum, et privilegiorum deducimus invicte; eosque ementita antiquitate exuimus, et nonnulli suorum albo ascriptis sanctis ante millesimum annum denudamus. Ut cum B. Petrus de Honestis primo post millesimum saeculo vixerit, quo S. August. epistola centesima nona ad moniales scripta, [Col. 0700B] primo in regulam virorum emerserit, et translata fuerit, certe credendum est, vix illius notitiam habuisse eum; et fatendum omnino non tum fuisse in monasterium Portuense inductam, cum sicut novarum Constitutionum a Portuensibus editarum insignis mentio habeatur apud historicos, ita et novitiae regulae jam tum primo mundo cognitae, et in monasterium illud introductae praeclara memoria fuisset ad posteros transmissa. Nam sicut summa laus erat eidem Petro suas edidisse vivendi formulas, ita summo dignus fuisset encomio, si magni Augustini praeclaram regulam recenter juris publici factam, aut a viris cultam, amplexatus fuisset. Quod eum arguit, nequaquam S. Augustini normae, aut instituto [Col. 0700C] subjectam fuisse. Omitto alia hujusmodi argumenta prosequi, quae latissime (ut etiam supra innuebam) deducta sunt in libro nostro De canonicorum regularium antiquitate, qui prelo paratus mox publici juris fiet.

Praeterea omittere etiam non possum, quin optima consecutione deducam, si B. Petrus de Honestis non fuit canonicus S. Augustini regularis, Portuense coenobium primis iis annis regulam ejusdem S. Augustini non observaverit; nec S. Ubaldum, Eugubinum episcopum, canonicum S. Augustini regularem fuisse: qui praeter Portuenses Constitutiones, Regulam nullam aut in Portuensi coenobio observavit, aut secum ad Eugubinum monasterium suum reduxit. Observa igitur ecclesiam [Col. 0700D] SS. martyrum Mariani et Jacobi fuisse quidem regularem, at non ad Augustinianam, sed Aquisgranensem regulam, quae digesta et descripta in Aquigranensi concilio sub imp. Ludovico Pio, et ejus jussu publicata, plures per Italiam, Galliam aliasque provincias obtinebat. Verumtamen cum per S. Petri Damiani tempora, seu lapsa plerisque in locis ejus observantia esset, seu in desuetudinem abiisset, ipse graviter de iisdem canonicis conquestus, plures apud Alexandrum II papam querelas deposuit, praesertim epistola 18, ubi regulae hujus mentionem facit. Disciplinam autem canonicorum, sive clericorum Ecclesiae Eugubinae jam dictae, qualis fuerit describit nobis B. Theobaldus [Col. 0701A] in Vita Ubaldi, atque in episcopatu Eugubino eidem successor, ita inquiens: »Cum autem Dei famulus (Ubaldus) adolescentiae annos seniliter transiisset, et morum illum gravitas omnibus commendaret, in praedicta ecclesia SS. martyrum Mariani, et Jacobi prior efficitur, et praelationis ecclesiasticae dignitate communi omnium voto honorifice sublimatur. Et quidem suscepti prioratus dignitas satis erat honorabilis; sed qui suscepti fuerant ad regendum clericos omni honore et reverentia erant indigni. Nam in praedicta ecclesia nulla tunc temporis ordinis observantia, nulla prorsus religionis colebatur memoria. Mercede annua erat conductus, qui campanas pulsaret in hora officiorum: et quia clericorum unusquisque in domo [Col. 0701B] propria epulabatur et dormiebat tota fere observantia monastici cultus custodiebatur in pulsu nolarum: claustrum patebat omnibus, viris scilicet et mulieribus: nec ullo ibi tempore porta claudebatur: quisque habebat pellicem suam, et relicta disciplina ecclesiastici ordinis, turpitudini et luxuriae serviebat muliebri.« Haec ibi.

Ex quibus deduci facile potest, SS. Mariani et Jacobi ecclesiam nunquam suscepisse regulam S. Augustini. Nam cum nomen ea, naturam vigoremque regulae annum circiter millesimum tantummodo induisset, si in dicta ecclesia fuisset recepta, nunquam profecto decem vel viginti annis ita in oblivionem abiisset, ut nullum illius vestigium [Col. 0701C] remaneret: nunquam qui dictae ecclesiae incolae, qui primo illam amplexati fuerant, sic abiissent retrorsum, ut de sub jugo illius tantillo tempore se subtraxissent, ut praestantissimae illi normae adeo difformes essent. Conclude igitur, cum S. Ubaldus disciplinam regulamve Augustinianam in dicta ecclesia nec repererit, nec professus fuerit, cum a Portuensi coenobio Portuenses B. Petri de Honestis Constitutiones, non S. Augustini normam secum devexerit ad suos: conclude, inquam, illum Augustinianum aut regula aut professione nequaquam fuisse.

[Col. 0702A] Objicies ea Romani Breviarii in festo S. Ubaldi verba: »Ubaldus sacerdos effectus patrimonium suum pauperibus et Ecclesiis distribuit: canonicorum regularium ordinis S. Augustini institutum suscipiens, illud in patriam transtulit, atque in eo aliquandiu sanctissime vixit.« Fateor quidem magni ponderis auctoritatem esse, quae a tanta pharetra procedit. At respondendum non omnia de fide esse quae in particularibus sanctorum historiis leguntur. Nam digestores Romani Breviarii, sanctorum legendas secuti, quas ipsi prudenter autumantes verissimas, pro talibus eas proposuerunt recitandas; nihilominus quod in eisdem historiis aliqui naevi irrepsissent, iis eluendis, et a Pio V sanctissimo, et ab Urbano VIII prudentissimo, maximis [Col. 0702B] pontificibus, correctores adhibiti sunt. Quod si aliquid eorum diligentiam effugerit, non iis id vertendum vitio, nec aut diligentia in iis, aut prudentia, aut doctrina desideranda; sed illis imputandum qui Acta Vitasque non ita veras eisdem subministrarunt. Quandoquidem, prout etiam accidere solet in narrativis bullarum pontificiarum, ut falsa aliqua irrepant, non sane culpa pontificis, sed eorum potius qui male narrant: ita eorum errore factum, ut hic naevus permanserit in Breviario Romano, culpa tamen eorum qui res gestas S. Ubaldi sacrae Rituum congregationi falsas obtruserunt. Ut sicut vitio non est vertendum correctoribus aut Pii V, aut Clementis VIII, Romanorum pontificum, quod aliquid [Col. 0702C] eorum diligentiam fugerit, a sanctissimo D. N. Urbano VIII corrigendum: ita nec culpandi, quod Sanctitas Sua correctioni nuperae proposuit, si summam illorum industriam, et laborem, ac doctrinam tantillum quid evaserit a posteris observandum. Dies enim diei eructat verbum, et nox nocti indicat scientiam. Haec autem sicut a me sincere dicta sunt, non ut quemquam carperem, sed ut veritatis patrocinium sumerem, sic in optimam partem velim, candide lector, accipias. Vale.




[Col. 0701]
DE PETRO CLERICO, SIVE PRIORE PORTUENSI, Cognomento Peccatore.
Ex libro quinto Hieronymi Rubei Historiae de gestis Ravennatum.

[Col. 0701D] »Insignis hoc tempore habebatur Petrus Portuensis coenobii praefectus, qui nobili Honestorum Ravennati familia genitus, litterarum haud omnium expers, cum esset sacerdos, ut votum persolveret quod navigatione in tempestate actus, nuncupaverat divae Mariae Virgini in portu Ravennati, aedem ac coenobium exstruxit, quod deinceps ob eam a loco sumptam causam, Portuense coenobium est appellatum. Ibi sacerdotum conventum instituit, quibusdam praescriptis legibus, quas Paschalis II [Col. 0702D] pontifex maximus exitu hujus anni millesimi centesimi decimi ad se missas firmavit, Petro ipso ita postulante. Eae autem Petri fuere litterae: Paschali Dei nutu, summae et apostolicae sedis episcopo, Petrus Peccator, clericus, cum confratribus suis in Christo salutem, et obedientiam omnem. Cum vestrae beatitudini Petri vicem in Ecclesia gerere gratia divina contulerit, etc. (Vide in Paschali, supra, sub num. 17, col. 461). Paschalis autem pontifex omnibus legi examinarique diligenter jussis, ad hunc modum rescripsit: [Col. 0703A] Paschalis episcopus, servus servorum Dei, dilectis filiis apud Ecclesiam S. Mariae in portu Ravennatis exarchatus regulariter commorantibus, salutem et apostolicam benedictionem. Hanc institutionis canonicae regulam, etc. (Vide ubi supra num. 480, col. 414). Et non longe post: Anno, qui fuit a partu [Col. 0704A] Virginis millesimus centesimus decimus nonus, Petrus Peccator senex obiit quarto Kal. Aprilis, Ravennae in Portuensi ab se exstructo coenobio: ibique ad laevam ingredientibus templum, juxta Sacram Turrim sepultus est.«




[Col. 0703]
INCIPIT REGULA CLERICORUM.



PROLOGUS.

Divini cultus amore in unum collecti, fratres charissimi, coepistis nobiscum diligenter inquirere utrum quis sanctorum Patrum propheticae et apostolicae doctrinae servans exempla, et scrutans interna, clericis in unum commorantibus, certam fixamque et sufficientem regulam et ordinis canonici singularum varietatum, quaeque negotia continentem dictaverit. Ubi sicut monachis in Regula monastica, sic clericis modus conversandi, et singula necessaria faciendi, ac quaeque debita, et ordini canonico congruentia, exhibendi haberetur certissimus. Quae omnia sic disposita, ut vestro sacro conventui visa sunt fore necessaria, quia invenire nequivistis, divina inspirante gratia, haec singula nobiscum pro captu et viribus vestris, partim ex divinae Scripturae aut sanctorum conciliorum auctoritate, partim ex usu quorumdam religiosorum virorum, aut locorum, partim prout melius arbitrari potuimus, coepistis statuere, statuta vestrae solummodo congregationi tradere, et tradita semper tenenda mandare. Quibus servandis cum sanctitas vestra satis intenderet, coepit super quibusdam eorum oblivione et diversitate immemorum oriri dubietas. Qua de re charitati vestrae mihi injungere placuit, ut haec omnia quae vel ex auctoritate divinarum Scripturarum, seu sanctorum conciliorum, vel ex consuetudine regularium locorum, sive virorum, vel ex vestrae devotionis religioso affectu, aut provido arbitrio, nobiscum vestris siquidem servanda tradidistis in unum digesta transcriberem; ne alicujus occasione ignaviae, vel mutari, vel relinqui unquam statuta deberent. Et ideo licet tantae rei me imparem et quasi inscium noverim, elegi tamen magis vestris praeceptionibus superbiam declinando obtemperare quam invidorum carpentes irrisiones evitare. Haec ergo quia ad pleniorem divinae legis observationem sancti Spiritus gratia favente, conscripta vestrae solummodo congregationi, prout petitis, servanda tradidimus etsi incomposita, tamen quia a nobis statuta, et vestro rogatu jussuque dictata sunt, benigne quaeso suscipite, suscepta servate, ut per ista ad altiorum praeceptorum verticem scandere, et postremo coelestis regni gloriam consequi valeatis; adjuvante Domino nostro Jesu Christo, qui cum Patre et Spiritu sancto vivit et regnat in saecula saeculorum. Amen.



LIBER PRIMUS.
[Col. 0703]


CAP. I. Quod clericorum ordo, levitarum et apostolorum vices teneat; et eorum vitam imitari, propriis quoque facultatibus, necnon voluntatibus renuntiare debeant.
[Col. 0703B]

Clericorum ordinem in Ecclesia tribus leviticae locum tenere, et apostolicae dignitatis jura servare, et officia gerere, nemo sane sapiens dubitat. Unde certum est, eos levitarum, et apostolorum regulas et vitas imitari debere: quorum noscuntur locum tenere, dignitatem habere et officia gerere. Quae enim lex levitis, et quae a Domino regula datur apostolis, hanc eamdem catholicis pariter clericis, usque in finem mundi vices eorum supplentibus, indictam, [Col. 0704B] nequaquam ambigitur. Equidem quod levitis interdicitur, adhuc in umbra gradientibus, quomodo nobis conceditur jam in veritate persistentibus, cum multa legamus illis fuisse permissa, quae nobis procul dubio sunt prohibita? Aaron itaque, et filiis ejus, caeterisque levitis a Domino dicitur: »In terra filiorum Israel nihil possidebitis, nec habebitis partem inter eos; ego enim pars et haereditas vestra in medio filiorum Israel (Num. XVIII).« Et paulo post subsequitur: »Filiis Levi dedi omnes decimas Israelis in possessionem pro ministerio, quo serviunt mihi in tabernaculo foederis (ibid.).« Et de [Col. 0705A] eisdem post pauca: »Nihil aliud possidebunt, decimarum oblatione contenti, quas in usus eorum et necessaria separavi (ibid.).« Et haec quidem in Veteri. In Novo autem Testamento, quid cuique sui discipulatus perfectioni adhaerere volenti dixerit, audiamus: »Si vis perfectus esse, vade, et vende omnia quae habes, et da pauperibus, et veni, sequere me (Matth. XIX).« Et alibi: »Qui non renuntiat omnibus quae possidet, non potest meus esse discipulus (Luc. XIV).« Et in alio loco, cum apostolos ad praedicandum mitteret, prohibuit eis, dicens: »Nolite possidere aurum vel argentum (Matth. X).« Quod se Petrus implesse evidenter ostendit, dicens: »Argentum et aurum non est mihi (Act. III).« Hoc etiam caeteros apostolos fecisse testatur idem Petrus, cum pro se et aliis eondiscipulis suis interrogat [Col. 0705B] Dominum dicens: »Domine, ecce nos reliquimus omnia, et secuti sumus te, quid igitur erit nobis?« (Matth. X.) Cui, et in quo omnibus idem facientibus respondens Dominus dicit: »Amen, amen dico vobis: quod vos, qui reliquistis omnia, et secuti estis me, in regeneratione cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel. Et omnis, qui reliquerit domum, aut patrem, aut matrem, aut fratres, aut sorores, aut agros propter me, centuplum accipiet, et vitam aeternam possidebit (ibid.).« Haec levitis, et haec apostolis mandata sunt utrisque; una regula, et eadem lex praecipitur; utrisque possessio tollitur, terrena facultas interdicitur. [Col. 0705C] Qui ergo alii regula et lege ista tenentur, nisi clerici, qui levitarum Domini, et discipulorum Christi locum tenent, ministerium implent, vices servant, ordines habent? Ad hoc etiam mandatum tenendum, et perpetuo implendum, Ecclesiis suis pretia peccatorum, vota et oblationes fidelium, primitias ac decimas rerum Deus dari instituit; quatenus ii, qui divino cultui mancipati propriis facultatibus exspoliantur, sibi statuta perpetuo stipendia haberent, unde vivant, Ecclesiae serviant, et pauperum necessitatibus subministrent, atque studiosius quaeque sui ordinis ministeria impleant, nulliusque rei, vel necessitatis occasione ab his unquam se separent, aut saecularibus negotiis intendant. Ex his igitur patenter ostenditur, Christo militantibus clericis [Col. 0705D] fore illicitum et terrenas facultates tenere, et res Ecclesiae sumere; in saeculo patrimonium habere, et Ecclesiarum portionem suscipere. Cui sententiae confirmandae aptatur illud Apostoli: »Nemo militans Deo implicat se negotiis saecularibus; ut placeat cui se probavit (I Tim. II).« Et illud Salomonis: »Vae peccatori ingredienti duabus viis!« (Eccli. II.) Quapropter qui Christi discipulatum sequi voluerit, saecularibus negotiis renuntiare debebit; et qui semel sacer effectus, et de sacro vivere coepit, jam ad vivendum sacris uti praecipitur. Sed ne soli hoc super vita et regula catholicorum clericorum videamur sentire, accedant et alii testes in idem consentientes, viri religiosissimi, et omni scientia [Col. 0706A] plenissimi: Hieronymus videlicet, Augustinus, et Prosper, et quid super hoc dixerint, vel intellexerint, audiamus. Hieronymus ad Nepotianum, de vita et moribus clericorum inter caetera scribit, dicens: »Clericus, qui Christi servit Ecclesiae, interpretetur primo vocabulum suum, et nominis definitione praelata, nitatur esse quod dicitur.« Si enim cleros Graece, Latine sors appellatur, propterea vocantur clerici quia de sorte sunt Domini: vel quia Dominus ipse sors, id est pars Ecclesiarum est, et quia vel ipse clericus pars Domini est, vel Dominum partem habet, talem se exhibere debet, ut ipse possideat Dominum, et ipse possideatur a Domino. Qui possidet Dominum, et cum Propheta dicit: »Pars mea Dominus (Psal. XV);« nihil extra Dominum habere [Col. 0706B] potest. Quod si quispiam aliud habuerit praeter Dominum, pars ejus non erit Dominus; verbi gratia, si argentum, si possessiones, si variam supellectilem; cum istis partibus Dominus pars ejus fieri non dignatur. Si autem ego pars Domini sum, et funiculus haereditatis ejus, nec accipio partem inter caeteras tribus; sed quasi levita et sacerdos vivo decimis: et altari serviens, altaris oblatione sustentor; habens victum et vestitum his contentusero, et nudam crucem nudus sequar.« Et post pauca in eadem epistola eidem scribit, dicens: »Procuratores atque dispensatores domorum alienarum atque villarum, quomodo possunt esse clerici, qui proprias jubentur contemnere facultates?« Hucusque Hieronymus. Augustinus autem in nono decimo capitulo libri de [Col. 0706C] Verbis Domini sic scribit, dicens: »Venerunt autem et publicani ad Joannem, ut baptizarentur ab eo, et dixerunt ad eum: Magister quid faciemus? At ille dixit eis: Nihil amplius exigatis, quam quod constitutum est vobis. Et post pauca interrogaverunt eum milites: Quid faciemus et nos? Ait illi Joannes: neminem concutiatis, neque calumniam faciatis, sed contenti estote stipendiis vestris (Luc. III).« Hic, jam cognoscere se debet omnis homo, qui militat. Non enim tantum de his militantibus Scriptura loquitur, qui armata militia detinentur, sed quisquis militiae suae cingulo utitur, dignitatis suae miles ascribitur. Atque ideo haec sententia potest dici, verbi gratia, militibus et protectoribus, cunctisque rectoribus, et quicunque stipendia sibi publice data [Col. 0706D] consequitur; si amplius quaerit, tanquam calumniator et concussor Joannis sententia condemnatur.« Et paulo post addit, dicens: »Nam et clericus catholicus hac sententia retinetur. Si enim non contentus stipendio fuerit, quod de altario Domino jubente consequitur, sed exercet mercimonia, intercessiones vendit, viduarum munera libenter amplectitur, hic magis negotiator videtur esse quam clericus, et caetera. Qui (ut facta ejus magis loquerentur, quam lingua) in domo ipsa episcopi statuit monasterium clericorum; ecce quomodo vivimus. Nulli licet in societate nostra habere aliquid proprium; sed forte aliqui habent? nulli licet, si qui habent, faciunt quod non licet.« Haec Augustinus. Sed nunc [Col. 0707A] quid inde beatus senserit Prosper, audiamus: »Proinde quem possidendi, inquit, delectat ambitio, Deum, qui possidet omnia quae creavit, expedita mente possideat, et in eo habebit quaecunque sancti habere desiderant; sed quoniam nemo possidet Deum, nisi qui possidetur ab eo; sit ipse primitus Dei possessio, et efficietur ei Deus possessor, et portio.« Et paulo post subjungit, dicens: »Quid ultra quaerit, cui omnia suus creditor sit? aut quid ei sufficit cui ipse non sufficit?« Et post pauca in eodem capitulo: »Quis, inquit, cui Deus dignatur esse possessio, aliquid aliud quaerit? aut quis prae amore illius omnia, quae putantur magna, non contemnit? Ergo qui Deum vult possidere renuntiet mundo, ut sit illis Deus beata possessio. Nec renuntiet mundo is, quem terrenae [Col. 0707B] possessionis delectat ambitio; quia, quandiu sua non relinquit, mundo, cujus bona retinet, servit. Et utique non potest mundo servire, simul et Deo; ac sic propterea voluit Deus cultores suos omnibus renuntiare, propter quae diligitur mundus, ut exclusa cupiditate mundi, divina in eis charitas possit augeri vel perfici. Et ideo decimas frugum atque primitias, primogenita et sacrificia pro peccato, vel vota, quae sibi Deus jussit offerri, sacerdotibus ac ministris distribui debere constituit, ut devotissimo populo necessaria ministrante, ipsi Creatori, ac pastori suo liberis mentibus ministrarent.« Hucusque Prosper. Nunc jam igitur ista de propriis facultatibus renuntiandis sufficiant. Quod autem, fratres charissimi, propriis etiam voluntatibus [Col. 0707C] renuntiare debeatis, evidenter Dominus in Evangelio ostendit, dicens: »Si quis vult post me venire, abneget semetipsum, et sequatur me (Matth. XVI).« Et: »Qui voluerit animam suam salvam facere, perdet eam; et qui perdiderit eam propter me, inveniet eam (Joan. V).« Et in alio loco: »Non veni facere voluntatem meam, sed voluntatem ejus qui misit me (Matth. XVI).« Et alibi sacra perdocemur Scriptura: »Fili, avertere a voluntatibus tuis (Eccli. XVIII).« Nam sicut alibi dicitur: »Voluptas habet poenam, necessitas parit coronam (ibid.).« Et in alio loco praecipitur: »Post concupiscentias tuas non eas (ibid.);« quas qui sequuntur, quid de eis per Prophetam dicitur, audiant: »Corrupti, et abominabiles [Col. 0707D] facti sunt in voluntatibus suis (Psal. XIII).« Unde idem Propheta voce praelatorum suscepta scribit, dicens: »Subjecit populos nobis, et gentes sub pedibus nostris (Psal. XLVI).« His ergo exemplis, fratres, commoniti, aliis pro Deo subesse non recusemus, sed prorsus nostris voluntatibus renuntiatis, Christi voluntatem alieno, sed spirituali ac discreto arbitrio in omnibus exsequamur.



CAP. II. Quid prae omnibus canonici imitari debeant.

Ante omnia igitur propheticis evangelicis et apostolicis monitis edocemur, Dominum Deum nostrum, toto corde, tota anima et tota virtute (Deut. VI): et proximos nostros ut nosmetipsos diligere (Matth., XXII). Ex his enim duobus mandatis tota lex pendet et prophetae. Non ergo occidant, non aliquem odio [Col. 0708A] habeant, non adulterent, furtum non faciant, alienam rem non concupiscant, falsum testimonium non dicant, quidquid sibi optant fieri, hoc alteri exhibeant; et quod sibi nolunt, alteri non faciant. Non sint superbia tumidi, luxuriae et ebrietati non serviant. Fratribus non detrahant (ex Regul. S. Benedict. c. 4); libidini et impudicitiae penitus resistant; iracundiam temperent, invidiam abjiciant. Non sint vaniloqui, non pigri, non susurrones, non murmuratores, non somnolenti, non vinolenti, non nimis edaces, non maledici; maledicentibus benedicant, persequentibus et calumniantibus ex effectu orationis suffragium praebeant; malum pro malo non reddant, sed bonum pro malo restituant, vindictam non requirant, laesi non laedant, omnem injuriam et offensam [Col. 0708B] dimittant; solis occasum iracundiae occasu praeveniant. Juramenta absque inevitabili necessitate nec aliis faciant, nec ab aliis exigant; fraudes et dolositates caveant; usuris nequaquam inserviant; malum sibi imputent, bonum soli Deo attribuant; discordiam fugiant; discordantes ad concordiam revocent; audiant dicentem Apostolum: »Non in comessationibus et ebrietatibus, non in cubilibus et impudicitiis, non in contentione et aemulatione; sed induimini Dominum nostrum Jesum Christum (Rom. XIII);« sobrie et juste ac pie vivant, ab omni malo declinantes, et facientes bonum; saeculi negotia cuncta prorsus abjiciant, illud attendentes apostolicum: »Nemo militans Deo implicat se negotiis saecularibus, ut placeat ei cui se probavit (II Tim.II).« Ament [Col. 0708C] praeterea jejunium, pauperes recreent, hospites colligant, nudos vestiant, infirmos visitent, mortuos sepeliant, tribulantibus subveniant, dolentes consolentur, cum flentibus fleant, cum gaudentibus gaudeant, charitatem non derelinquant; pacem, si fieri potest, cum omnibus habeant; diem judicii timeant, vitam aeternam per omnia concupiscant; spem suam Deo committant, amori Christi nihil praeponant; praelatorum suorum imperiis per cuncta obediant; proprio episcopo in omnibus secundum canonum institutionem obtemperent; postremo spiritualibus doctrinis operam tribuant; lectionibus, psalmis, hymnis, canticis, et caeterorum bonorum operum exercitiis vigilanter insistant; aversos revocent, [Col. 0708D] conversos vita et doctrina ad meliora pertrahant; religionem ac propositum suum nequaquam illicitis actibus deturpent, contubernia feminarum nullatenus appetant; vanis oculis, infreni lingua, tumido quoque ac petulanti gestu, et dissolutis renibus non incedant; spectaculis et pompis saecularibus non intersint; aleae, aut quibuslibet venationibus minime inserviant; pretiosas vestes se habere non delectentur; turpium lucrorum occupationes nequaquam appetant; saecularia officia prorsus abjiciant; pro divinae medicinae beneficiis munera non suscipiant, pudorem et verecundiam mentis simplici habitu, incessuque ostendant; obscoenitatem non solum operum, sed et verborum penitus exsecrentur; viduarum et virginum frequentes visitationes fugiant; [Col. 0709A] castimoniam inviolati corporis perpetuo conservare studeant; nulloque jactantiae studio semetipsos extollant; postremo vitiis omnibus resistant ac renuntient, virtutibus adhaereant, atque eas semper possideant; legi divinae, et sanctarum Scripturarum monitis obtemperent, corpus castigent, delicias non ament, iram non perficiant, tempus iracundiae non servent, fictam pacem non tribuant; veritatem corde et ore proferre studeant (Regul. Bened. c. 4); orationibus et officiis divinis assistentes, hoc cordibus psallant, quod ore proferunt, actus vitae suae omni hora custodiant; cogitationes malas ad Christum allidant, et senioribus suis patefaciant; verba vana aut otiosa, vel risui apta nullatenus proferant; multiloquium, risumque et maxime excussum fugiant; [Col. 0709B] dicente Domino in Evangelio: »Vae vobis qui ridetis, quoniam flebitis!« (Luc VI.) Et in Propheta: »Stultus in risu exaltat vocem suam (Eccli. XXI).« Lectioni et orationi sine intermissione incumbant. Praeterita mala semper in oratione Deo cum gemitu confiteantur, et ab his penitus non desistant, carnis desideria non perficiant: voluntatem propriam odio habeant, et Christi voluntatem in omnibus impleant; praelatorum suorum ordinationibus et jussionibus non resistant, etiamsi ipsi, quod absit! aliter agant, recolentes illud Domini praeceptum, dicentis: »Quae dicunt facite, quae faciunt, facere nolite (Matth., XXIII).« Juniores spiritualiter diligant, seniores honorent; pro inimicis in Dei amore exorent; invicem [Col. 0709C] se diligant; vicissim sibi secundum ordinem charitatis officio subministrent; gravitatem non solum in loquendo vel operando, sed et in eundo vel stando teneant; decorem morum, sanctitatem, honestatem non solum actionum, sed et locutionum habeant; omnes, quibus se junxerint, sale sapientiae condiant et eos suis exemplis ad meliora trahant. Postremo omnia, quae Veteris, vel Novi Testamenti series narrat, confiteantur et credant, servent et doceant. Ad horum ergo, fratres charissimi, et his similium observationem haec omnia, quae me vestra charitas scribere compulit, vobis facienda statuistis; quorum etsi aliqua videantur quasi alia, pro his tamen servandis, et animabus salvandis honestisque conversationis moribus imitandis sunt [Col. 0709D] inventa. Ista ergo, benigne rogo, suscipite, suscepta servate et in servando persistite, quatenus per haec ad plenioris arcem sanctitatis, et ad summam religionis perfectionem, et post vitae praesentis labores ad gloriam sempiternae beatitudinis pervenire mereamini.



CAP. III. Quod his exemplis fratres commoniti, propriis facultatibus et voluntatibus renuntiaverint.

His vos divinarum Scripturarum monitis, fratres charissimi, et sanctorum Patrum parentes exemplis, cuncta saeculi negotia, et mundum cum pompis suis reliquistis, propriis rebus et voluntatibus ac terrenis facultatibus renuntiastis, et hanc regulam a societate vestra perpetuo tenendam statuistis; quatenus qui hic voluntatis propriae desideriis restitistis, [Col. 0710A] et rebus saecularibus renuntiastis, illic sanctae vestrae vestrae voluntatis plenissima desideria effectu comprehendatis, et perennis vitae inaestimabiles, et assiduas delicias sine fine possideatis.



CAP. IV. Quod unus praeesse caeteris debeat.

Quod autem in unaquaque congregatione canonica unus eligendus sit, qui caeteris praeesse debeat, et usus ecclesiasticus divinitus inspiratus exigit, et in Veteri, et in Novo Testamento evidenter ostenditur: cum Moysen, et post Moysen Josue, omnibus filiis Israel, et Aaron caeteris Levitis, Petrum quoque caeteris discipulis Dominus praeposuerit.



CAP. V. Qualis esse debeat, qui ad prioratum eligitur.

Qualis esse debeat, qui praefertur, trina Domini [Col. 0710B] interrogatio, et trina Petri manifeste monstrat responsio. Cum enim pascendarum ovium cura illi committitur, ter Dominus interrogat Petrum, si diligat, et ter Petrus respondet, quia amat; et ter Dominus jubet, ut pascat (Joan. XXI). Trinam igitur Domini interrogationem trina Petri de dilectione responsio, et trinam ejus responsionem trina pascendi gregis injunctio sequitur. Sed nunc quomodo trina dilectio in eligendis haberi debeat, videamus. Trinam itaque dilectionem ille habet, qui Deum et quae Dei sunt, mente credit et amat; voce confitetur et praedicat; opere imitatur et servat. Trina autem tunc fit interrogatio, cum sicut debemus, exquirimus, praevidemus et discutimus, utrum eligendus hanc trinam dilectionem habeat. Quod si cordis [Col. 0710C] fidem et dilectionem, competens sermo, et actus foris ostendat, trinae interrogationi jam satisfacit trina responsio. Cui etiam bene ter pascendi gregis cura injungitur, quia quisquis oves pascendas suscipit cordis jugi vigilantia prospicere, vocis officio monere et defendere, et actuum exemplis semper eas ad Christum debet pertrahere. Illi ergo recte pascendi gregis cura injungitur, qui in mente plenam habet fidem, et dilectionem interius, et in voce perfecte monendi, libere arguendi, prudenter exhortandi scientiam, et possibilitatem exterius: et qui opere quaecunque loquitur, servat et sequitur. Nec quisquam pro qualibet culpa, si jam satisfecerit, in hoc officio recusandus est; cum et Petro post [Col. 0710D] trinae negationis lacrymabilem satisfactionem, quia trina in eum dilectio patuit, gregis a Domino injuncta sit pastio. Haec igitur trinae dilectionis forma, fratres charissimi, in primo pastore, non ab alio quam a Christo praesignata, in eligendis est praevidenda, non solum prioribus, sed et omnibus personis in Ecclesia praeferendis.



CAP. VI. Ut post prioris obitum intra tres vel quatuor hebdomadas eligatur alius.

Sanctitas vestra, dilectissimi fratres, summopere rogo, semper ut studeat, ne quandoque haec vestra congregatio ultra tres vel quatuor hebdomadas priore viduata remaneat (S. Ben. Reg. cap. 58); sed intra hunc terminum collectis in unum fratribus, et diligenter super eligendo pertractatis omnibus, si sit [Col. 0711A] cunctorum minimus, ille tamen concorditer eligatur ab omnibus, qui fide et sanctitate praestantior, discretione prudentior, charitate ferventior, scientia quoque, si fieri potest, sit plenior; quique fratrum animas et corpora sapienter custodire, regulariter regere sciat et valeat. Quod si in eligendo ex diversitate personarum orta fuerit inter fratres discordia, in tantum ut ultra statutum terminum differatur electio, tunc praelati Ecclesiae statuto in communi, cum oratione et jejunio eum eligant, quem ad hoc meliorem cognoverint, et cujus electioni plures et meliores fratres consenserint.



CAP. VII. Qualiter ordinetur electus.

Cum ergo prior ordinatur, praeparatis ad missam officiis, et persolutis Horae tertiae laudibus, fratribus [Col. 0711B] astantibus, prosternat se in medio is qui ordinandus est; cui praepositus, vel major presbyter per jussum et consensum fratrum, dicat ista, vel similia verba: »Frater N., injungunt tibi fratres tui ex obedientia, ut de caetero corporibus et animabus eorum secundum Deum subministres.« Ad quae ille haec vel alia similia subsequenter respondeat: »Quia voluntati Dei et jussioni vestrae parere debeo, onus quod imponitis, non recuso, sed pro charitate suscipio, et secundum Deum portare promitto.« Moxque a fratribus respondeatur (S. Ben. Reg. cap. 58): Suscepimus Deus, et caetera, ut moris est, cum Gloria, et Kyrie eleison ter, et oratione Dominica, et capitulis competentibus. Deinde sequitur haec, vel alia similis oratio:

[Col. 0711C] Oratio super priorem.

»Omnipotens sempiterne Deus, benignitatis tuae clementiam suppliciter petimus, ut hic famulus tuus semper sibi tuae opis sentiat adesse suffragium, quatenus gregem tuum sic in praesenti regat, atque custodiat, ut in futuro felicitatis aeternae praemia cum ipso pariter percipere valeat. Per Dominum nostrum, etc. Amen.« Et exinde in loco prioris sedeat, et prioratus sui officium gerat.



CAP. VIII. Quid prior post ordinationem suam facere debeat.

Ordinatus itaque prior, fratrum in congregatione jam susceptorum, et animas, et corpora canonice regere, et suscipiendos debet canonice suscipere. Primo itaque qualiter fratrum susceptio, deinde [Col. 0711D] qualiter susceptorum gubernatio fieri debeat, ostendamus.



CAP. IX. Qualiter, et in qua aetate parentes filios suos Ecclesiae tradere valeant.

Si quis fidelis laicus filium suum intra aetatem annorum quatuordecim (S. Ben. Reg. cap. 58), per devotionem Ecclesiae offerre et divino cultui mancipare voluerit, praesente priore cum fratribus, repraesentet eum ante altare in his, vel similibus verbis: »Ego, fideli animo hunc filium meum N. Deo omnipotenti, et his sanctorum pignoribus trado, et vestrae fraternitati in omnibus associo, ac sanctitati nutriendo committo.« Ponatque super altare chartulam continentem eadem verba. Post haec puero [Col. 0712A] prostrato, vel posito ante altare dicatur versus: Suscepimus Deus, cum Gloria, et Kyrie eleison, et oratione Dominica, et capitulis congruentibus. Sequatur oratio competens, quae habetur in sequentibus. Post tres itaque vel quatuor ablactationis annos, si sic parvus offertur, clericus effectus ab omnibus diligatur ut filius. Post annos vero quatuordecim, non potest pater eum offerre, nisi filius voluerit. Hujus enim aetatis hominibus, invitis quoque parentibus, licitum est habitum religionis suscipere, quem elegerint. Qui ergo sui juris sunt, vel in se, vel in suo tradendo, et se frequenter ad clerum vestrum suscipi postulaverint, non indiscrete suscipiantur, quia, secundum Apostolum: »Non omni spiritui credendum est, sed magis probetur utrum [Col. 0712B] sit ex Deo (I Joan. IV).« Probationis autem modum et tempus certum, non statuimus, sed in prudentia et arbitrio prioris, vel pariter fratrum semper statuendum dimittimus. Aliter namque probandi sunt parvi, aliter magni, aliter sani et fortes, aliter infirmi et debiles; aliter divitiis et deliciis, aliter laboribus et inopiis assueti; aliter quorum vita secura seu dubia; scientia certa vel incerta; voluntas nota vel incognita. Quorum omnium distinctione perspecta, prioris diligentia vigilanter attendat, et prudenti arbitrio modum et tempus probationis, secundum quod cuique convenit, statuat. Qui probati, si suscipiendi videntur, legalem ante omnia de patrimoniis et rebus suis, si habeantur, dispositionem faciant; ea vel propinquis relinquentes, vel pauperibus [Col. 0712C] erogantes, vel Ecclesiae offerentes. Qua facta et frequenter prius regula, quam servaturi sunt, audita, deducantur in choro, et clerici secundum usum et ordinem efficiantur. Post haec praesentibus fratribus, prostrati in medio, legant chartulam continentem haec vel similia verba: »Ego, N., meipsum omnipotenti Deo offero, et servitium ac stabilitatem meam his sanctorum pignoribus, obedientiam quoque praelatis hujus Ecclesiae secundum Deum, et ordinem vestrum in eo promitto.« Moxque fratres, Deo gratias respondentes, subjungant versum: Suscepimus Deus, pro more cum Gloria et Kyrie eleison ter, et oratione Dominica, et capitulis competentibus, deinde oratio haec sequatur, vel similis:

[Col. 0712D] Oratio super professum.

»Famulum tuum, Domine, quaesumus, pro tui nominis amore saeculo renuntiantem benigne suscipias, et Spiritus tui gratia perfundas; qua confirmatus et peccatis omnibus absolutus, promissa perseveranter impleat et ad vitam aeternam perveniat.« Deinde conjunctus fratribus, sub omnibus ante se ingressis, hilariter maneat, et susceptum ordinem semper implere et fideliter tenere studeat. Quod si ante quatuordecim annos orbatus parentibus venerit, teneatur inter pueros, et nutriatur. Post hanc autem aetatem facta dispositione, si quid habet, et ad clericatum et ad professionem modo superius comprehenso suscipiatur.



CAP. X. De susceptione omnium clericorum non ordinatorum, notorum quoque et incognitorum.
[Col. 0713A]

Si quis vero clericus non habens ordines, nec Ecclesiae alicui professione propria, vel paterna traditus (S. Ben. Reg. cap. 60 et 61), vestro collegio se sociari petierit, et in petendo perseveraverit, probetur primo, ut supra significavimus; deinde regula perlecta vel audita, et intellecta, si cuncta se servaturum promiserit, episcopi, aut etiam archidiaconi, seu archipresbyteri sui acquisita licentia, per consensum earumdem personarum: illius episcopatus, in cujus dioecesi se recipi deprecatur, susceptionis ei aditus non negetur. Quod si majores, vel minores etiam gradus habuerit, post probationem factam, et regulam frequenter auditam canonice [Col. 0713B] petitus ac dimissus, suscipiatur ad professionem, secundum quod superius diximus. Si autem peregrinus seu de incognitis partibus clericus se recipi rogaverit, non cito audiatur, nec quandoque ejus petitioni annuatur, nisi habeat commendatitias, quae certe sint sui episcopi, litteras in quibus vita ejus, et votum, gradus, et episcopalis licentia innotescat. Is ergo cura diligentissima per prolixa tempora probatus in omnibus, regula quoque frequenter audita, suscipi debeat, praesentis Ecclesiae episcopo permittente, secundum superiorem modum professione facta suscipiatur in fratrum collegio.



CAP. IX. Ut in aggregandis fratribus modus teneatur pro quantitate ecclesiasticae facultatis.

[Col. 0713C] Praelati Ecclesiarum summopere studeant, ne in congregatione sibi commissa, vel plures admittant quam Ecclesiae facultates exigant; vel eos, quibus possunt sufficere, avaritiae causa relinquant. In minimis namque locis pauci admittendi sunt numero, sed magni scientia, virtute et merito, ut quod fratrum paucitas denegat, multitudo scientiae, virtutis et meriti subministret.



CAP. XII. Ut noviter suscepti caeteris subesse non erubescant.

Suscepti itaque fratres (S. Ben. Reg. cap. 63) aliis ante se ingressis, licet minoris gradus, vel aetatis, aut scientiae sint, subesse tamen non erubescant, et sub ipsis ferre jugum obedientiae non recusent. [Col. 0713D] Quia satis melius est hic humiliari, ut in futuro exaltemur, quam hic exaltari, unde postremo humiliemur. Et quanto plus hic pro Christo nomine subjicimur, tanto plus in futuro sine dubio exaltabimur. Quapropter nulli unquam recusandum est, humilibus etiam et abjectis personis reverentiam ferre, in quibus veraciter Christo cognoscimus ministrare.



CAP. XIII. Quod prior minimos etiam, et nuper ingressos, aliis praeferre debeat, si hoc fratrum utilitas deposcat.

Quod si prior de minimis etiam et nuper ingressis aliquos (S. Ben. Reg. cap. 63), ut praesint, posse congregationi prodesse cognoverit, non solum eos praeferre non interdicimus, sed et mandamus. Quoniam [Col. 0714A] praepositi Ecclesiarum non sunt personaliter constituendi vel eo ordine quo suscepti sunt in fratrum collegio, sed pro vitae meritis et donorum spiritualium praerogativis, ut ii semper praesint, qui verbo doctrinae, et opere sanctitatis, et bonos ad meliora animent, et malos a perversitate revocent.



CAP. XIV. Qualiter praelatis subjecti obedire debeant.

Omnia quaecunque secundum Deum et sanctam fratrum conversationem praelati mandaverint, subditi quique humiliter, libenter et sine mora suscipiant, alacriter impleant, et diligenter ac sine murmuratione perficiant. »Hilarem namque, ait Apostolus, datorem diligit Deus (II Cor. IX).« Sicut [Col. 0714B] ergo hilarem diligit, ita sine dubio tristem et murmurantem odit. Et ideo murmurationem et inobedientiam omni loco et tempore, ut ratio exigit, damnandam penitus esse censemus. Quapropter nihil a fratribus cum tristitia vel murmuratione fiat, sed cuncta seniorum mandata festive percipiant, et cum alacritate perficiant. Quod si etiam impossibile videatur quod injungitur, suscipere quidem hoc fratres non recusent, exemplo Christi commoniti: »Qui Patri obediens, mortem etiam suscipere non recusavit.« Verum qui hujus perfectionis normam sequi non possunt, cum praecepti observatione gravari incipiunt et ad impossibile veniunt, senioribus suis hoc humiliter denuntient; quos praelati non spernant, sed vinculo importabilis [Col. 0714C] oneris solvant; ne, quod absit, si aliter fecerint, et illi importabile onus levi deponant, ut credo, peccato, et isti ex numero eorum efficiantur de quibus dictum est: »Imponunt onera gravia et importabilia, digito autem suo nolunt ea movere (Matth. XXV).«



CAP. XV. Quod canonici nihil habere vel possidere, dare vel accipere minime debeant.

Cum hujus nostrae congregationis fratres non solum facultatibus (S. Ben. Reg. cap. 38), sed et voluntatibus propriis in ipsa ordinis susceptione renuntiaverint, et se per promissam obedientiam penitus aliorum potestati et imperiis in Christo et pro Christo subdiderint, certum est eos nihil habere [Col. 0714D] vel possidere, dare vel accipere sine sui prioris licentia debere. Quod si propinquus, vel amicus quilibet fratrum cuiquam aliquid offerre voluerit, primo quidem priori insinuetur, et sic suscipiatur, si ipse mandaverit. De quo tamen nihil fiat aliud, nisi quod priori placuerit.



CAP. XVI. Quomodo fratres ad se venientes alloqui debeant.

Si qui advenientes cum aliquo fratrum loqui quaesierint, et prior ex charitate vel necessitate concesserit, tribuatur ei socius prudens et providus, in quo nulla sit mali suspicio, quo praesente quidquid audiendum est, audiat; et quidquid respondendum est, respondeat. Si quid tamen secretius dici oporteat, illis non negetur, de quorum stabilitate nequaquam [Col. 0715A] ambigitur. Pueris autem, et his, quorum vita dubia est, minime concedatur, nisi testis, ut dictum est, adfuerit.



CAP. XVII. Si fratres litteras mittere rel suscipere debeant.

Si quando prior necessarium viderit aliquem fratrum cuiquam litteras mittere (S. Ben. Reg. cap. 54), ipse eas fieri, factas perlegi, perlectas a quo voluerit portari praecipiat. Quod si cuiquam eorum litterae ab aliis missae deferantur, non is cui mittuntur, sed aliquis de praelatis eas suscipiat, priori dandas. Quas cum prior apertas perlegerit, illi etiam cui missae sunt, et aliis ostendat, si oportuerit



CAP. XVIII. Si hi, qui litterati sunt, docere aliquid audeant.

[Col. 0715B] Si qui canonicorum humilia sentientes, non arrogantiam habentes, in tantum fuerint litteris eruditi, et divinarum Scripturarum scientia pleni, ut inde aliquid utilitatis afferre valeant, et prior justum probaverit, et necessarium viderit, omni prorsus invidiae et odii remoto fomite, concedat eis, vel praecipiat in his laborare, quorum scientiam magis necessariam utilemque perspexerit.



CAP. XIX. Quod praelati animas et corpora subditorum regere debeant.

Praelati itaque Ecclesiarum, jugi cura super sibi commissos fratres invigilent, et eorum non solum animas, sed et corpora sic regere, tueri et pascere studeant, ut nullius necessitatis causa peccandi occasionem inveniant. Et sicut eis cuncta necessaria [Col. 0715C] praelati subministrare non desistunt, ita et ab ipsis cura instantissima totius ordinis observationem indesinenter exquirant. Sed cum omnis fere observatio ordinis intra claustri moenia principaliter fieri soleat, ubi grex Dominicus communiter commorari, et majorum jussis obtemperare praecipitur: ante omnia quid sit claustrum, et quas in eo officinas fieri oporteat, conscribamus, ut post, quae in his agenda sint, liberius prosequamur.



CAP. XX. De claustro et ejus officinis.

Quid sit claustrum, ipsa sui nominis explanatione cognoscitur. Claustrum namque dicitur clausum atrium (S. Ben. Reg. cap. 66), eo quod Ecclesiae atrium muris, vel aliis parietibus undique claudendum [Col. 0715D] sit, intra quod cunctae canonicorum officinae et omnia eorum usibus aedificia necessaria fiant; id est sacrarium, armarium, capitulum, vestiarium, dormitorium, digestorium, calefactorium, refectorium, coquina, cellarium, molendinum, pistrinum et camera; loca quoque senum et infirmantium; loca quoque, si fieri potest, puerorum et adolescentium sub munitissima adhuc disciplina manentium, ne forte, si morentur cum fratribus, impedimento sint legentibus ac meditantibus. Quod si hoc non potest fieri in remotiori parte claustri, eos esse sub magistro et custode prior instituat, ubi, sub eorum arcta custodia manentes, quaecunque necessaria sunt addiscant, et quaeque mandantur, perficiant.



CAP. XXI. De aedificiis familiae.
[Col. 0716A]

Fiant extra haec intra ejusdem claustri moenia ab his perparum disjuncta aedificia (S. Ben. Reg. cap. 57), ubi omnes artifices, ac laboratores Ecclesiae cunctaque prorsus familia omnes necessitudines suas habere, et quique sua officia gerere, vel quae ad officia sua gerenda pertinent, servare valeant.



CAP. XXII. De interiori claustro, et de districtione fratrum.

Claustrum vero interius canonicis deputetur solummodo, ubi ipsi sine omni inquietudine commorantes, Deo fideliter serviant, propositi sui rectum tramitem teneant, ordinem proprium impleant, praelatorum jussis incessanter obediant, vicissim sibi [Col. 0716B] charitatis officio secundum ordinem serviant, et ab universis illicitis, et ordini ac proposito eorum contrariis penitus abstineant. Quisque ergo loco sibi deputato sedeat, praepositi sui jussis obtemperans; nec inde ei ad aliam partem sine illius praecepto declinare liceat, quoniam instabilitatis vitium est, cum non urgeat necessitas nunc esse hic, nunc illic: cum isto nunc, nunc cum illo agi et confabulari, et hoc sine dubio instinctu diaboli agitur, ut fratres, qui legere et inde meditari, psallere et orare, aut aliquid operari debuerant, ab his aversi ad inania peccando deducantur, ne perficiant. Quapropter hoc vitium a fratribus abscindatur radicitus, et qui eo in conventu utitur, sic inde judicetur, ut de caetero alii nequaquam hoc attentare audeant. Sint ergo canonici [Col. 0716C] gravitatis amici, dicente Propheta: »In populo gravi laudabo te (Psal. XXXIV).« Nec cito in verbum prorumpant, nec cito de loco in locum se moveant, nisi cum praelati praeceptio mandat, vel ordo, aut necessitas, seu divinae legis obedientia postulat. Ambulantes vero, non cursim, aut indecenti, seu tumido gressu incedant. Verba autem scurrilia, vana et otiosa, risumque moventia, nusquam si potest fieri, proferant; confabulationibus nequaquam incumbant. Excussum risum non solum in claustro, sed et in omnibus locis a se penitus abscindant, recolentes illud evangelicum: »Vae vobis qui ridetis, quoniam flebitis (Luc. VI).« Illud etiam Salomonis: »Risus dolore miscebitur (Prov. XIV).« Et: »Stultus in risu exaltat vocem suam (Eccli. XXI).« Sanctis [Col. 0716D] vero lectionibus vacent, divinis officiis aliis, sacris doctrinis pro prioris jussu discendis insistant, psalmis, hymnis et canticis spiritualibus incumbant; privatis quoque orationibus, si vacet, cum licentia tamen intendant. Faciant quandoque et aliquid operis in claustro decentis fieri, quod fratres legentes, vel psallentes, aut de divina Scriptura meditantes vel aliis sanis doctrinis insistentes nequaquam impediat. De claustro vero sine prioris, vel ejus vicem fungentis licentia nequaquam exeant: egressi ultra quam sibi statutum fuerit, absque inevitabili necessitate, morari non audeant. Soli nunquam eant, bonosque eis praelatus socios tribuat, sine quibus nec ipsi alios, nec alii ipsos alloquantur.



CAP. XXIII. De foris mittendis fratribus.
[Col. 0717A]

Tales fratres, optimis tamen deputatis sociis (S. Ben. Reg. cap. 50 et 57), praelati pro quolibet negotio gerendo, seu responso reportando vel accipiendo, foras mittere studeant, in quibus nulla sit mali suspicio, et qui injuncti negotii causam prudenter agere et sapienter perficere valeant. Foras ergo euntes, nihil indecens, nihil reprehensibile, nihilque prorsus ordini, ac proposito suo contrarium dicant aut faciant, sed potius omne, quibus se junxerint, sale sapientiae condiant et ad meliora sanctae conversationis exemplis trahant. Virorum autem secreta consilia his qui foras mittuntur, non negamus, si oportet, illis tamen de quorum vita et stabilitate non ambigitur. De mulierum vero secreta allocutione, [Col. 0717B] non meum, sed Hieronymi consilium audiant dicentis: »Si propter officium clericatus aliqua mulier visitatur, nunquam domum solus introeas, solus cum sola secreto, vel absque arbitro, vel teste non sedeas; si familiarius est aliquid loquendum, habet nutricem, majorem domus, virginem, viduam, maritatam: non est tam inhumana, ut nullam praeter te habeat, cui se credere debeat. Non ergo mulierum secreta allocutio clericis conceditur, nisi forte probatis presbyteris, cum earum confessiones suscipiunt. Matres tamen, et sorores, vel amitas, et eas tantum personas, in quibus nulla est mali suspicio, fratres vitae probabilis alloqui non negamus.«



CAP. XXIV. Ut clerici foras non mittantur ad ea quae per laicos possunt fieri.

[Col. 0717C] Quod si tales et tam fideles laici ex ipsa familia habeantur, per quos omnia vel quaedam exteriora negotia possint prudenter fieri, ad ea quae per ipsos valent perfici, clerici nequaquam mittantur.



CAP. XXV. Quod jussu prioris liceat fratribus in hortis laborare, vel aliquid tale operari.

Quod si talis sit locus, et prior ad usus fratrum aliquos de congregatione sibi commissa quandoque in hortis laborare, vel aliquid tale, quod oporteat alibi operari mandaverit, mandatis praeceptum fideliter et alacriter, ac sine mora impleatur acceptum.



CAP. XXVI. Quid foras mittendi, cum egrediuntur vel regrediuntur facere, debeant.

[Col. 0717D] Cum vero aliquis clericus pro injuncti causa mandati egreditur, inclinato capite, benedictionem petat; cui prior benedicens, dicat: »Angelus Domini bonus comitetur tecum, et omnipotens Dominus prosperum faciat iter tuum;« vel aliquid aliud simile. Ubi autem ille responderit: »Amen;« abscedat, dicens: »Vias tuas, Domine, monstra mihi, et semitas tuas edoce me (Psal. II);« cum Gloria Patri, etc., sive alia similia. Completa igitur sui itineris causa, rediens, ecclesiam adeat, et cum breviter oraverit, exeat, et inclinato capite, fratribus et, si liceat, benedictione petita, mox ad priorem pergat, et ab eo itidem benedictione suscepta, quid fecerit et quid sibi de injuncto mandato contigerit, humiliter referat. Mane vero, sive post nonam, is qui de [Col. 0718A] via venit accedat in capituli medio, et coram fratribus se corde, voce et actione peccasse pronuntiet, flexisque genibus, et corpore prostrato dicat: »Mea culpa, peccavi;« et fratres respondeant: »Parcat tibi Deus:« qui tam diu genua flectens hoc dicat et fratres hoc respondeant, quousque praelatus eum stare praecipiat et pro admissorum qualitate satisfactionis injungat sententiam, sive in psalmis, sive in jejuniis, vel aliis aliquibus obedientiis, si priori placuerit. Quod ergo pro admissorum satisfactione sibi injungitur, qua hora vel quo tempore prior jusserit, impleat. Quod si perpauci psalmi sunt, mox ut de capitulo egreditur, antequam benedictionem petat, eorum numerum exsolvat. Quo persoluto, egrediens benedictionem [Col. 0718B] more solito exquirat. Quandocunque ergo foras diriguntur, hunc modum in eundo et redeundo tenere debebunt.



CAP. XXVII. Qualiter fratres ad visitandos infirmos, ad concordiam faciendam, ad animas exhortandas, vel ad aliquod bonum disponendum, mitti debeant.

Si autem fratres propter officium clericatus infirmos visitare, concordiam inter discordes facere, aut ad aliquem locum pro exhortandis animabus, vel rebus aliquibus inbono disponendis ire oporteat; de sapientioribus et sanctioribus, duos vel tres, aut plures, si necesse fuerit, praecipiat ire praelatus; ut quaecunque necessaria viderint, sancte et sapienter [Col. 0718C] perficiant. Qui si longe pergere debeant, in eundo et redeundo, ut superius dictum est, faciant.



CAP. XXVIII. Si ad parentes ire oporteat.

Si quem fratrum patrem, vel matrem, aut propinquos suos visitare prior, sive ex charitate, sive ex aliqua necessitate permiserit, tali eum magistro vel socio deputet, cujus praesentiam timeat, et cui reverentiam ferat; a quo et in cavendis custodiam, et in necessitatibus solatium, et in omnibus suffragium habere valeat. Quod si talis est persona, de qua nulla sit suspicio, sine magistro eum, non tamen solum, ire concedat. Nunquam enim frater aliquis solus, nec enim pueris, vel perversis hominibus associatus, ad aliquem locum, nisi sit firmissimus et in [Col. 0718D] perfectione probatus, ire permittatur, sed socios bonos, et probi testimonii viros, si fieri potest, prior tribuat, cum quibus fratres secure mittantur. Qui euntes et redeuntes in benedictione petenda et satisfactione exhibenda, modum superius comprehensum servent et teneant.



CAP. XXIX. Quod fratres cum fratribus privata consilia facere non debeant.

Si qui fratres cum quibusdam aliis fratribus, vel unus cum uno privata consilia facere praesumpserit, exceptis priore, et praeposito, ac presbyteris, quibus prior confessiones dandas instituerit, et semel, bis et ter commoniti non corriguntur, regulari correptioni, velut ordinis praevaricatores, subjaceant.



CAP. XXX. De carnali dilectione non habenda, et de disciplina taliter, vel aliter peccantium.
[Col. 0719A]

Quod si quisquam in hoc sacro vestro collegio aliquem immoderate, et carnaliter dilexerit, ejusque causam diligentius quam aliorum curaverit, vel prae caeteris defendere, seu laudare contra ordinem praesumpserit; vel puerum, sive juvenculum aliquem usque ad impudicum tactum insecutus fuerit, et hoc ad fratrum cognitionem pervenerit, multis, duris, ac patentibus verborum ac verberum correctionibus coarctatus, ac diuturnis jejuniorum, et orationum laboribus fatigatus, talem hujus offensae disciplinam ad tempus sustineat, ut caeteri hoc excogitare pertimescant. Unde in conventu tanta debet semper esse custodia, ut pueri et juvenculi facile juvenibus [Col. 0719B] non credantur, nisi illis quorum vita in omnibus invenitur probatissima. Si tamen, quod absit, quod cuiquam contigerit, et congregationi occultum fuerit, verum ad unius vel quorumdam agnitionem pervenerit, hoc priori solummodo nuntiandum fore decernimus, ut per ipsum correptus, occultis medicinae fomentis sanetur, qui occulte deliquerit. Si quis vero hoc, vel alio modo peccaverit et a nemine deprehensus fuerit, et ipse peccatum suum agnoscens, priori revelaverit, quia ipse se reprehendit et recognovit, levioris disciplinae satisfactione sanabitur. Quod si verecundia ductus, vel terrore perterritus, priori hoc revelare noluerit, alicui presbyterorum, quem prior fratrum confessiones suscipere [Col. 0719C] mandaverit, hoc manifestet, et secundum ipsius judicium de peccato suo poenitentiam faciat. Et cavendum quod is qui sine omni accusatione peccatum suum manifestaverit, leviori; is vero qui accusatus non negaverit, aliquantulum majori; qui autem accusatus negaverit, cum tandem convictus, vel confessus fuerit, satis acriori vindictae subjacere debebit. Illa tamen peccata, quae turpia sunt et obscoena, seu gravia, et quorum exempla multum officiunt, nisi ad aures tantorum venerint, ut jam celari non possint, occulta satisfactione sanari debebunt. Quod si celari nequeunt, manifesta, ut jam dictum, curatione sanentur. Quae autem levia sunt et minuta, atque aperta, et quae omnes fere ex fragilitate frequentant, secundum praescriptum modum manifesta [Col. 0719D] accusatione et satisfactione in capitulo emendanda censemus.



CAP. XXXI. De his qui voluerint sub habitu canonico arctiorem, vel solitariam vitam ducere.

Si qui fratres sub eodem canonico habitu arctiorem, vel solitariam vitam ducere optaverint, praelatis suis devotionem propriam insinuare debebunt; quorum curae et studio pertinebit qualitatem respicere personarum, ne illi forte hoc aggredi cupiant, qui ex debilitate naturae, aetatis, aut diuturnitate consuetae debilitatis, insuetum vigiliarum atque jejuniorum pondus portare non possunt. His ergo perspectis, illis quidem non interdicimus annuendum, qui cum velint et quaerant, virium subministrante vigore hoc valeant. Verum si hoc Ecclesiae [Col. 0720A] detrimentum, vel confratribus spirituale, vel corporale inferat damnum, consulimus penitus denegandum. Pro his itaque quibus erit hoc perpetim, vel temporaliter concedendum, habeatur in remotiori loco undique munita, et clausa ecclesia, circa quam fiant cellulae, in quibus ii tales commorentur, secundum prioris jussum viventes et ejus in omnibus sequentes arbitrium.



CAP. XXXII. De virtute silentii.

His ita praemissis, de silentio quidquid Domini concessu, fratres proposuerint, subjungamus. Non solum namque clericis, sed et Christianis laicis silentii virtus tenenda esset, nisi propria vel aliena necessitas, sive charitas corporalis aut spiritualis loqui compulerint. Cum enim cessante necessitate [Col. 0720B] vel charitate verbum quis emittit, otiosum est quod depromit: a quo cavendum fore Dominus in Evangelio testatur, dicens: »De omni verbo otioso reddetis rationem in die judicii (Ephes. IV).« Quid autem sit verbum otiosum, Apostolus prohibendo exponit, dicens: »Inutilis sermo de ore vestro non procedat (Matth. XXII).« Quapropter ut ab illicitis abstinere possimus, a licitis quandoque cessandum est. Ad tollenda igitur de ore vestro verba illicita, justum est ut designemus certa loca et tempora, ubi et quando a licitis etiam, secundum propositum vestrae sanctitatis, abstinere debeatis.



CAP. XXXIII. Ut in ecclesia, refectorio et dormitorio silentium teneatur.

[Col. 0720C] In ecclesia igitur, cum ad divina officia peragenda intramus et stamus, et regularis usus, et majorum auctoritas, divini quoque officii reverentia debere teneri silentium insinuat. Idem etiam cum ad manducandum in refectorio, vel communiter bibendum; et in dormitorio cum ad simul dormiendum intramus vel stamus, regularis cautela monstrat esse tenendum.



CAP. XXXIV. Quod omni tempore, a vesperis usque in mane cum ad capitulum veniunt, teneatur silentium.

A vespertinis horis omni tempore usque ad alterum diem, cum mane fratres secundum morem de capitulo egrediuntur, summum silentium teneant. Aestivo autem tempore, id est a Pascha usque ad [Col. 0720D] autumnale aequinoctium, ab hora sexta usquequo post nonam de capitulo egrediuntur fratres, itidem sileant. Hiemali vero tempore, id est ab aequinoctio autumnali usque ad Pascha, si bis fratres reficiant, ab hora sexta quousque post nonam de capitulo egrediuntur; si, semel quousque post nonam, non solum fratres, sed servitores pransi de ecclesia, et postea de capitulo egressi fuerint, silentium teneant. In Quadragesima tantum ab hora nona usquequo die altera solvatur capitulum, itidem teneatur silentium.



CAP. XXXV. Quod in quibusdam diebus extra dictum modum teneatur silentium.

Praeter haec sanctitati vestrae statuere placuit ut in summis festis, toto die Parasceve, silentium in [Col. 0721A] claustro non solvatur. In praecipuis quoque et popularibus festis, ac cunctis diebus Dominicis, omnes omnino, quousque de capitulo post nonam egrediantur, silentium tenant, nisi usus, vel ordo Ecclesiae, charitas aut necessitas loqui compellat.



CAP. XXXVI. Ut in tempore silentii in claustro sine sono fiant omnia, absque inevitabili necessitate.
[Col. 0722A]

Quoties in claustro tenetur silentium, absque certa necessitate, sine sono legendum et psallendum; et quidquid ibi agitur, agendum est.


[Col. 0721] Explicit liber primus.



LIBER SECUNDUS.
[Col. 0721]


INCIPIT PROLOGUS LIBRI SECUNDI.
[Col. 0721]

His super quibusdam fratrum observationibus pertractatis, modum quoque binae et unius refectionis, abstinentiam insuper, et usus carnis ac sanguinis, ovorum et casei, piscis et olei, atque vini, pulmentorum quoque qualitatem et numerum, certamque panis et vini mensuram. Quae omnia, fratres charissimi, divina gratia inspirante, nobiscum tenere statuistis, scribere inter has alias vestri ordinis regulas procuravimus.



CAPUT PRIMUM. Quomodo vivendum sit inter octavas Nativitatis, Apparitionis et Resurrectionis.
[Col. 0721B]

Ab ipsa Dominicae Nativitatis, Apparitionis et Resurrectionis die usque in earumdem octavis, omne jejunium exclusistis, sed et carnem fratribus comedendam nequaquam interdixistis; exceptis quarta et sexta feria, in quibus tantum usum sanguinis non abstulistis.



CAP. II. Quomodo vivendum sit ab octavis Resurrectionis usque ad Pentecosten, et ab octava Nativitatis usque ad Epiphaniam.

Ab octava vero Resurrectionis et Nativitatis usque ad Pentecosten et Epiphaniam, omne itidem jejunium abstulistis; exceptis illis diebus in quibus jejunandum fore, vel auctoritas praecipit, vel usus [Col. 0721C] monstrat Ecclesiae. Intra hos tantum paschales et natalitios dies, quarta et sexta feria ac sabbato, carnis esum, ut in aliis temporibus, abnegastis, sed sanguinis usum quarta feria et sabbato concessistis.



CAP. III. Qualiter vivendum sit ab ipsa die Pentecostes usque ad Nativitatem S. Joannis.

Ab ipso die sancto Pentecostes usque ad Nativitatem S. Joannis Baptistae, carnis usum et sanguinis dimisistis, et secunda, quarta ac sexta feria jejunandum proposuistis.



CAP. IV. Qualiter vivendum sit a Nativitate S. Joannis Baptistae usque ad aequinoctium autumnale.

A Nativitate autem S. Joannis Baptistae usque ad [Col. 0721C] festivitatem S. Matthaei, carnis et sanguinis usum quarta et sexta feria, ac Sabbato interclusistis, et sexta feria jejunandum statuistis.



CAP. V. Qualiter vivendum sit ab aequinoctio autumnali usque ad Kalendas Novembris, et ab octavis Epiphaniae usque ad Septuagesimam.

A festivitate S. Matthaei usque ad Kalendas Novembris, et ab octavis Epiphaniae usque ad Septuagesimam, [Col. 0722B] secunda, quarta et sexta feria jejunandum indixistis; et eisdem feriis ac Sabbato, carnis et sanguinis usum interclusistis.



CAP. VI. Quod jejunandum sit a Kalendis Novembris usque ad Nativitatem Domini, et a Septuagesima usque ad sanctum Pascha.

A Kalendis Novembris usque ad Nativitatem Domini, et a Septuagesima usque ad sanctum Pascha, usu carnis et sanguinis penitus intercluso, semel in die reficiendum devotio vestra firmavit.



CAP. VII. De jejunio Quatuor Temporum et vigiliarum.

Quarta, et sexta feria, ac Sabbato Quatuor Temporum, et in vigiliis, aliisque jejuniis antiquitus et universaliter institutis, sine dubio non solum canonicis, [Col. 0722C] sed et omnibus Christianis jejunandum est; caeteris vero diebus atque temporibus, bis vobis in die reficiendum indulsistis.



CAP. VIII. De usu ovorum et casei.

A Quinquagesima usque ad sanctum Pascha et ab Adventu usque ad Nativitatem Domini, et in cunctis legitimis jejuniis, omni remota occasione, ovorum et casei usum penitus vobis abstulistis. Ab ipso autem die sancto Pentecostes usque ad Nativitatem S. Joannis Baptistae, et a Kalendis Novembris usque ad Adventum Domini; et a Septuagesima usque ad Quadragesimam, quarta et sexta feria, ab ovis et caseo, nisi festum in novem lectionibus venerit, abstinendum censuistis.



CAP. IX. Quale jejunium occasione festi solvi debeat.
[Col. 0722D]

His, fratres, superaddendum putavi, quae et quibus ex causis jejunia solvi, et quae semper inviolabiliter custodiri debeant. Omni tempore, die quo festum vel octavam in novem lectionibus celebramus, binae refectionis usum nulla vetat auctoritas, exceptis legitimi jejunii diebus atque temporibus.



CAP. X. Si occasione festi alicujus, carnis et sanguinis usus reddi debeat.
[Col. 0723A]

A prima Dominica post Resurrectionem usque ad Pentecosten, et ab octava Dominicae Nativitatis usque ad Epiphaniam, et ab octava Epiphaniae usque ad Septuagesimam, et a Nativitate S. Joannis usque ad Kalendas Novembris, si feria sexta festum, vel octava in novem lectionibus venerit, sanguinis usum non abstulistis; si autem secunda, vel quarta feria, aut Sabbato venerit, legitimis exceptis jejuniis, carnis usum concessistis, ut praemissum est.



CAP. XI. Quae sint legitima jejunia.

Tempora igitur legitimi jejunii sunt a quarta feria quinquagesimalis hebdomadae, quae dicitur Capitulum jejunii, usque ad sanctum Pascha. Quantuor [Col. 0723B] tempora quoque et vigiliae a sanctis Patribus statutae; et si quae alia perenniter tenenda, sancta indixit, vel indictura est quandoque Ecclesia. In quibus omnibus si festum in novem lectionibus venerit, celebrari quidem debet, sed jejunium solvi non potest.



CAP. XII. Quibus diebus a vino et pulmento simul, vel a pulmentis tantummodo, vini usura servata, abstineatur.

Cum in omnibus legitimi jejunii diebus canonicis a vino et pulmentis abstinendum fore suaderet religio, et id loci hujus positio, et nostri temporis fragilitas in conventu posse servari non sinat, hoc rogamus et monemus, charissimi, ut his cum parcitate utentes, et vitium in nobis concupiscentiae [Col. 0723C] perimamus, et corporis vires sic sustentemus, qui ordinem nostrum plene servare, et in laude Dei ministerium et officium nostrum gratanter viriliterque implere possimus. In his tamen perpaucis diebus, id est in antiquitus et universaliter statutis vigiliis, et in sexta feria a Quinquagesima usque ad Pascha, et in sexta feria Quatuor temporum, a vino et pulmentis abstinendum censuistis, crudas tamen herbas et poma, si habeantur, indulsistis. In quarta feria autem Quatuor temporum et in sexta a Kalendis Novembris usque ad Natalem Domini, et in quarta feria totius Quadragesimae et praecedentis hebdomadae, pulmentis ablatis vini tantummodo usum, cum pomorum et herbarum [Col. 0723D] additamentis indulsistis.



CAP. XIII. De discretione habenda in reddendo vino, vel pulmento, et ex quibus causis discretio haec fieri debeat.

Discretionem tamen fieri in aliquibus horum non negastis, si prior forte necessarium viderit. Quae si fiat die quo vinum interdictum est, vini tantummodo usum reddi sufficiat. Si autem fiat die quo, vino concesso, pulmentum intercluditur, unius pulmenti concessio sufficiat. Die vero quo vini et unius pulmenti usus conceditur, si oportuerit, addi et aliud pulmentum non negastis. Sunt enim dies quidam, in quibus unum solummodo pulmentum fratribus dandum censuistis: scilicet feria sexta a Pentecoste usque ad Nativitatem S. Joannis; et [Col. 0724A] a Septuagesima usque ad Quinquagesimam; et quarta feria a Kalendis Novembris usque ad Nativitatem Domini; et Sabbato Quatuor temporum. Hanc igitur discretionem in uno, vel in pluribus faciat, vel causa magni laboris, vel aestus aut frigoris major solito nimietas, vel praecedentis seu sequentis diei impletum, seu implendum jejunium, vel imminentis festivitatis laboriosae, et optime exhibendum officium, vel paschalis, aut festivi temporis celebratio, vel nimia fratrum imbecillitas, sive advenientium fratrum necessaria charitas.



CAP. XIV. Si legitimi jejunii diebus festum novem lectionum veniat.

Quod si festum populare in his diebus in novem lectionibus celebrandum venerit, vino et uno, aut [Col. 0724B] si festum praecipuum fuerit, duobus vel tribus quadragesimalibus pulmentis uti concessistis.



CAP. XV. Quod caeteris diebus, duo fratribus pulmenta parentur.

His igitur supradictis jejuniorum diebus exceptis, caeteris diebus, sive jejunii, sive binae refectionis, si facultas suppetat, duo fratribus parentur pulmenta. Verum in praecipuis festivitatibus et summis solemniis tria fratribus pulmenta, si fieri possit, praebenda statuistis.



CAP. XVI. De usu piscium et olei.

Esus autem piscium et usus olei nullo tempore nulloque die excluditur, quo alicujus pulmenti et vini usus conceditur



CAP. XVII. De mensura panis et vini, et de qualitate pulmentorum.
[Col. 0724C]

Mensuram panis, et vini, ac pulmentorum aeque fratribus minoribus et majoribus dandam, et usus regularium locorum indubitanter expostulat, et, ut credo, majorum sanxit auctoritas. Quamvis enim in apostolorum Actibus Lucas referat, dicens: »Distribuebatur autem singulis, prout unicuique opus erat (Act. II),« haec tamen par, et cunctis sufficiens est statuenda mensura; qua, etsi quibusdam superflua uti non licet, nisi in sufficientia. (S. Ben. Reg. cap. 30, et 40.) Quod autem minus egentibus vel plus abstinentibus residuum fuerit, hospitalis frater singulis diebus id pauperibus erogandum suscipiat. Diebus itaque jejuniorum singulis [Col. 0724D] fratribus unam libram panis propensam, et tres vini; diebus vero binae refectionis, panis unam et mediam, et vini quinque, sicut ipsi experti estis nobiscum, vobis visum est posse sufficere. Pulmentorum autem aequalitatem coquinae hebdomadarii, si autem aliter nequeunt, pro arbitrio diligenter provideant. Si tamen alicui, vel per incuriam, vel jussum ex discretione aliquid plus, vel delicatius apponitur, nullus prorsus inde murmurare praesumat.



CAP. XVIII. De lectore hebdomadario.

Lecturus per omnem hebdomadam frater (S. Ben. Reg. cap. 28), die Dominica expleta missa, adhuc presbytero altari astante accedat in medio, et inclinato capite dicat ter: »Domine, labia mei [Col. 0725A] aperies (Psal. L),« et caetera ejusdem versiculi. Fratribus respondentibus, et post vicem tertiam Gloria Patri subsequentibus. Deinde presbyter praesentibus fratribus secundum morem, versiculos et orationem perficiat. Hic itaque per totam hebdomadam fratribus manducantibus et religiose silentium tenentibus, omni sono et murmuratione remota, divinas Scripturas perlegat. Et post fratrum refectionem cum servitoribus pariter prandeat. Servitores igitur sic omnia omnibus subministrent, ut nullius necessitatis occasione aliquem prorumpere in vocem oporteat. Si quid tamen quaerendum est, signo magis quam voce petatur; priori vero, vel cui ipse jusserit, aliquoties fratres reficientes pro aedificatione breviter et plane alloqui [Col. 0725B] non interdicitur. Fratribus quoque sero ad collationem in capitulo convenientibus, idem lector de sanctorum Vitis et Patrum Collationibus lectionem semper redditurus est. Qui Sabbato cum in refectorio lectionem ad mandati charitatem sero perfecerit, adhuc fratribus sedentibus, ante prioris mensam accedens, reverentiam exhibeat. et sic lectionis suae hebdomadam compleat.



CAP. XIX. De hebdomadariis coquinae, et de mandato in Sabbatis faciendo, et de charitate exhibenda.

Hebdomadarii vero coquinae Sabbato congregatis fratribus in capitulo ad sonum tabulae pro mandato faciendo (S. Ben. Reg. cap. 35), ii qui egressuri sunt, accedant in medio, et incurvati fratribus [Col. 0725C] reverentiam exhibeant. Deinde per priorem vel vicem ejus fungentem, inchoatis antiphonis fratrum pedes abluant et abstergant. Ii vero, qui intraturi sunt, aquam ad lavandum deferant, et post ablutionem projiciant. Deinde exeuntes, ante capitulum, aqua per alios fratres allata, et gausape porrecto manus abluant et abstergant. Post haec qui pedes laverunt, aquas ad manus abluendum; qui vero detulerunt aquas, gausape afferant ad abstergendum. Fratrum ergo manibus ablutis, qui ingressuri sunt, accedant in medio, et incurvati dicant tribus vicibus: »Benedictus es, Domine Deus, qui adjuvisti me et consolatus es me.« Fratribus idem respondentibus, et Gloria post tertiam [Col. 0725D] vicem subsequentibus. Deinde completa oratione secundum morem cum versiculis, in locis suis sedeant. Tunc qui intraturi sunt, in medium veniant et incurvati dicant, tribus vicibus: »Deus, in adjutorium meum intende: Domine, ad adjuvandum me festina (Psal. LXIX),« fratribus itidem respondentibus. Completis itaque cum oratione versiculis, ibidem incipiatur lectio, sed in refectorio prius ex more a fratribus charitate exhibita compleatur, ut jam diximus. Verum in vigiliis summorum festorum, et in summis ac majoribus festis, si in Sabbato veniant, mandatum relinquendum: charitatis tamen usum et introitum et exitum hebdomadariorum in his statuistis exhibendum. Praeter haec in summis et magnis solemniis, [Col. 0726A] eorumque vigiliis, charitatem sero ad collationem fieri proposuistis; ita ut per priorem in summis, per praepositum vero fiat in praecipuis. Et cavendum ut in festis ac vigiliis lectio ad dies eosdem, et in Sabbatis ad mandati et diei Dominicae mysterium, si habeatur, pertineat.



CAP. XX. De mandato in coena Domini exhibendo.

Cum itaque mandatum, ut diximus, in Sabbatis soleat fieri, in Coena tamen Domini, ob reverentiam magistri nostri et Domini, qui die eadem id mandans exhibuit, honestissime ubique Ecclesia celebrandum summa devotione instituit. Quod vos sequentes charissimi in lavandis pedibus advenientium pauperum, et eleemosynis dandis praecipue vobis per totum hunc diem vacandum censuistis: [Col. 0726B] Vestris quoque laicis conversis post coenam in capitulo deductis, id idem per vosmet agendum, et in refectorio charitatem exhibendam statuistis. Post haec mandatum clericorum die eodem per priorem agatur et per praepositum. Caetera vero agantur pro ejusdem diei usu et ordine.



CAP. XXI. De vestimentis, calceamentis ac lectualibus fratrum.

Vestimenta et calceamenta, necnon et lectualia, aestivo et hiemali tempore, quot et qualia sunt necessaria, vesterarius praebere fratribus summopere studeat. In quibus dandis, et loci situm, temporis quoque, et singularum personarum qualitatem prospiciat. In frigidis namque locis plura indumenta, [Col. 0726C] in calidis vero pauciora sunt praebenda, et quae nec nimio decore, nec insolita vilitate canonicum habitum dehonestent. In nostris igitur partibus, visum est vobis singulis fratribus singulas pelles agninas et singulas cappas, unum diploidem et duo paludamenta, duas interulas, duo paria femoralium, duo caligarum pro aestu et frigore competentium, duo pedulium, unum subtelarium posse sufficere. Habeant et in lectis culcitram, capitale, linteolum, cultram, et coopertorium ovinum, sive lineum. Habeant praeter haec singuli unam, vel, si fieri potest, duas cottas lineas, et singulas ovinas sive agninas pelliceas, si facultas suppetat et necessitas exigat. His igitur omnibus fratres pro necessitate et temporis qualitate tam diu utantur, quam diu [Col. 0726D] in sufficientia necessitatis decenter aptari possint, ac reparari. Ille vero, cui ex necessitate ultra communem regulam, aliquid concessum tribuitur, non super hoc laetetur, sed doleat sibi infirmanti concedi per indulgentiam, quod firmioribus negatur ex regula. Quidquid enim prior cuiquam necessarium viderit, hoc sibi exhibere debebit; quod alteri, si necessarium non esse perspexit, negabit, etiamsi ipse quaesierit. Hinc enim Lucas in apostolorum Actibus scribit, dicens: »Distribuebatur autem, prout unicuique opus erat (Act. II).« Singulis itaque, pro viribus, pro aetate, necessitate ac qualitate sua ministrandum est. Unde si prior, hac discretione perspecta, quibusdam aliter quam statutum fuerit fieri praecipiat, non inde sit in congregatione murmuratio, [Col. 0727A] quia aperte divinae legi est obvius qui vel invidia, vel gulae illecebris, infirmorum consuetudinem exigit, quam sibi necessariam non sentit. Illis tamen qui ab hac infirmorum consuetudine valeant ad istam firmitatis virtutem consurgere, sed ut delicatius vivant se sic esse patiuntur, sine dubio et hic peccatorum cumulatur magnitudo, et illic poenarum praeparatur atrocitas.



CAP. XXII. De aegrotantibus et morientibus.

Statuatur intra claustra canonicorum domus ad sustentationem infirmorum, ubi fratres congruenter necessitatibus eorum subministrare, et illos visitare, ac divinarum Scripturarum frequenti admonitione valeant consolari. Non tamen passim omnibus ad eos accedere licet, nisi his quibus a priore praecipitur; [Col. 0727B] nec prior alios mittat, nisi qui vel eis utiliter ministrent, vel eos sapienter consolentur et aedificent. Hi ergo si febrem continuari, vel languorem merescere persenserint, tunc advocato priore, seu praeposito et presbyteris, ad hoc officium deputatis, plenam de peccatis suis confessionem faciant, sicque praemissa de praeteritis culpis secundum prioris jussum satisfactione, et in futuro sui emendatione, susceptaque ab omni conventu benedictione, et peccatorum absolutione, fideliter per eos quibus injunctum est, custodiantur, ut eos in cunctis necessitatibus suis ministros aptissimos habeant; qui semel saltem in die cum visitantibus se fratribus confessionem faciant, atque orationis benedictionem ab eis [Col. 0727C] semper exquirant. Quod si languor magis magisque increverit, per presbyteros aqua benedicta aspersis, oleo sancto perungantur, et Christi corporis et sanguinis perceptione muniantur. Fratres quoque studiose ac suppliciter pro eorum liberatione et absolutione in communi Dei exorent clementiam. Quod si ad occasum venerint, item jactetur ibidem aqua sancta, adducaturque crucis signum. Cumque ab ipsis, si fieri possit, adoratum fuerit, ponatur, et maneat ibi usque ad eorum transitum; deinde assistentes fratres cuncta secundum ordinem officia peragant. Qui ut obierint, loti vestiantur interulis, et super eos cottis lineis, pedesque induantur calceolis; post haec involuti linteolis pro more ponantur in lectis. Caetera vero fiant de ipsis portandis et sepeliendis, [Col. 0727D] et de officiis gerendis, sicut in ordine continetur. Quibus expletis, fratres eorum poenitentiam intra septimum, vel trigesimum diem in missis, psalmis, eleemosynis, sive jejuniis perficiant. De missis autem et psalmis intra centesimum vel annum cantandis, et de vigilis exhibendis, ac de pauperibus ex eorum portiunculis pascendis, et de anniversariis celebrandis, ac deferendo ad tumulos, cuncta fiant, prout prior statuerit, vel usus, aut ordo docuerit.



CAP. XXIII. De custodia eorum infirmorum qui invalescunt, et de medicina eis non neganda.

Si autem aegrotantes fratres invalescere coeperint, sic per eos, quibus prior injunxerit, usque ad sanitatis restaurationem custodiantur, regantur ac pascantur, [Col. 0728A] ut nullius rei indigentia et nullius necessitatis occasione murmurare valeant; ipsi tamen quae haberi nequeunt, desistant penitus exigere. Quod si ea quae noxia sunt requirunt, eorum voluntati nequaquam annuatur. »Aliquando enim, ut dicit B. Augustinus, etiamsi noceat, prodesse creditur quod delectat. Qua in re pro infirmorum custodia etiam in talibus medici consulantur. Non enim medicinae fomenta, quae a Deo credimus esse concessa, infirmis neganda sunt, si administret facultas, cum tamen animarum medicina praecesserit. Nec minori cura custodiendi sunt infirmi tempore recreationis, quam tempore languoris; tunc enim custodiuntur ne pejorentur: nunc autem recreantur, ut meliorati in statum pristinum restaurentur. [Col. 0728B] Qui, ubi tempus restaurationis advenerit, praesentibus fratribus in capitulum veniant, et accedentes in medium accusent se super peccatis, et negligentiis, et ordinis corruptionibus, quae omnia infirmitatis occasione contraxerint; et sic secundum modum superius descriptum, satisfactionis suscepta sententia, ad propria loca, et fratrum societatem, ac ordinis observationem redeant. Si quis autem quietem, vel delicatiorem vitam diligens, ad ordinis observationem venire distulerit, et hoc custodi in veritate claruerit, tam acri disciplinae subjaceat, ut caeteri hoc agere pertimescant. Non tamen haec ita dicimus, ut eos in ordinis observatione fratribus jungi velimus antequam valeant, sed ne vitium [Col. 0728C] gulae aut simulationis incurrant. Quapropter custos summopere studeat, ut si fieri possit, nec ante plenam valetudinem eos ad ordinis observationem redire, nec eos, ubi vere potuerint, hoc differre permittat.«



CAP. XXIV. De usu balneorum et sanguinis diminutione.

Si quibus fratribus balneorum, vel minutionis usus pro conservatione vel restauratione sanitatis necessarius fuerit, exhibendus est eis, etiamsi ipsi noluerint; quatenus per corporeae salutis confirmationem fortiores inveniantur in omnem ordinis observationem. Si qui tamen hoc ex vitio, vel frequentius quam oporteat, quaesierint, nequaquam ejus majorum prudentia annuat. Minutorum autem custodia [Col. 0728D] sit usque in tertium hoc modo: Qui minuendi sunt post tertiam, vel Quadragesimali tempore post nonam minuantur. Die igitur illa, et nocte sequenti officiis interesse non compellantur; psalmos tamen aliquantos cantare moneantur. A prima autem diei secundi usque ad primam diei tertii, officia quidem audire, non tamen facere constringantur. Ast post primam diei tertii, in capitulum veniant, et pro negligentiis suis sese accusantes, satisfactionis sententiam suscipiant, et in ordines suos exinde redeant; attamen usque in hanc horam pro facultate domus largioribus et valentioribus epulis pasti, vel in domo infirmorum, vel in privatis locis sub custode permaneant; usus quoque balneorum, si qua custodia necessaria fuerit, non negetur.



CAP. XXV. De senibus et itidem de infirmis.
[Col. 0729A]

Statuatur et alia domus ubi senes maneant: cum jam et frigiditate naturae, et debilitate nimia, servare communem regulam non permittuntur. Hi ergo pro aetate, pro necessitate et debilitate a custodibus suis regantur, pascantur et sustententur; qui neque jejuniorum, neque vigiliarum regulae, sicut nec infirmi, subjaceant; nec officiis interesse compellantur, si nequeant; attamen psalmos cantare et orare moneantur. Quod si facultas suppetat, fiat ibi capellula inter domus utrorumque, ubi ipsi missas aliaque officia breviata, si priori placuerit, audiant.



CAP. XXVI. De pueris et adolescentibus, qui nutriuntur.

[Col. 0729B] Pueri vero et adolescentes qui in congregatione canonica nutriuntur et erudiuntur, sub uno conclavi, optimis deputati magistris, commorentur; a quibus sic arctissime constringantur, ut nemini eorum in aliqua parte divertere, vel alicubi, sine majoris custodia, liceat pergere. Qui omnes non solum discipuli, verum etiam magistri deputentur seniori probatissimo, qui eos otiis vel confabulationibus vacare nequaquam permittat, sed in bonis moribus instruat, in sancta conversatione nutriat, in cunctis ecclesiasticis disciplinis erudiat, ut Ecclesiae utilitatibus ipsi quandoque parere, et ad ecclesiasticos gradus digne valeant promoveri. Hi ergo semper divinis intersint officiis, et in choro majoribus fratribus [Col. 0729C] recti assistant, et ibidem tempore sedendi in subselliis suis sedeant, cunctaque secundum usum et ordinem faciant. In capitulo quoque cum fratribus conveniant, sed ingredientes statim cum seniore et magistris ad scholas properent, et quae necessaria sunt, addiscere studeant. In refectorio quoque, quique in parte, et in loco suo erecti coram fratribus manducent ad mensam. In dormitorio etiam cum fratribus dormiant: ita ut eorum lecti, majorum lectis habeantur intermisti. In scholis itaque sint semper, cum silentium non tenetur; fratribus autem [Col. 0730A] sub silentio manentibus in statuto loco claustri sint sub senioris et magistrorum suorum custodia, omnem ordinem pro possibilitate sua servantes, et divinorum officiorum disciplinis ac sanctis lectionibus insistentes; attamen usque ad annos sexdecim jejuniorum regulae non subjacebunt. In scholis item sint usque ad annos sexdecim: vel quousque hymnos, psalmos, cantum, et secundum usum Scripturarum optime legere didicerint. Exinde autem de scholis educti, cum fratribus, secundum ordinem quo in congregatione admissi sunt, maneant. Quod si prior in quadam claustri parte scholas teneri congruum vel necessarium viderit, hoc ipse, quod magis expedire cernitur, nisi fratribus contrarium fuerit, faciat.



CAP. XXVII. Si qui artis grammaticae disciplina erudiri debeant.
[Col. 0730B]

Quod si prior aliquos horum, vel etiam majorum, ardentiores in Dei servitio, ac vera religione, et paratiores ad omnem obedientiam, et ordinis observationem, et ad adjuvandum fortiores, ad discernendum providiores, et fratrum animabus, ac corporibus utiliores esse in veritate perspexerit, et eos felicioris ingenii et prudentioris consilii veraciter cognoverit, si ipse justum judicaverit, contemptis libris turpibus et fallacibus, ad divinas Scripturas discendas et intelligendas, artis grammaticae disciplina eos erudiri praecipiat. In his itaque personarum nulla fiat acceptio, sive perspectio; nisi Ecclesiae, vel animarum [Col. 0730C] suarum utilitas aliter deposcat.



CAP. XXVIII. De laicis litteratis in granaiori aetate susceptis.

Si quos viros litteratos in grandiori aetate fratres susceperint, et eos prior post primum, vel secundum annum in cantandi disciplina frustra laborare viderit, inutili labore sublevatos, eos ad alta adhibeat, quae magis competunt, et fratribus sint utiliora.


Explicit liber secundus.



LIBER TERTIUS.
[Col. 0729]


INCIPIT PROLOGUS LIBRI TERTII.
[Col. 0729]

His igitur de variis canonicorum negotiis praemonstratis, horarum quoque canonicarum numerum atque mysterium, quas divino Spiritu afflati sancti Patres instituerunt, sicut a majoribus nostris didicimus, et usus habet Ecclesiae, pluresque alias necessarias fratrum observationes, obedientiarum quoque locationes ac locorum susceptiones prosequamur.



CAPUT PRIMUM. De septem horis canonicis antiquitus statutis, et de prima novo tempore adinventa.
[Col. 0729D]

Septem horas antiquitus statutas testatur David [Col. 0730D] psalmographus, dicens: »Septies in die laudem dixi tibi (Psal. CXVIII);« ut tot essent laudum exhibitiones in die, quot et ipsi dies. Nec enim vetustas merebatur [Col. 0731A] octavae horae habere celebrationem, quae nondum mortuorum perennem meruerat habere resurrectionem. Has ergo septem horas, id est vigilias matutinas, tertiam, sextam, nonam, vesperam et completorium, singulis diebus canonici debent, antiquorum sequendo vestigia, devotione nimia celebrare. Primam quoque, licet novo tempore sit statuta, non tamen debent minori devotione venerari. Has itaque octo horas Spiritus sanctus per antiquos et modernos Patres bene in Ecclesia diebus singulis celebrari instituit; ut quia dies decursione viginti quatuor horarum perficitur, singulae tres horae proprias laudes haberent, quarum exhibitione Trinitas sancta semper coleretur, et noster interior homo peccato cogitationis, locutionis et actionis semper [Col. 0731B] purificaretur, quo et ipse dignius Trinitati adhaerere mereretur. Quae ideo ad octonarium surgunt, ut universalis resurrectionis gaudium praesignent: in quo a peccatis omnibus liberi ipsius Trinitatis mysterium plenissima cognitione videbimus, et exinde cum ipsa sine fine gaudebimus.



CAP. II. De nocturnis vigiliis.

Hae igitur horae certis diei horis ob certi causam mysterii celebrari statutae sunt. Vigiliae namque ideo in nocte aguntur, quia vastator angelus nocte pertransiens, Aegyptiorum primogenita percussit (Exod. IX), Israelem a dominatu eorum eripuit. Et Dominus Jesus Christus in nocte saevientium Judaeorum est nequitiae traditus. Christianus quoque populus in [Col. 0731C] nocte Paschae principaliter baptizatus ab animarum morte eripitur. Ne ergo Aegyptiorum periculis, et Judaeorum nequitiae misceamur, neve Israeliticae liberationis, et nostrae per baptismum, Dominicae quoque traditionis horam laudibus vacuam relinquamus, et cum Paulo et Sila nocturnae laudis orationibus absolvamus (Act. XV); et ut vigilantes, si Dominus ea hora venerit, inveniamur, valde opportunum est, ut nocturnis horis exsurgentes, sacris orationibus et divinis laudibus insistamus. Quod se fecisse testatur David, dicens: »Memor fui in nocte nominis tui, Domine (Psal. CXVIII).« Et paulo post in eodem psalmo: »Media nocte surgebam ad confitendum tibi (ibid.).« Et Isaias: »De nocte, inquit, vigilat spiritus meus ad te, Deus (Isa. XXVI).« Et Dominus [Col. 0731D] ad nocturnas vigilias in Evangelio nos exhortans, dicit: »Beati sunt servi illi, quos cum venerit dominus, invenerit vigilantes (Luc. XII).« Et quod ipse verba confirmaret exemplis, testatur Evangelista: »Jesus erat in oratione pernoctans (Luc. VI).«



CAP. III. De matutinis laudibus.

Matutinae autem laudis officium, licet novo tempore primitus, et ut quidam ferunt in Bethlehemitico monasterio, ubi Dominus pro salute nostra de Virgine natus est, statutum fuerit, tamen omnis Ecclesia consuetudinem cultus ejus gratanter sumit, et solemniter celebrat; quod a sancto Spiritu non dubitatur factum, ut hora illa, quam Dominus splendore suae resurrectionis perlustravit, et qua nostrae gratiae lux, et sol justitiae fidelibus ortus est, divinis [Col. 0732A] laudibus et semper excoleretur officiis. Nam et ideo Dominus quasi in fine noctis, et in exordio diei a mortuis resurgere voluit, ut nobis patenter ostenderet, quod per Resurrectionem ejus, vetustatis caligo finem acciperet, et lux novitatis ac gratiae, aditusque felicitatis aeternae inveniret exordium. Hoc etiam tempore, testante B. Isidoro, a fidelibus spes futurae resurrectionis creditur, quando justi a morte quasi a sopore somni resurgentes aeternae lucis et felicitatis principio sicut sol fulgere incipient. Quod tempus, etiam apud antiquos venerationi fuisse testatur et ille vetus psalmographus, dicens: »In matutinis meditabor in te, quia fuisti adjutor meus (Psal. LXII).« Et illud: »Praevenerunt oculi mei ad te diluculo, ut meditarer eloquia tua (Psal. CXVIII).« [Col. 0732B] Et alibi: »Repleti sumus mane misericordia tua (Psal. LXXXIX).« Et illud: »Mane oratio mea praeveniet te (ibid.).«



CAP. IV. De prima.

Prima vero, licet novo tempore in Oriente apud monasteria Palaestinorum primitius statuta et inventa, tamen quia omnis eam suscepit Ecclesia, pro eo quod a Spiritu sancto non dubitatur adjuncta, summa pariter devotione et laudum exhibitione celebranda est. Quae bene post solis ortum agitur, ut hora illa, in qua primo mulieribus Christi Resurrectio per angelos (Matth. XXVIII), atque per mulieres apostolis nuntiata est (Marc. XVI; Joan. XX), non sit divinis laudibus et dignis officiis aliena. Et hoc satis videtur rationabile, ut prima hora diei divinis [Col. 0732C] officiis et sanctis orationibus debeamus insistere, quatenus et eo quod de tenebris ad lucem venimus, Deo gratias referamus; et, ut ipse per totam diem corda, et corpora nostra in viam salutis et justitiae dirigat, rogitemus. Et quia omnis virtus, omnis sanctitas, omnis justitia ad laudem et honorem Dei, et in Jesu Christi nomine debet semper inchoari, recte diei, qua lucis operatio signatur, exordium laudibus divinis debuit consecrari. Et notandum quod Spiritus sanctus hanc horam non per apostolos, vel antiquiores Patres, non etiam per majorem Ecclesiam voluit statui, sed novo tempore per subjectos Ecclesiae filios statuendam, mira piaque providentia reservavit, ut nobis videlicet innotescat Spiritum Domini hanc [Col. 0732D] sibi virtutem reservasse, ut per quoscunque, et quandocunque inspirante eo, aliquid rectum et sanctum in Ecclesia statutum fuerit, non jam abjectione personarum, aut temporis novitate quisquam rejicere audeat, sed amorem inspirantis et statuentis Dei per hominem diligenter amplectatur, et teneatur.



CAP. V. De tertia, sexta et nona

Horam tertiam, sextam et nonam Danielem etiam, et tres pueros supplicationibus Domino devovisse sacra testatur historia. Quorum imitatione nos his horis dignissimum est divinis officiis insistere, quamvis novo tempore et ob aliorum causas mysteriorum, multo nobis sint celebriores. Denique horam tertiam sanctus Spiritus, quia tertia est in Trinitate persona, sua descensione celeberrimam [Col. 0733A] reddidit et laudibus divinis dignissimam fecit (Act. II). In qua descensione tantum sancti Spiritus gratiam adfuisse asserunt, ut omnium linguis omnes apostoli loquerentur, et unumquemque apostolum quacunque una lingua loquentem, omnium linguarum praesens diversitas simul intelligeret. Quatenus daretur intelligi quod Spiritus Domini sub unius Ecclesiae gremio conjungeret et uniret, quos superbia diabolici spiritus in terris aedificatione diviserat. Bene etiam tertia hora Spiritus sanctus descendit, quia tertio tempore Christus omnem mundum innovavit, et suae gratiae luce perfudit. His etiam de causis sanctorum Patrum auctoritas hanc nostram prae omnibus aliis ad missas celebrandas statuit fore legitimam, in qua quia iterum peccavimus, iterum [Col. 0733B] quasi Christi morte redimimur; et Eucharistiae velut sancti Spiritus perceptione item innovati ad puram et novam vitam tertii temporis quasi altero Christi transitu spirituali operatione deducimur.


De sexta.

Horam vero sextam Christus crucifixionis suae passione sacravit, et laudum exhibitione celebrem fecit. Et bene hora sexta pati Christus voluit, ut sexta aetate vitae aditum per crucem et passionem suam nobis reservatum ostenderet, et hominem sexta die creatum, sed diaboli studio perditum, sexta hora, sextaque aetate sanguine proprio salvatum redimeret.


De nona.

Horam autem nonam Christus ideo morte sua celebrem [Col. 0733C] fecit, ut nos a morte redemptos ad societatem beatorum spirituum, qui novem ordinibus distinguuntur, reduceret. Qui bene sole ad occasum vergente moritur, quia infideles Judaei cum oriente solem justitiae perdiderunt et ad tenebras peccatorum devenerunt. Hanc etiam horam Petrus et Joannes claudi sanatione sacrarunt Hac insuper hora primitus in Cornelio via salutis gentilitati ostensa est (Act. XIII). Has igitur horas pro tantorum causa mysteriorum fideles Christi debent summa devotione venerari et dignis laudibus celebrare.



CAP. VI. De hora vespertina.

Vespertinae laudis officium, quod in fine diei et occasus lucis agitur, et veterum ritus sacrificiorum [Col. 0733D] monstrat esse celebrandum, dicente David: »Elevatio manum mearum sacrificium vespertinum (Psal. CXL).« Vespere, mane et meridie narrabo nomen tuum. Et Dominus Jesus Christus, qui hora eadem coenantibus discipulis sancti corporis et sanguinis sui communionem primitus tradidit et eam ex illo jam tempore perpetuo tenendam mandavit. Qui etiam post resurrectionem suam, hora eadem discipulis apparuit et eos ad credendum confirmavit. Proinde nos hora eadem Deo laudis officium offerre debemus, ut fine cujusque diei laudibus concelebrato, vitae nostrae omniumque nostrarum operationum finem Deo mystica observatione consecremus, uti tantorum mysteriorum comparticipes esse mereamur.



CAP. VII. De completorio
[Col. 0734A]

Completorium autem dicitur, eo quod diurnos actus perficiat, et completis laboribus membra fessa in quietem resolvat. Qua hora merito divinarum laudum officia jubemur persolvere; ut videlicet quidquid in die carnis fragilitate attrahente peccavimus, earumdem laudum exhibitione mundetur; quatenus priusquam membra dentur sopori, in pectoribus nostris mundum Deo habitaculum praeparemus. Quod se fecisse testatur David psalmographus, dicens: »Si ascendero in lectum strati mei, si dedero somnum oculis meis, et palpebris meis dormitationem, donec inveniam locum Domino, tabernaculum Deo Jacob (Psal. CXXXII).« Hac etiam hora Dominus Jesus post coenam assumptis tribus [Col. 0734B] discipulis in montem Oliveti ad orandum exiit (Matth. XXVI), ubi ternis orationibus Patrem precatus est, quod eum a Judaeorum insidiis nocte eadem positis dignaretur eripere. Non quod se minime eripiendum ignoraverit, sed ut nos suo confirmati exemplo hac hora divinis laudibus insistamus, et ipsam Trinitatem voce et mente supplici deprecemur, quod nos a nocturnis hostis insidiis et illusionibus liberare dignetur.



CAP. VIII. Unde horarum istarum officia conficiantur.

Ad harum ergo horarum laudes perficiendas assumuntur principaliter psalmi Davidici centum quinquaginta, et sex Veteris Testamenti cantica. [Col. 0734C] Hymnus quoque trium puerorum, et tria evangelica Cantica, unum a Zacharia, alterum a Maria, tertium a Simeone edita, oratio Dominica, Symbolum apostolorum, litaniae Graecorum, laus Hebraica, Trinitatis glorificatio, hymnus ecclesiasticus et horarum propriae inchoationes. Praeter haec omnium canonicorum librorum Novi et Veteris Testamenti Scripturae, homiliae quoque et sermones sanctorum doctorum, Vitae etiam et certae passiones sanctorum. His omnibus adjiciuntur hymni Ambrosiani, invitatoria, antiphonae, responsoria cum versibus suis. Responsoriola et versiculi, benedictionum insuper petitiones, et ipsae benedictiones; certae lectionem terminationes, gratiarumque et laudum exhibitiones, confessiones quoque peccatorum, et quaedam supplicationum [Col. 0734D] capitula de canonicis scripturis abstracta; salutationes insuper, et orationes earumque inchoationes, et certae terminationes; responsio quoque hebraica, et ultimae absolutiones. Haec ergo omnia qualiter per singulas horas, dies, hebdomadas et tempora distinguantur, qualiterve agantur, usus monstrat Ecclesiae. Horarum autem officiorum diversitas fit pro die festo, hora et tempore: aliter enim fiunt diebus ferialibus. aliter diebus Dominicis, aliter privatis festis, aliter summis praecipuis et popularibus solemniis, aliter paschalibus temporibus, aliter quoque diebus intra octavas, vel intra summorum festorum continuationes conclusis. Verum in aliquibus horum plurima quorumdam officiorum pro temporibus diversis et locis invenitur [Col. 0735A] varietas, quam in singulis partibus majorum Ecclesiarum, et rectior ordo, et usus edoceat.



CAP. IX. Quae dicuntur festa privata, quae popularia, quae praecipua, quae summa.

Privata igitur festa illa dicimus, quae cum a populis non custodiantur, a clericis tantum in tribus lectionibus celebrantur. Popularia autem, quae a plurium partium populis custodita, ab eorumdem locorum clericis in novem lectionibus excoluntur. Praecipua vero sunt, quae ab omnibus populis Christianis et Ecclesiis catholicis ubique magna devotione celebrantur. Summa autem principaliter sunt quinque Christi solemnia, Nativitas, Apparitio, Resurrectio, Ascensio, Pentecostes. Quibus vestrae sanctitati ex devotionis proposito festum omnium [Col. 0735B] Sanctorum, et praesentis ac principalis vocabuli, in quadam fere pari celebratione officiorum addere placuit.



CAP. X. De ordine lectionum totius anni.

In Septuagesima ponunt Eptaticum usque ad quintum decimum diem ante Pascha. Quinta decima die ante Pascha, ponunt Jeremiam usque in Coenam Domini. In Coena Domini legunt tres lectiones de Lamentatione Jeremiae: Quomodo sedet sola civitas; et tres de tractatu S. Augustini in psalmo sexagesimo tertio: Exaudi, Deus, orationem meam eum deprecor; tres de Apostolo, ubi ait ad Corinthios: Convenientibus vobis in unum; secunda: Similiter postquam coenavit; tertia: De spiritualibus autem nolumus ignorare, fratres. In Parasceve [Col. 0735C] tres de Lamentatione Jeremiae, et tres de tractatu S. Augustini in psalmo sexagesimo tertio, et tres de Apostolo, ubi ait in Epistola ad Hebraeos: Festinemus ingredi; secunda lectio: Omnis namque Pontifex; tertia lectio: De quo nobis grandis est sermo. In Sabbato sancto tres de Lamentatione, et tres de tractatu S. Augustini, et tres de Apostolo, ubi ait in Epistola ad Hebraeos: Christus assistens pontifex. In Pascha Domini, homilias ad ipsum diem pertinentes. Infra hebdomadam homilias. In octavis Paschae ponunt Actus apostolorum, et Epistolas canonicas, et Apocalypsim usque in octavas Pentecostes. In octava Pentecostes ponunt Regum et Paralipomenon usque ad Kalendas Augusti. In Dominica prima mensis Augusti ponunt Salomonem usque ad Kalendas [Col. 0735D] Septembris. In Dominica prima Septembris ponunt Job usque in medium Septembris; ibi ponunt Tobiam, Judith, et Esther, et Esdram usque ad Kalendas Octobris. In Dominica prima mensis Octob. ponunt librum Machabaeorum usque ad Kalendas Novembris. Hinc ponunt Ezechiel, et Daniel, et minores prophetas usque in Adventum Domini. Dominica prima de Adventu ponunt Isaiam usque in Natalem Domini. In vigiliis Natalis Domini legunt tres lectiones Isaiae: Primo tempore, Consolamini, Consurge. Deinde sermones et homilias ad ipsum diem pertinentes. In festivitate sancti Stephani, sancti Joannis, sanctorum Innocentium, sancti Silvestri, sermones ad eosdem dies pertinentes. In octava Natalis [Col. 0736A] Domini homilias de ipso die. In Dominica prima post Natalem, ponunt epistolas Pauli usque in Septuagesimam. In Epiphania lectiones tres Isaiae, Omnes sitientes, Surge, Gaudens. Deinde leguntur sermones, vel homiliae eidem diei pertinentes.



CAP. XI. De ordine missarum.

Legitima hora missarum est tertia, atque nona. In omnibus namque legitimis jejuniis missa hora nona, caeteris vero diebus hora tertia, secundum usum et ordinem celebranda est. Nam quod post nocturnas Dominicae Nativitatis vigilias, et quod Sabbato sancto in exordio paschalis noctis, et quod diebus Dominicis ac majoribus festis, quodque diebus ferialibus mane pro defunctis ante primam, vel post primam, et quod quandoque legitimis jejuniis [Col. 0736B] mane, vel apud quosdam hora tertia cantatur, ob certae necessitatis vel mysterii causam, fieri non dubitatur. Aliis autem horis, licet missa non inveniatur in canonibus statuta, usus tamen Ecclesiae habet, missam ab ortu solis usque ad tertiam, et a nona usque ad vesperam posse pro necessitate celebrari. Diebus ergo Dominicis et summis festis, propriae quae habentur missae cantari debebunt. In festis vero praecipuis, popularibus et privatis, si propriae habentur missae, cantentur; si vero propriae non habentur, de communi convenientia dicantur. In legitimis quoque jejuniis propriae habentur missae, quas cantare debemus exceptis paucis vigiliis, in quibus de communi convenientia missae cantantur. Infra octavas etiam summorum, sive ut quibusdam [Col. 0736C] placet, praecipuorum festorum, missas de eisdem festis plurimorum usus assueverat agendas. In hebdomada tamen Paschae et Pentecostes, propriae quae habentur missae cantentur; caeteris vero diebus dicatur missa praecedentis Dominicae; tamen si feria quarta aut sexta habentur propriae missae, vel epistolae, aut evangelia, dicantur. Missam quoque pro defunctis mane vestro conventui semper fore dicendam statuistis, exceptis Dominicis, et festis in novem lectionibus celebrandis et diebus inter octavas summorum festorum conclusis. Praeter haec in omnibus summis festis, et in illis praecipuis de quibus duae missae habentur, mane ante primam missam in conventu cantandam statuistis. Verum in [Col. 0736D] aliis praecipuis, cunctisque popularibus festis, ac diebus Dominicis, ac legitimis jejuniis, missam his astantibus clericis vel laicis, qui ex qualibet causa hora tertia vel nona ad missam non possunt occurrere, canendam disposuistis. Missae igitur omnes, quas in conventu decrevistis esse dicendas, si facultas suppetat, semper cum officiis suis secundum usum et ordinem Ecclesiae, ac temporis congruentiam, diacono et subdiacono ministrantibus decantentur.



CAP. XII. De hora collationis.

Hora collationis, cum dies longi sunt et noctes breves, circa solstitium aestivale, agatur temperius, id est solis adhuc radio apparente. Cum vero dierum brevitas noctes fecerit longiores, agatur tardius, [Col. 0737A] id est cum lux diei tenuata legendi facultatem tollere coeperit. Quae tantum hora ordinatim augeatur et minuatur, id est secundum augmentum vel decrementum dierum ac noctium. Verum quando mandatum agendum, et quando aliqua praecellens solemnitas imminet, in qua tempestivius solito surgendum sit, ipsa collationis hora solito agatur temperius.



CAP. XIII. Qua hora noctis vigilias agere debeamus.

Omni tempore in quantum servari potest, diebus ferialibus, transactis duabus partibus noctis, tertia adhuc restante ad vigiliarum officia peragenda surgendum est. In diebus autem Dominicis, aliisque solemniis pro usu, pro modo quoque et quantitate [Col. 0737B] officiorum surgendum est; quatenus omni die festivo et feriali tempore, suo cuncta divina officia modo debito, peragi valeant. Aestivo tamen tempore pro parvitate noctium lectiones in nocturnis vigiliis breviandae sunt; hiemali vero pro earum longitudine lectiones prolongandas censemus, nisi quandoque pro importabili nimietate frigoris brevientur.



CAP. XIV. Quo ordine vel tempore agantur matutinae et caeterae horae.

Peractis autem vigiliis omni tempore, tacto, si liceat, signo, matutinae laudis agantur officia. Prima vero, tertia, sexta, nona, vesperae et completorium pro usu et ordine competentibus horis, per singulos dies gerantur et tempora; ita tamen ut in his et in omnibus semper eorum quae instant, necessitas dierum [Col. 0737C] quoque et officiorum quantitas prospiciatur et qualitas.



CAP. XV. De his quae in capitulo agenda sunt vel dicenda.

Cum fratres post primam, in capitulo mane conveniunt, lector petita benedictione, mensis terminum aetatem lunae, feriam sequentis diei et festa more solito pronuntiet. Quibus pronuntiatis fratres consurgant, et finitis solitis ejusdem horae versiculis, iterum sedeant et lectionem de canonicae vitae institutionibus, sive de festo ejusdem diei, si summum vel praecipuum fuerit, audiant. Qua finita, lectiones et responsoria sequentis diei lector singula singulis fratribus assignans, pronuntiet. Deinde prior petita benedictione a fratribus, dicat quidquid [Col. 0737D] necessarium viderit, vel in exhortandis animabus, vel in ipsius Ecclesiae rebus locandis, aut aliquibus canonicis negotiis pertractandis; nullusque ibi, excepto priore et praeposito, loqui praesumat nisi jussus, aut interrogatus, sive erectus. Et cum unus ibi loquitur, caeteri taceant et loquentis verba ad finem usque intendant. Si quis autem fratrem suum in sancta professione transgressionis culpam incurrisse cognoverit, regulari more ex charitate consurgens, humiliter proferens, dicat: »Ille frater noster contra ordinem fecit;« cujus vocem accusati mox sequatur erectio, in mediumque accessio; tum ille culpa ejus nominatim expressa sedeat; iste vero terrae prostratus dicat: Mea culpa, peccavi. Et fratres [Col. 0738A] respondeant: Parcat tibi, Deus; quod ille se erigens, iterumque prosternens, atque eadem proferens tandiu faciat, donec prior cum stare praecipiat, et sententiam satisfactionis injungat, certamque ei horam vel diem assignet, qua ipse injunctionis debitum perfecisse debeat. Haec autem eadem fieri post nonam, si in capitulum conveniatur, non interdicimus, cum priori placuerit. Hunc itaque modum satisfactionis accusati, vel per se confessi, semper tenere debeant.



CAP. XVI. De summis festis in capitulo nuntiandis, et de confessione ac remissione vicissim danda.

Summa autem festa cum venerint, quinto vel quarto antea die, peractis prius omnibus quae in [Col. 0738B] capitulo gerenda mane post primam jam scripsimus, quidam de fratribus, cui prior injunxerit, accedat in medium et, petita benedictione, dicat: »Quinto vel quarto die proxime futuro, fratres charissimi, illam festivitatem Domini nostri Jesu Christi celebraturi, sanctificamini, et estote parati. Tu autem Domine, etc. Fratribus itaque mediocri voce Deo gratias respondentibus, subjungat idem lector secundum quod a praeposito statutum fuerit; qui fratres invitatorium, lectiones, responsoria et quaeque alia in officiis necessaria, dicere, cantare vel legere debeant. Quibus pronuntiatis fiat omnium excessuum patens confessio, quam poenitentiae et satisfactionis sequatur injunctio, ante festi ejusdem celebrationem, si fieri potest, implenda. Si quis tamen [Col. 0738C] aliquid private confiteri voluerit, confiteatur priori sive presbyteris per priorem ad hoc officium deputatis. Remissionem quoque fratres sibi invicem, et omnibus absentibus, qui offendere voto et absolutione, qua possunt, exhibeant. Quod satis esset laudabile, et ordini congruens, si etiam in singulis Sabbatis et praecipuorum festorum vigiliis fieret. Cantaturi igitur et lecturi, his vel aliis diebus quibuslibet, quae cantanda sunt et legenda, praevideant; etsi necesse sit aliquid in his quaerere, certae personae a priore designentur, a quibus licita hora hoc exquirere debeant, quique id eis humiliter et studiose exhibeant.



CAP. XVII. De plurimis fratrum orationibus et observationibus.

[Col. 0738D] De ternis vero orationibus nocte ante vigilias, mane ante primam, sero post completorium, et de precibus post matutinas et vesperas agendis; de canticis graduum dicendis, de matutinis quoque et vesperis sanctorum; de horis sanctae Mariae, si fraterna devotio habeat; de vigiliis, matutinis, missis et vesperis pro defunctis exhibendis; de psalmis poenitentialibus mane dicendis; de aliis psalmis post horas cantandis; de ordine praeterea intrandi ecclesiam vel capitulum, et exeundi; de ordine cundi, standi, loquendi vel silendi in claustro; de ordine communiter dormiendi et surgendi, communiter edendi et potandi; de praeparatione ministrorum qui ad missam servituri sunt; de lavandis manibus [Col. 0739A] et capitibus pectinandis; de signis tangendis et tabulis; de significandis horis divinis; hora quoque collationis et refectionis; de vicaria fratrum subministratione; de ordine Dominicalium vel quarumcunque processionum; postremo de omnibus intra ecclesiam et fratrum officinas agendis, quaecunque necessaria sunt, usus et ordo vel institutio insinuet majorum.



CAP. XVIII. Quod prior super his omnibus debet esse sollicitus.

Cum sit prioris proprium cuncta interiora et exteriora per se et per alios semper inquirere, inquisita perspecta subtiliter discutere, discussa sapienter tractare, statuenda statuere, facienda imperare, vitanda negare, quid cuique congruat, loqui singulis, [Col. 0739B] prout opus fuerit, subministrare; corrigenda quaeque sapienter corrigere; peccantibus pro modo culpae, modum etiam satisfactionis injungere; ut nec asperitas quemquam ab emendatione retrahat, et lenitatis nimietas neminem invitum solvat; et si foris aliquando necesse sit asperitatem monstrare, intus tamen in animo semper servare humilitatem. Lectioni cum sibi vacat insistere, orationibus incumbere, fratres in unum collectos sanctarum Scripturarum saepe fluentis irrigare; de vita et moribus clericorum, et proprii ordinis observatione frequenter instruere, virtutes et exempla sanctorum eis ad imitandum proponere; peccantes poenarum supplicio enumerando terrere, bene agentes ad desideria percipiendae felicitatis accendere; singulis quibusque [Col. 0739C] advenientibus pro suis necessitatibus et personarum qualitate, si facultas suppetat, subministrare: postremo, confratrum omnium animarum et corporum vigilanti studio curam gerere, et omnes res Ecclesiae, mobiles et immobiles, spirituales et corporales custodire, regere atque disponere, et cunctis cunctas necessitudines et congruentias subimplere. Et cum unus homo tanta portare non possit, necesse est ut sub ipso aliorum statuantur personae, quibus onera divisa portari et omnia necessaria congruenter fieri valeant. Siquidem Moyses cum totius Israelis onus regiminis portare non posset, consilio etiam incircumcisi hominis, viros ex omni Israel prudentes elegit, quos super populum tribunos, [Col. 0739D] centuriones, quinquagenarios et decanos ad finiendas lites et disceptationes tollendas constituit, majora sibi tantummodo finienda reservans. Hoc ergo, charissimi, exemplo commoti, in prioris auxilium ex prudentioribus viris personas prudenter eligendas statuistis; qui onera singula interius atque exterius ad animarum et corporum necessitatem supplendam, ad ordinem quoque observandum, pertinentia levius divisa portarent.



CAP. XIX. De praeposito.

Eligendum itaque de confratribus virum unum censuistis, fratres charissimi, qui sit voluntate purus, sermone discretus, actione sanctus, ordinis scientia et observatione praeclarus, et si fieri potest, divinarum Scripturarum sufficienter imbutus notitia; [Col. 0740A] quem patientiae virtus, charitatis dilectio, vitae quoque perornet religio; qui caeteris sub priore praepositus, praelationis suae in gerendis officiis, in fratribus regendis et custodiendis, in ordine servando et regula pervigilem gerat custodiam. Hic ergo officiorum qualitatem, usum et ordinem, singulasque varietates fratres edoceat; hic solita officia designari in tabulis, secundum usum et ordinem, postmodum in capitulo coram fratribus pronuntianda praecipiat; pulmenta quoque fratribus praeparanda, et quaeque illis apponenda coram hebdomadariis et cellarario statuat. Vestimenta autem et calceamenta ne dari differantur tempore necessario studeat; singulorum quoque obedientias intus et foris, si juste regantur, regulariter impleantur, [Col. 0740B] provideat. Omnium ergo interiorum et exteriorum curam sub prioris consilio et jussione habeat, et quaecunque necessaria sunt, ipso absente dicat et faciat, majoribus tamen negotiis prioris judicio reservatis; caetera autem omnia hujus officio pertinentia, et hic nominatim non expressa, usus ipse et ordo edoceat. In quibus omnibus sic sui utatur jure regiminis, ut a Domino justitiae praemium consequatur gloriae.



CAP. XX. De minoribus praepositis statuendis, seu magistris, et disciplina peccantium.

Statuat quoque praeter hunc prior sub isto ad fratrum custodiam, et alios magistros sive praepositos, si necessarium viderit, quibus singulis proprium locum assignet in claustro, ubi ipsi residentes, fratres [Col. 0740C] sibi commissos hinc inde statutos in bono nutriant, in sanctis moribus instruant, et eos lectionibus, hymnis, canticis aliisque ecclesiasticis doctrinis, sive utilitatibus incumbere, in loco stare et proprium ordinem servare compellant, et a suis oculis nullatenus eos sine certa necessitatis causa separari vel abire permittant. Postremo eos non solum ab opere perversitatis et malitiae, sed ab usu otiosae loquacitatis immunes custodiant, et in omni religione sanctitatis et honestae gravitatis perfectos exhibeant. Quibus, si quae necessaria fore perceperint, hoc priori, sive praeposito innotescant, quatenus si facultas suppetat, eorum omnis impleatur absque dilatione necessitas. Si quos autem de sibi commissis vagos, vel otio aut [Col. 0740D] inutili loquacitate vacantes, vel ordinem proprium servare nolentes, vel suis praelatis inobedientes esse perspexerint, et eos semel, bis, et ter commonitos emendare nequiverint, tunc ipsos corrigendos praeposito appraesentent. Quos itidem praepositus semel, bis, et ter commonitos, si nequaquam emendare potuerit, coram fratribus in capitulo repraesentet. Quod si se nec per priorem correxerint, omnibus supponantur et ab omnibus injurientur; postremo fraterno consortio et communione privati, jejuniis macerentur: et si personarum patitur qualitas, verberentur. Si vero nec sic emendantur, in carcerem jejuniis longis castigandi retrudantur, vel majoris Ecclesiae sive episcopi judicio dimittantur. Hi ergo, qui dimissi, vel in carcerem retrusi fuerint aut clam per [Col. 0741A] se recesserint, si quando poenitentia ducti satisfactionem promiserint et veniam postulantes impetraverint, primo quidem per longum probentur exterius, et si vere apparuerint poenitentes, in infimo saltem loco quandoque suscipiantur interius. Hunc modum correptionis, fratres charissimi, non solum in clericis, verum etiam in professis laicis tenendum, vestra charitas censuit.



CAP. XXI. De obedientias tenentibus, sive suscipientibus.

Qui vero obedientias domus pro fratrum utilitate atque servitio susceperint, sub prioris et praepositi cura ac potestate permaneant. Et quidquid eis ipsi, vel ipsis absentibus, alii praelati supplentes vices eorum mandaverint, sine dilatione observent et impleant. [Col. 0741B] Si quid autem admiserint, secundum prioris jussum et ordinis usum, ad culpae modum satisfaciant. Qui vero superbi, aut negligentes, aut avari, seu prodigi; susurrores, aut fures, vel quoquo modo rei Dominicae vastatores inventi fuerint, aut sibi praesidentium mandata contempserint, vel aliquid alicui, quod dare debuerant, ex odio subtraxerint, vel quidquam contra usum et ordinem gratiae singularis amore, quod non erat opportunum tradiderint, prior eos a suis officiis removeat, et injuncta illis poenitentia, et satisfactionis sententia, alios in eorum locis subroget, qui haec vigilantius puriusque peragentes, Christo et confratribus suis fideliter administrent. Ad porrigenda igitur singulis fratribus intus necessaria, quidam ex valentioribus et prudentioribus [Col. 0741C] fratribus eligantur viri, quorum unus sacrarium, alter cameram, tertius cellarium, quartus refectorium, quintus vestiarium regenda ac custodienda suspiciant. Quicunque ergo ad aliquam harum vel similium obedientiam suscipiendam accesserit, veniat in medium capituli, et prostratus incipiat psalmum: Deus, in adjutorium meum intende (Psal. LXV); quem cum fratres compleverint, cum oratione Dominica, et capitulis, atque oratione competenti surgat, et genibus flexis suscipiat de manu prioris regulam, vel alium libellum, sic dicentis: »Nos hujus obedientiae curam atque laborem ad salutem animae tuae, in poenitentiam et remissionem peccatorum tuorum ex fratrum consensu, pro charitate te ferre praecipimus.« Et exinde ejus obedientiae [Col. 0741D] curam summa industria, prudentia et consilio gerat atque perficiat. Quibus vero hae tales obedientiae pro aliqua offensa auferuntur, vel qui ab eis voluntate prioris sublevantur, prostrati in medio accusent se super omnibus quae in his subministrandis admiserunt, incipiantque psalmum quinquagesimum, quem dum fratres perfecerint, cum oratione Dominica, et capitulis, atque oratione competenti, assurgant, et quantitatem poenitentiae, quam prior injunxerit, hilari animo suscipiant, et susceptam intra jussum tempus perficiant.



CAP. XXII. De sacrista.

Ad sacristae igitur obedientiam oratorium, sacrarium, armarium, et omnia quae in eis facienda sunt [Col. 0742A] vel reponenda, cunctaque necessaria vel congruentia pertineant. Hic ergo oratorium pro usu et ordine mundet, illuminet, custodiat, et competenti hora claudat atque aperiat, nihilque ibi indecens agat aut recondat, vel agi aut recondi permittat; dicente Domino: »Domus mea domus orationis vocabitur (Matth. XXI).« Oleum autem sanctum, corpus Domini, capsas cum sanctorum reliquiis, in ecclesiis post se consistere nemo dubitat. Alia quoque minuta, si ecclesiastica, et nihil indecorum praebentia; et divinis obsequiis quotidie necessaria esse non reprobamus, si oporteat. Chorum vero tanta vigilantia, si fieri potest, semper sacrista custodiat, ut nulli inde exeundi aut intrandi locus pateat, nisi quis orationis aut devotionis causa, vel offerendae oblationis aut [Col. 0742B] Eucharistiae sumendae, seu fraternitatis clericorum percipiendae humiliter intrare quaesierit. Ad missarum vero solemnia presbyter ante ostium chori populorum oblationes suscipiat, ibique eis Dominici corporis ac sanguinis mysterium tradat. Quod si populus magnus fuerit et ad altare accedere voluerit, non prohibeatur. Verum clericis adhuc in choro residentibus, ad altare mulieribus aditus, si fieri potest, non concedatur. Quidquid ergo in cera, oleo et incenso aut vestibus ad usum altarium, vel ministrantium necessarium fuerit oblatum, sacrista ad supplendam obedientiae suae necessitatem, in sacrario reponenda suscipiat. Altarium autem, vel altaribus ministrantium, vestimenta, ornamenta, cunctaque prorsus ecclesiae utensilia in sacrario teneantur [Col. 0742C] clausa atque recondita; quae quidem partim diebus certis, partim singulis, hora statuta, sicut necessarium fuerit, et ordo atque usus poposcerit, a sacrista ministrantibus aliisque fratribus his opus habentibus assignentur, quae expletis officiis cuncta subtiliter requisita, denuo suscipiat reponenda. Praeter haec, libros quosque sacrista sub sui custodia clausos in armario habeat, et quos in ecclesia fratribus in officiis necessarios scierit, ipse apponat, ipse denuo et reponat. Quos vero in claustro fratribus noverit opportunos, ponat in loco statuto, de quo fratres quos voluerint libros accipiant, et in quo post horam eos reponere debeant, a sacrista item suscipiendos et recondendos. Quidquid ergo ad libros scribendos seu aptandos vel reparandos necessarium [Col. 0742D] fuerit, apud se sacrista habeat, ut, et qui non habentur libri, fieri; et qui habentur, aptari seu reparari semper valeant. Studeat praeterea sacrista summopere, ut horas canonicas tam in die quam in nocte sic discrete secundum usum et ordinem, et praelatorum arbitrium, pro temporis qualitate, pro diei celebritate, pro officii quantitate significet, ut omnia necessaria congruenter fieri valeant. Hic etiam dormitorii illuminandi, claustri mundandi, et capituli, et omnia mandatis agendis necessaria consecrandi curam habere debebit. Haec igitur omnia sacrista provideat, et quaeque his vel in his necessaria usus, vel ordo, aut majorum documenta monstraverint, summa semper industria tempore suo sapienter [Col. 0743A] efficiat. Quae cuncta si sacrista solus portare nequiverit, adjutores ei prior dare debebit, per quos ejus onera divisa levius cuncta portari valeant, et impleri.



CAP. XXIII. De camerario.

Camerarius itaque habeat loca firma clausione munita, opportuna ostia et fenestras, unde his qui intus vel foris sunt necessaria ministrentur, habentia; ubi aurum, argentum ferrum, aes, omniaque metalla, et universa numismata undecunque advenientia et cuncta quae fiunt, corporeis officiis interiorum et exteriorum ex his necessaria fieri omniaque vasa manualia, lapidea, fictilia et lignea, interioribus item et exterioribus officiis deputanda, plura, et si fieri potest, multiplicia teneantur recondita. [Col. 0743B] Omnia igitur horum quaecunque fratribus ad peragenda sua officia intus vel foris necessaria fuerint, omni procul dilatione ac murmuratione remota, libens camerarius praebeat, vel perpetim, si oporteat quotidianis usibus relinquenda, vel si necesse non est, iterum ad se, expletis operibus, reducenda. Quaecunque autem de rebus sibi commissis quotidianis usibus intus vel foris necessaria fuerint, sic distribuantur ab eo ut jam ad ipsorum custodiam, quibus dantur, pertineant; quae vetustate consumpta cum nova iterum dantur, camerario, si sint utilia restituantur, vel reparanda, vel ad aliquem usum habenda, ne de rebus ecclesiae, quod prodesse potest, aliquid pereat. Quod si qua fuerint perdita, vel casu fracta, et non reparata, pro his alia tribuantur; verum [Col. 0743C] ii, quorum culpa fracta, aut perdita fuerint, secundum prioris judicium, digna satisfactione poeniteant. Si quid autem in aliqua obedientia defuerit, iste si habeat vel habere valeat, aut dato aut pretio supplere debebit. Camerarius igitur cuncta sibi pertinentia interioribus et exterioribus officiis necessaria, vel propriis expensis facta vel pretio comparata semper habere se studeat; quatenus nullo unquam tempore cujusquam occasione necessitatis a sui ordinis observatione et divini cultus servitio fratres se subtrahere valeant.



CAP. XXIV. De cellerario.

Sint et cellaria intra claustri moenia constituta, refectorio, coquinae et pistrino, in quantum fieri potest, [Col. 0743D] propinqua, ubi fratrum cuncta esui vel potui necessaria sub clave reposita maneant, cum omnibus vasis et utensilibus, quae sunt his reponendis ac praeparandis necessaria. Talis itaque a praelatis eligatur cellerarius, qui sit vir prudens, charitate, humilitate et patientia plenissimus, non avarus, non prodigus, non violentus, non edax nimium, non superbus, non tardus, sed moribus honestus, ac Deum timens, vitiis carens, virtutibus haerens, justo nec largior, nec tenacior; qui stipendia fratrum fideliter servet et cura vigilanti dispenset; qui nec verborum asperitate vel tarditate, nec rei dandae diminutione vel dilatione, nec turbidi vultus ostensione fratres in administrando conturbet. Omnibus ergo dulcis appareat et quosque ad se venientes benigne suscipiat, [Col. 0744A] et cuique, prout opus viderit, subministret. Eos vero, quorum necessitati nequit satisfacere, dulcium verborum consolatione studeat refovere. De infirmis etiam sit sibi cura non modica, ut quidquid eis ab illorum custodibus petitur, si habeat vel habere valeat, sub festinatione tribuat; et si certa ad hoc persona statuta non fuerit, coquis praecipiat ut pro velle et necessitate infirmantium et custodum jussione hoc celeriter et aptissime praeparent. Coquina ergo et pistrinum sibi invicem sint contigua, et refectorio propinqua; et cum omnibus vasis et utensitibus suis sub cellerarii custodia deputata. Injungendum igitur est a praelatis, coquis atque pistoribus, ut ipsi per omnia cellerario obediant, et ei de omnibus rebus sibi commissis rationem reddant; a quo etiam [Col. 0744B] quaecumque sibi necessaria exigant atque accipiant. Cellerarius itaque frequenter eos moneat, et artis suae officia diligenter edoceat, ipsisque abundanter elaboret ostendere, quam gravis culpa sit res Ecclesiae per negligentiam perdere, seu furtim, quod omnium nequissimum est, diripere. Coqui autem pervigili cura omnia, quae fratrum esui sunt necessaria, praeparent, et ea mundissime ac accuratissime peragant pro jussu cellerarii et fratris hebdomodarii. Cellerarius itaque, cui haec omnia commissa sunt, vasa, armamenta, seu utensilia pistrini, coquinae et cellarii, si perdantur aut fragantur, seu veterascant, restaurare et innovare per camerarium, reparare etiam per seipsum, si potest, studeat. Coqui igitur et pistores propria loca pistrino et coquinae contigua habeant, [Col. 0744C] ubi de officiis suis alterutrum se juvent, et ubi simul manducent ac maneant, et cuncta ad se pertinentia peragant.



CAP. XXV. De refectorio et refectorario.

Refectorium quoque fratrum deputetur cuidam, qui id ovanter suscipiat, susceptum diligentissima cura custodiat. Fiant ergo, et habeantur in refectorio, et circa refectorium omnia quaecunque fratribus comesturis vel potaturis pro usu, et regulari ordine vestrae conversationis esse opportuna noscuntur. Quae omnia et quibus omnibus necessaria refectorarius studiose curare et diligenter hora congruenti exhibere debebit. Refectorarius itaque summopere studeat ut nihil in refectorio indecens, nihilque [Col. 0744D] stomachis fratrum noxium appareat, sed frequenter mundatum et decenter praeparatum fratres semper inveniant. Ipse quoque mensas congruenti hora aperiat, et panis ac vini a cellerario suscepti debitam mensuram, caeteraque fratribus in manducando necessaria locis singulorum apponat; et omnia, quae ibi sunt opportuna, pro usu et ordine diligenter faciat. Qui omnia, quae vel veterascunt, vel casu aliquo perduntur seu franguntur, a vesterario et camerario innovari vel restaurari semper exigat; vetera vel fracta illis cuncta restituat.



CAP. XXVI. De vesterario.

Ordinetur et praeter istos de fratribus vesterarius, qui super fratrum vestimentis, et calceamentis ac [Col. 0745A] lectualibus summam semper diligentiam habeat. Hic itaque intra claustri moenia, loca habebit munitione secura, ubi linum vel lana, panni, pelles et coria, vestimenta, et calceamenta, nec non et fratrum lectualia, et quaecunque his aptandis, faciendis et reparandis sunt necessaria, aliaque his congruentia salve et secure teneri et conservari valeant. Ad hunc ergo pertineat horum, quandiu reparari possunt, reparatio, et cum innovanda sunt, omnium innovatio. Hic etiam omnia, quae abluendis corporibus vel lavandis, aut tondendis seu radendis fratribus, et quaecunque curandis eis in medicinis, vel medicamentis sunt opportuna, si facultas suppetat, apud se habeat, ut fratres haec omnia, cum necessarium fuerit, praeparata inveniant. Huic prior unum vel [Col. 0745B] plures adjutores, si necesse sit, tribuat, cum quibus vestimenta et calceamenta fratrum frequenter excutiat; quique lectis eorum singulis quibusque diebus coaptandis studeant; quique cum fratres mutantur, mutatoria colligentes, in vestiario deportent condenda, hora statuta, ad abluendum lavandariis danda, et lota item suscipienda, et in vestiario recondenda; et tempore mutandi singula singulorum lectis apponenda. Quibus singulis vestimentis singulorum nomina actuali opere inscribere studeat, ut quisque vestes sibi proprias assignatas, non alias suscipiat. His quinque obedientiis statutis interius, sic ea quae foris sunt, prior disponere studeat. ut in nullo Ecclesia suarum rerum patiatur detrimenta; [Col. 0745C] et omnia, quae foris necessaria sunt, congruenter fieri valeant.



CAP. XXVII. De procuratore rerum exteriorum.

Statuatur itaque vir strenuus ex fideli Ecclesiae familia, qui subtiliter et prudenter omnem Ecclesiae possessionem in aquis et paludibus, si habentur, in silvis, pratis, vineis et terris regat atque provideat; et si fieri potest, quot sint coloni vel possessores, et quid quisque quantumque possideat; et quid quisque quantumque, et quando Ecclesiae reddere debeat, memoriter agnoscat; vel scriptum apud se, ne oblivione tradatur, habeat, omniaque, quae super his sunt necessaria, per se, et villicos ac succursores sciat, et sub consilio prioris ordinet atque perficiat. Locationes autem rerum immobilium, procuratore [Col. 0745D] consultius ordinante, consentientibus fratribus, per priorem fiunt, si earum ordinatio juste et utiliter facta fuerit. Hic igitur chartulas possessionum in loco munitissimo per aliquem fratrum, cui prior injunxerit, custoditas frequenter legat vel audiat, ut ex his locationes et redditus possessionum agnoscat, ne oblivionis incuria suarum rerum detrimentum patiatur Ecclesia.



CAP. XXVIII. De custodia rerum mobilium.

Statuatur et alius fidelissimus laicus, qui summam curam gerat super omnibus bestiis usui fratrum necessariis et universis armentis, eorumque pastoribus atque nutritiis, ut ipse eis quaecunque sunt jubenda jubeat, statuenda statuat, requirenda requirat, et eorum in omnibus custos et rector providus [Col. 0746A] fiat. Postremo, quaecunque singulis quibusque armentis et bestiis fuerint opportuna, iste cura pervigili impleat; et quaeque horum custodibus necessaria per se vel per alios exhibeat. Quidquid igitur de hac, vel de aliis obedientiis fructuum, vel pretiosum, vel cujusquam rei fratrum usui opportune excipi vel haberi contigerit, illis detur servandum vel exponendum ad quorum obedientias noscitur concedendum. Sic etiam omnia omnibus necessaria ab illis sunt exquirenda a quibus habentur dispensanda.



CAP. XXIX. De negotiatore Ecclesiae.

Ordinetur praeter istos et alius vir fidelissimus, qui per se vel per alios, et quae emenda sunt, emat et quae vendenda sunt, vendat. Emendorum ergo pretium et camerarius tribuat, et venditorum idem [Col. 0746B] recipiat. Negotiator ergo Ecclesiae talis sit, ut nunquam, vel raro decipi valeat et studiose neminem ipse decipiat. Qui nec, ut charius vendat, nec ut vilius emat, ore suo fallaciam proferat, vel juramentum ab his exigat aut ipse exhibeat.



CAP. XXX. De obedientia familiarium.

Omnes itaque familiares praelatis suis obediant, et quaecunque jubentium mandata hilariter, ac sine mora, et murmure perficiant. Nullus in ecclesiastica familia inveniatur inutilis, nullus otiosus, sed omnes operentur, omnes Ecclesiae utilitatibus deserviant, attendentes illud Apostoli: Qui non laborant, non manducent. Pueri tamen, et senes infirmi, et debiles non constringantur agere vel operari quae nequeunt. Omnium ergo aetatem, scientiam et vires [Col. 0746C] prior praevideat, et singulis singula officia domui necessaria, et illis pro viribus, et scientia competentia dividat, et super eos, qui prudentiores sunt, magistros per quos regantur, statuat; et sub quorum cura jussu, arbitrioque, atque industria, injuncta sibi officia cuncta perficiant. Omnia autem quae in vestimentis, calceamentis et victualibus, quaeque officiorum suorum usibus sunt necessaria, magistri eorum provideant, provisa inveniant, et inventa ipsis tribuant. Quae omnia ab illis inquirant, ad quorum obedientias illa noverint pertinere. Hi igitur omnes cum suscipiuntur, prostrati ante altare, promittant fidelitatem suam illis sanctorum pignoribus, obedientiam quoque secundum Deum praelatis ejusdem [Col. 0746D] Ecclesiae. Post haec a fratribus pro more suscepti, de caetero pro jussu vivant et fideliter serviant.



CAP. XXXI. De claustro et de porta canonicorum custodienda.

Claustrum autem interius tanta semper observatione custodiatur, ut nulli unquam interiorum inde exeundi, sed et nulli exteriorum intrandi in eo, nisi secundum statutum ordinem facultatem habeat. Si qui tamen fideles, et religiosi, laici, clerici ad interiora loca conspicienda, et fratres visitandos ex devotione intrare quaesierint, non negamus eos extra horam silentii per priorem vel praepositum intromitti. Qui fratrum benedictione suscepta, et locis optatis perspectis, vel statim exeant, vel si prior hoc utile viderit, in remotiori loco cum ipsis aliquantulum [Col. 0747A] convocatis prudentioribus, et ab ipsis optatis fratribus, sedeant; et ubi breviter eos pro aedificatione animarum, ipse, vel cui ipse jusserit, allocutus fuerit, benedictione item fratrum suscepta, deducantur extra et charitate quidem eis necessaria, in hospitali; vel si tales viri sunt, ut sic oporteat, in alio loco ad hoc statuto; exhibita, dimittantur in pace. Aliter autem, nec ipsi fratribus, nec fratres ipsis in claustro jungi permittantur. Mulieres autem in officinas clericorum intrare, nedum stare penitus exsecramur. Foris ergo domus statuatur a fratrum officinis disjuncta, ubi ex charitate eis exhibeatur quod necessarium fuerit. Quod si eis aliquid a fratribus dici oporteat, et prior concesserit, plures simul ad eas accedant nec soli cum eis [Col. 0747B] loqui praesumant, nisi testes coram affuerint. Claustrum itaque interius a congruentiori parte, et, si fieri potest juxta Ecclesiam, aditum habeat; juxta quem fiat locus, in quo advenientes quasque necessarias, vel jussas personas canonici permissione prioris canonice alloquantur. Juxta portam igitur exteriorem, portarium prior stare instituat, quatenus nemo extraneus nisi interrogatus et jussus, intrandi licentiam habeat. Interioris autem ostii custodiam prior uni fratrum attribuat, quod ita diligenter custodiat, ut nullus intrandi vel exeundi licentiam inveniat, nisi quem prior vel ordo postulaverit. Hic igitur diebus singulis sero hora collationis ostio serrato, clavem priori aut praeposito debitam [Col. 0747C] tribuat; quam prima hora sequentis diei, item ab eo tenendam per totum diem suscipiat.



CAP. XXXII De colligendis hospitibus, et quibusque advenientibus.

His itaque interius exteriusque sic dispositis studeant, necesse est, praelati Ecclesiarum praeparare aliquod receptaculum parum disjunctum ab officinis familiarium exterius, ubi hospites, et quique advenientes honeste ac decenter suscipiantur; et singulis eorum a magistro et custodibus ejusdem hospitii pro qualitate sua ac necessitate fidelissime serviatur. Ad sustentandam ergo secundum loci possibilitatem quorumcunque advenientium necessitatem, committantur magistro hospitii cunctorum reddituum quarumcunque rerum Ecclesiae, omnium [Col. 0747D] que eorum, quae ad victum pertinent decimae, et cunctarum oblationum, et eleemosynarum partes, [Col. 0748A] in usus pauperum et advenientium, dispensatione fidelissima exponendae. Sit ergo custos hospitii vir boni testimonii, charitatis, discretionis et virtute prudentiae plenissimus. Hic ergo quid cuique congruat, in manducando, in bibendo, in pedibus lavandis, in lectis praeparandis et caeteris necessitatibus exhibendis provideat et providens exhibeat. Praelatorum autem vigilet industria, ne is, cui hospitium commiserint, res pauperibus erogandas ad usus suos, vel suorum praesumat expendere; et Judas damnationis se participem faciat, qui loculos habens, ea quae mittebantur, in usus suos retorquebat abscondite. Ipse vero cum aliis sibi ad receptum pauperum deputatis expensas proprias secundum modum caeterorum ex communi suscipiat, ne si de [Col. 0748B] rebus erogandis suas, et sibi servientium necessitates suppleat, pauperum et advenientium opportunitatibus subvenire non valeat. Quod si horum curam neglexerit et res dispensandas illicite tractaverit, multo severius caeteris admittentibus, a priore judicandus et ab hoc officio removendus; et in loco ejus alius est ordinandus, qui hoc sancte et perfecte, ac secundum Deum jussumque prioris exhibeat.



CAP. XXXIII. Quod absente priore, et praeposito, minores praepositi vices eorum supplere debeant.

Horum itaque capitulorum, et totius ordinis disciplina, et observatio, et omnium rerum intus et foris dispositio, per majores praelatos Ecclesiae fiat. Verum istis absentibus, minores praepositi vices eorum supplere, et omnium interiorum et exteriorum [Col. 0748C] curam habere debebunt.



CAP. XXXIV. Quod ex his ad majorum praeceptorum observationem ascendere, et vitae perpetuae gaudia percipere quis valeat.

Haec sunt, fratres charissimi, quae, sicut petistis et statuistis, vestro sacro conventui, auxiliante Christo, servanda descripsimus; quae si cum simplicitate, puritate et alacritate cordis tenentes sine intermissione servaveritis, facilius ad altiora sanctitatis opera scandere, et Christi cohaeredes ac vitae perpetuae participes esse poteritis. Verum in his et in omnibus quodcunque prior secundum Deum in anima vel corpore expedire, prodesse vel nocere, uni vel omnibus perspexerit, concedendi vel jubendi, [Col. 0748D] auferendi, et quaecunque necessaria dicendi vel statuendi potestatem habebit.




ANNO DOMINI MCXIX
GREGORIUS PRESBYTER ROMANUS




[Col. 0747]
NOTITIA HISTORICA ET LITTERARIA
(BALLERIN. De antiq. Can. cod. p. IV, c. 17)

[Col. 0747D] Collectio quae Polycarpi titulo allegari solet, innotuit postquam eam Romani correctores Gratiani [Col. 0748D] in praefatione et in notis laudarunt. Continetur in ms. Vat. 1554. Auctor ejus Gregorius presbyter ex [Col. 0749A] epistola nuncupatoria cognoscitur, qui eamdem Polycarpi nomine inscripsit. Oudinus (tom. II De script. eccl., col. 764) censuit auctorem esse celebrem illum Gregorium qui postea fuit sanctae Romanae Ecclesiae cardinalis episcopus Sabinensis. Fallitur. Hic enim cardinalis Gregorio VII pontifice floruit, e vivis autem excessit sub Urbano II. Auctor vero collectionis cum libro tertio tit. 9 laudet decretum Calixti II qui pontificatum iniit anno 1119, a laudato Gregorio Sabinensi diversus est. Hunc quidem presbyterum fuisse Romanum, non tam ex epigraphe manuscripti Colbertini ab Oudino relata colligitur, quam ex documentis quae apud ipsum pleniora, seu integriora, quandoque invenimus, quam apud Anselmum et Deusdedit; adeo ut ex [Col. 0749B] Romanis scriniis eadem derivarit.

Tempus autem ex epistola nuncupatoria constituere licet. Ea inscripta est D. sancti Jacobi Ecclesiae pontificali infula digne decorato. Quis autem sit iste episcopus Ecclesiae S. Jacobi, id est Compostellanus, cujus nomen incipit a littera D, inquirendum est. Duo ejusdem Ecclesiae episcopi sub initium saeculi XI inveniuntur, Dalmachius et Didacus. Primo haec nuncupatoria non competit; quippe qui jam obierat anno 1103 vel 1104, quo Didacus ejus successor epistolam a Paschali II accepit quae legitur tom. XII Concil. Venetae edit. col. 987. Gregorii autem collectio ex memorato Calixti II decreto ante annum 1119 collocari nequit. Igitur soli Didaco Dalmachii successori eadem nuncupatoria [Col. 0749C] convenit. Duo documenta cardinalis de Aguirre vulgavit (tom. XII Concil. Ven. edit col. 1402) in quibus hujus Didaci fit mentio. Unum est privilegium Adelphonsi Hispaniae regis subnexum concilio Palentino anni 1129, quo idem rex dono dedit Didaco Dei gratia Compostellanae sedis archiepiscopo omnia regalia ad Emeritensem olim archiepiscopalem Ecclesiam pertinentia, quippe quod Emerita eo tempore a Saracenis occupata, Calixtus II archiepiscopatum Emeritensem meritis et reverentia beatissimi Jacobi apostoli in Compostellanam Ecclesiam transtulerat. Alterum documentum est synodus Ovetensis, cui subscriptus legitur Didacus Jacobensis archiepiscopus. Haec synodus in vulgatis affigitur anno 1115. Sed cum Emeritensis archiepiscopatus [Col. 0749D] (si Adelphonsi privilegium genuinum sit) Compostellam translatus fuerit a Calixto II, qui pontifex creatus fuit an. 1119, ea synodus in qua Didacus Jacobensis, seu Compostellanus archiepiscopus vocatur, post annum 1119 habita dicenda est. Forte annus 1115 errore librariorum scriptus fuit pro anno 1125. Porro duos Didacos, I et II, Compostellanam Ecclesiam rexisse deteximus ex ms. duodecimi saeculi. Hujus apographum conservatur apud comitem Josephum Garampium canonicum Basilicae S. Petri, et archivo Vaticano praefectum, qui nobis haec de iisdem Didacis communicavit. Memoratum exemplum Ecclesiae S. Jacobi de Compostella descriptionem exhibet. In hac ea ecclesia incoepta dicitur [Col. 0750A] Episcopo Didaco I et strenuissimo, milite, et generoso viro in aera 1116, id est anno Christi 1078. Porro ubi describitur tabula argentea opere anaglyptico ornata, proferuntur hi versus in ea insculpti, in quibus Didacus II laudatur.



Hanc tabulam Didacus praesul Jacobita secundus
   Tempore quinquenii fecit episcopii.
Rex erat Alfonsus, gener ejus dux Raimundus,
   Praesul praefatus quando peregit opus.
Huic secundo Didaco Gregorii collectio convenit, qui postquam archiepiscopalem dignitatem S. Jacobi causa obtinuit, in concilio Ovetensi Jacobensis archiepiscopus vocatus fuit, in his versibus praesul Jacobita, et in nuncupatoria praesentis collectionis S. Jacobi Ecclesiae pontificali infula decoratus. [Col. 0750B] Forte post hanc dignitatis accessionem sub Calixto II Gregorius presbyter Romanus Didaci ipsius hortatu collectionem lucubravit, eidemque ipsam direxit.

Laudatus Oudinus duos mss. codices Colbertinos laudat signatos 696 et 4047, et quatuor tantum libros commemorat. At codex Vaticanus collectionem in octo libros distinctam exhibet: singulos vero libros dividit in plures titulos, qui plura item decreta ac testimonia comprehendunt; ac propterea non ita exiguum est opus, ut multi post Antonium Augustinum suspicati sunt.

Libro primo agit de primatu Romanae Ecclesiae, et privilegiis ejus, tit. 27.

Libro secundo de praelatorum electione, ordinatione, [Col. 0750C] pallio et de aliorum Clericorum ordinibus, tit. 38.

Libro tertio de Ecclesiis, monasteriis, decimis, oblationibus, de celebratione officiorum, jure Ecclesiarum, et monasteriorum; de corpore Christi ejusque custodia; de baptismo et impositione manus, de ritibus, de divinis Scripturis, de celebratione Paschae, de praedicatione, consuetudinibus, jejuniis, etc., tit. 30.

Libro quarto qualiter lex Dei sit legenda, et de officiis episcoporum; de chorepiscopis, de abbatibus, de monachis, de monialibus, de diaconissis, de viduis, de clericorum reatibus, tit. 40.

Libro quinto de judiciis, tit. 8.

Libro sexto de imperatoribus, principibus et reliquis [Col. 0750D] laicis; de conjugiis et matrimonio, ac de delictis variis; de poenitentia et poenitentibus; de justa misericordia; de bono obedientiae: ne Christiani temere se exponant periculis, tit. 23.

Libro septimo de excommunicatione, de potestate ligandi, de unitate Ecclesiae, de schismate, de haereticis et schismaticis, de vindicta, etc., tit. 16.

Libro octavo de infirmis, de morte et purgatorio, de sepultura et oblationibus pro defunctis, de immortalitate animae, de tormentis malorum, de receptione animarum justorum in coelum ante resurrectionem corporum, tit. 10.

Epistolam nuncupatoriam ex Vaticano codice infra proferimus.




[Col. 0751]
NOTITIA ALTERA
(THEINER Disquisitiones criticae, pag. 341.)

[Col. 0751A] Fratres Ballerinii hanc collectionem satis accurate illustrarunt [(1) 1Kb] , quare lectores ad illos remittimus atque ea tantummodo hic adnotabimus, quae hujus operis nexum cum aliis collectionibus demonstrare possunt.

Collectio tota in octo libros distribuitur, quorum singuli plures rubricas seu titulos propriis distinctos inscriptionibus habent. Continet liber primus rubricas 27, secundus 38, tertius 30, quartus 40, quintus 8, sextus 23, septimus 16, et octavus 10. Tituli dein modo plura, modo pauciora capitula amplectuntur; sunt qui 100, quandoque plura enumerant. Capitula vero neque numeris neque consuetis summulis distinguuntur, et pro maxima parte inscriptionibus carent.

[Col. 0751B] Ubi vero hae inscriptiones habentur, generatim tantummodo capituli fontem, seu auctorem indicant, e. gr. Clemens P., Innocentius P., Leo P., Origenes, Ambrosius, Augustinus, Hieronymus, C. Carthaginense, C. Aurelianense, C. Toletanum, etc., etc., ita ut nunquam appareat ex qua pontificum decretali littera, ex quo SS. Patrum vel scriptorum ecclesiasticorum libro, ex quo demum concilio vel [Col. 0752A] canone capitulum aliquod depromptum fuerit.

Capitula vero ipsa praecipue ex Anselmi Lucensis compilatione desumpta ac collectioni eodem modo ac illi alteri, de qua nuper locuti sumus, inserta sunt [(2) 1Kb] . Praeter Anselmi collectionem, etiam memoratam illam Anselmo dedicatam [(3) 1Kb] auctor adhibuit, qui uti constat, Gregorius nominabatur. Plura quoque in ejus opere exstant capita, quorum fontem detegere minime potuimus.

Ad collectionis utilitatem quod spectat, eam nonnisi ad emendandum Gratiani decretum in iis, quae in Anselmo opere desiderantur et a nostro auctore adjecta sunt, inservire posse arbitramur. Quare in indice, quem de fontibus gratianei decreti adornavimus, ea loca quae Gratianus a Gregorio mutuatus [Col. 0752B] est, quanta fieri potuit diligentia adnotavimus [(4) 1Kb] .

Parum vero usui esse poterit haec nostra collectio, cum singulorum capitulorum fontes varie ita ac generatim indigitet, ut tum pro Anselmi recensione, tum pro eorum, quae Gratianus ab Anselmo accepit, emendatione nihil certi ex ea haberi possit. Praeterea ipsorum capitulorum textus mancus est ac mendis ubique refertus.




[Col. 0751]
GREGORII PRESBYTERI EPISTOLA NUNCUPATORIA IN SUAM CANONUM COLLECTIONEM.

[Col. 0751C] D. D. sancti Jacobi Ecclesiae pontificali infula digne decorato GREGORIUS presbyterorum humillimus salutem [(5) 1Kb] .

Petistis jam dudum et hoc saepe, ut opus arduum ac supra vires meas aggrederer, librum canonum [Col. 0751D] scilicet, ex Romanorum pontificum decretis, aliorumque sanctorum Patrum auctoritatibus, atque diversis authenticis conciliis utiliora sumens, seriatim componerem. Id vero non idcirco a me inscio placuit [Col. 0752C] requirere, ut aut vestra sapientia huic labori ut quam multo graviori non sufficeret, aut plures ad id magis idoneos ac prudentiores voluntarie obsecundari praeceptioni suae non habeat; sed ut in hoc magno diu exercitatus, ad aliorum majorum . . . . . instructior [Col. 0752D] et paratior efficerer: seu etiam si in aliquo parvitas ingenii mei deficeret, prudentia vestra mihi magistra et auxiliatrix manus extenderet. Cujus inquisitio etsi acre ingenium expeteret, et meis [Col. 0753A] viribus minime conveniret; et ne temerarium a quibusdam judicaretur, timerem; tamen ne tantum ac talem virum recusatione offenderem, acquievi; ac tandem hac maxime fiducia, ut vestra auctoritate interposita, a detrahentium morsibus defenderer, vestrae jussioni parui. Sicut enim olim in Ecclesia et quotidie negotiis negotia varie succedunt, atque multarum causarum pro temporis eventu actiones succrescunt; sic sub titulis unicuique congruentia capitula auctorum tempore perspecto plurima connexui, et octo librorum distinctionibus volumini compendiose finem imposui. Cui pro ratione compositionis, a vobis auctoritate sumpta, Polycarpi [Col. 0754A] nomen convenienter indidi. Quod vestram obnixe deprecor industriam, ut compositionem perspiciat, atque perspiciendo si quid deesse, aut si quid magis quam deceat (inesse) cognoverit, cauta consideratione quod decens est compleat, et quod indecens est removeat. Approbandus vero ad laudem vestram et ad obedientiam vestrae jussionis augendam moderatione habita comprobor. Praeterea ne per libri seriem lectorem res indistincta turbaret, hujus operis titulos praeponere placuit, ut suis locis colligere possit quod sub numero competenti praedictum esse cognoscit.




[Col. 0753]
RUBRICAE



Tabula libri primi.
[Col. 0753B]

    1. De primatu Petri.
    2. De primatu Romanae Ecclesiae.
    3. De puritate fidei Romanae Ecclesiae.
    4. De electione et ordinatione Romani pontificis
    5. Quod ad papam pertinet regimen omnium Ecclesiarum, nullum episcopum ordinandum vel damnandum nisi per pontificem Romanum.
    6. Quod irritum sit quidquid in apostolica sede absque apostolico decernitur.
    7. De appellanda sede apostolica.
    8. De potestate papae sine synodo deponere episcopos, restituere, incardinare, transmutare.
    9. De episcoporum mutatione auctoritate papae.
    10. De ordinatis in Ecclesia Romana et a Romano [Col. 0753C] pontifice.
    11. Ubi apostolica sedes consecrationes, ordinationes et dispositiones ordinare antiquitus consuevit.
    12. De novis ecclesiis non consecrandis sine auctoritate papae.
    13. Quod papa non per se sed per legatos provincialibus conciliis soleat interesse et auctoritas ejus est in illo cui vices suas committit.
    14. Nullum concilium esse firmum sine auctoritate papa
    15. Ut dubiae et majores causae ad apostolicam sedem referantur.
    16. De papa et apostolica sede non judicandis neque contristandis.
    17. Quod non sit sentiendum contra Romanam Ecclesiam [Col. 0753D] et de obedientia ei debita.
    18. De regali subjectione ad romanum pontificem et ad omnes pontifices.
    19. Quod Constantinus imperialem sedem apostolicae Ecclesiae dimisit.
    20. Quod nemo papam audeat judicare etiam si reprehensibilis sit.
    21. Quod papae aliisque praesulibus sit potestas excommunicandi imperatores.
    [Col. 0754B] 22. Quod papa possit ab alio excommunicatos absolvere.
    23. Quod feretrum romani pontificis non veletur.
    24. De praecepto, admonitione et concilio.
    25. De auctoritate et ratione.
    26. De praediis romanae ecclesiae non alienandis.
    27. De pontificali et regali auctoritate.





Tabula libri secundi.

    1. De praelatorum electione.
    2. Quod episcopus valde debitor est ejus qui sibi eum devota mente praeferunt.
    3. Quod nec praemio nec praemii promissione vel impunitatis nec personarum patrocinio facienda sit electio.
    4. Ut ecclesia saeculari potentia seu pretio vel laicali [Col. 0754C] investitura non pervadatur.
    5. Ut nemo per se sibi sumat honorem.
    6. Quod duo vel tres consensu caeterorum possunt episcopum eligere.
    7. De electionis contradictione.
    8. De ordinatione episcoporum vel archiepiscoporum vel metropolitanorum.
    9. Quomodo episcopus ordinandus est.
    10. Ne ordinatio Episcoporum diu differatur.
    11. Ut nullus episcopus alio superstite ordinetur.
    12. De episcopo negligenti adire ecclesiam ad quam ordinatus est.
    13. De episcopo qui non recipitur ab ecclesia cui ordinatus est.
    14. Ut episcopus hostilitate expulsus ad aliam vacantem [Col. 0754D] transeat ecclesiam.
    15. De episcopo qui adesse synodo neglexerit.
    16. De episcopo qui per aegritudinem synodo adesse non poterit.
    17. Ne episcopus suo honore per aegritudinem privetur.
    18. Quod episcopo non licet alterum per se constituere.
    19. Quod in loco lapsi vel aegroti episcopi alter possit episcopus ordinari.
    [Col. 0755A] 20. De usu et auctoritate pallii.
    21. Qui primates vocentur et ubi ponendi sunt.
    22. Ubi primates et metropolitani ponendi sunt et qui sunt.
    23. In quibus locis episcopi et archiepiscopi non ordinandi sunt.
    24. De mensura metropolitanorum.
    25. Ne quis universalis vocetur.
    26. De ordine ordinandorum.
    27. De ordinandorum aetate.
    28. De tempore ordinationis.
    29. De vocatione ordinandorum.
    30. Ubi ordinandi sunt.
    31. Quibus ordines tribuendi sunt quibusve negandi.
    [Col. 0755B] 32. Ut nullus invitus ordinetur.
    33. Ut ordinatus quisque in illis locis maneat in quibus ordinatus est.
    34. De restituendis depositis.
    35. De reordinatione.
    36. De ordinibus et ordinatis adversus canonum formas.
    37. De numero et dignitate diaconorum et reverentia ad sacerdotes.
    38. Idem in initio fuit presbyter et episcopus et de presbyterorum dignitate.





Tabula libri tertii.

    1. Quid sit ecclesia quidve basilica. [Col. 0755C]
    2. De institutione ecclesiarum.
    3. De fundatoribus ecclesiarum.
    4. De consecratione ecclesiarum.
    5. De ecclesiis reconsecrandis.
    6. De restauratione ecclesiarum
    7. De imaginibus et picturis ecclesiarum.
    8. An loca vel honores sanctorum retinentibus aliquid addant.
    9. De corpore Domini sacrorumque custodia.
    10. De baptismo et impositione manus.
    11. De decimis et oblationibus et aliis.
    12. De jure ecclesiarum et monasteriorum.
    13. De servis ecclesiae manumittendis et de expositis.
    14. De precatoriis et commutationibus ecclesiarum.
    [Col. 0755D] 15. De privilegiis ecclesiarum et monasteriorum.
    16. De observatione ecclesiasticorum.
    17. De celebratione S. Paschae.
    18. De constitutione et ordinatione officii celebrandi ecclesia.
    19. De concilii celebratione.
    20. De providentia et auctoritate atque observantia divinarum scripturarum.
    21. Quae scripturae quibus praeponantur.
    22. De praedicatione.
    23. De consuetudine.
    24. De ritibus ecclesiasticis.
    25. De observatione XLae atque jejunii.
    26. De jejunii atque abstinentiae discretione.
    [Col. 0756A] 27. Quae medicinae contrariae sint divinis praeceptis.
    28. Quod bonum sit et puritati conveniens mentem et corpus aqua diluere.
    29. Ut sedes episcopalis et sanctorum loca si necesse fuerit transferantur.
    30. De fide.





Tabula libri quarti.

    1. Qualiter lex Dei sit intelligenda.
    2. Quod nihil addendum sit divino mandato.
    3. Quod episcopi docere et comprimere illicita debeant et oppressis succurrere.
    4. Quod eos qui praesunt canonica auctoritas non accusat.
    [Col. 0756B] 5. De habitatione et domestica episcopi conversatione.
    6. Ut episcopus pravorum hominum familiaritatem non habeat.
    7. Ut libros gentilium non legat episcopus.
    8. Ut episcopus pro rebus transitoriis non litiget.
    9. De episcopo percussore et quod in qualibet causa privato zelo moneri non debeat.
    10. Ut episcopi posteriores se prioribus suis non praeferant.
    11. Quod episcopi aequales sint nisi quemquam culpa subjiciat.
    12. Ut episcopus semper et ubique testes secum habeat.
    [Col. 0756C] 13. Quod episcopi vice apostolorum praesint et a subditis timeantur et inter se concordes sint.
    14. De visitandis parochiis.
    15. De non relinquendo regimine vel cathedra episcopali.
    16. De profectione episcoporum.
    17. De episcopis in alienam civitatem immorantibus vel possessiones habentibus.
    18. Ut excessus episcopi nuntietur Romano pontifici.
    19. Ut si episcopus res proprias habeat cui vult derelinquat, non autem res ecclesiae.
    20. Ut episcopus corrigat quod ab antecessore suo illicite commissum est.
    [Col. 0756D] 21. Ut non liceat episcopo vel alio clerico vel a sanctis locis ultra statuta Patrum quidquam exigere.
    22. De aeconomis.
    23. Ut ecclesiastica officia singula singulis personis committantur.
    24. Ne officia ecclesiastica laicis committantur.
    25. Ut episcopi qui apostolicae sedis ordinationi subjacent, annue Idibus Maii liminibus apostolorum praesententur.
    26. De corepiscopis.
    27. De pactis quae inter se vel cum aliis episcopi contrahunt.
    28. De querela et reprehensione subditorum adversus praepositos.
    [Col. 0757A] 29. Quod praelati subditos vel in necessitate constringere non debeant.
    30. Quod minor majorem non audeat benedicere.
    31. De vita et moribus et munditia sacerdotum clericorumque subjectorum.
    32. Quibus in locis magistri liberalium artium constituantur.
    33. De electione abbatum.
    34. De monachis et sanctimonialibus.
    35. De velandis virginibus et viduis.
    36. Ut diaconissa ante XL annos non ordinetur.
    37. De sustentatione viduarum.
    38. De raptu religiosarum mulierum.
    39. De lapsu clericorum.
    [Col. 0757B] 40. De inobedientibus et canonum violatoribus.





Tabula libri quinti.

    1. De accusationibus et circumstantiis ejus.
    2. De vocatione accusatorum ad judicium vel ad synodum.
    3. De induciis criminatorum qui ad synodum vel ad satisfactionem vocantur.
    4. De judiciis et de his qui studiose absentant.
    5. De monomachia.
    6. Quod sententia potest corrigi vel in melius mutari.
    7. Quod pro uno adversus plures non sit facile ferenda sententia.
    8. Quando adversariis respondendum sit, et quando minime.





Tabula libri sexti.
[Col. 0757C]

    1. De imperatoribus et principibus et reliquis laicis eorumque ministerio.
    2. De obediendo reipublicae utilitatibus.
    3. De honorandis clericis vel laicis qui sunt in tentatione fideles, et senibus et pauperibus ecclesiae.
    4. De conjugiis vel matrimonio et consanguinitate; et de separatione et de connumeratione graduum propinquitatis.
    5. De tempore nuptiarum.
    6. De observatione compatris et commatris.
    7. De muliere quae ante mundum sanguinem ecclesiam intrat et quae nupserit hoc tempore.
    [Col. 0757D] 8. De adulterio et incestu vel fornicatione raptoque feminarum.
    9. De judicii impositione.
    10. De homicidio.
    11. De juramento et perjurio.
    12. De incantatoribus et auguribus de divinis et sortilegis.
    13. Quod non imputetur si quid mali acciderit per ea quae propter bonum faciamus.
    [Col. 0758A] 14. De laedentibus patrem et matrem.
    15. De clericos et ecclesiastica laedentibus
    16. De furibus et praedatoribus atque dissidentibus et reconciliari renuentibus et fugitivis servis.
    17. De crapula et ebrietatibus.
    18. De anamalibus sanguinem hominis sumentibus.
    19. De caballo agresti.
    20. De poenitentia et poenitentibus.
    21. De justa misericordia.
    22. De bono obedientiae.
    23. Ne Christiani temere offerant se periculis.





Tabula libri septimi.

    1. De excommunicatione.
    [Col. 0758B] 2. De potestate ligandi et solvendi.
    3. De unitate Ecclesiae.
    4. De schismate
    5. De haereticis et schismaticis.
    6. Sacramentum a schismate redeuntium.
    7. Quod par sit culpa communicare haeretico vel ejus communicatori.
    8. Quod per singulos deviantes non sunt.
    9. De servandis conciliis.
    10. De tolerandis malis vel fugiendis.
    11. De vindicta.
    12. De sacerdotali intercessione pro vindicta mitiganda.
    13. De persequendo expugnandoque et praedando.
    14. De Judaeis.
    [Col. 0758C] 15. De temperamento atque curatione adhibenda temporali necessitati.
    16. Quod necessitas imperavit, cesset necessitate cessante.





Tabula libri octavi.

    1. De infirmitatibus ad exitum venientibus.
    2. Quod dies hominum nec minui nec augeri.
    3. Quod angeli custodes hominibus praeponantur.
    4. De morte et purgatoriis poenis.
    5. De sepultura.
    6. De oblationibus pro defunctis.
    7. Quod non est rogandum pro peccato quod est ad mortem.
    [Col. 0758D] 8. De humanis animabus.
    9. De immortalitate animae.
    10. De tormentis et poena malorum.
    11. Quod boni bonos in regno, mali malos in supplicio agnoscunt.
    12. Quod sanctorum animae pro inimicis in tormentis positis non orent.
    13. De receptione animarum justorum in coelum ante restitutionem corporum.






ANNO DOMINI MCXIX
THEOBALDUS STAMPENSIS
[Col. 0759]



[Col. 0759]
NOTITIA
(ARCHERY Spicilegium, tom. III, pref. pag. 8)

Ex his, quas divulgo, epistolis Theobaldi Stampensis facile confutatur Pitseus, qui agens de scriptoribus Angliae Theobaldum et saeculo XIII in vivis exstitisse, et purpuram cardinalitiam Romae induisse perperam scribit: quippe Theobaldum ex epistola ad Roscelinum Anselmi Cantuariensis et Ivonis Carnotensis aetate floruisse certo certius est. Legesis epistolas. Anselmi quidem lib. II, 41; Ivonis autem 7, ubi Roscelinus haereseos insimulatur. Innuit quoque Faricius Abdendon. abbas (Anselmo coelitibus ascripto) a rege exoptatus [(1) 1Kb] , Stampensem sibi aequalem fuisse. Porro de cardinalitia illius dignitate sic nutabundus effatur Ciaconius in Nicolao IV: Theobaldus Stampensis Anglus, de cujus cardinalatu addubito, quidquid dicat auctor (Pitseus) Catalogi Scriptorum Angliae.




[Col. 0759]
THEOBALDI STAMPENSIS EPISTOLAE.



I. [Col. 0759A] Ad episcopum Lincolniensem.---De quibusdam in divina pagina titubantibus. (Circa ann. Chr. 1108.)

Si quis praedicat et praedicando temere definiat aliquem non posse salvari quacunque hora manus suas poenitentiae dederit, fallitur, sicut Veritas testatur, nec catholice sentit. Ipsa enim inquit: In quacunque die peccator conversus fuerit, peccata ejus non reputabuntur ei; sed vita vivet, et non morietur (Ezech. XVIII, 12, 28). Inde Augustinus contra Faustum: »Poenitentia cordis aboleri peccata, etiam in ultimo vitae spiritu indubitanter credimus. Qui vero aliter sentit, non Christianus est, sed Novatianus.« Inde Gregorius super Ezechielem: »Nunquam [Col. 0759B] sera est poenitentia a poenitente, propheta asserente: Quacunque hora peccator ingemuerit, salvus erit (Rom. X, 13). Nec latro in cruce pendens veniam habuisset, si bona voluntas unius horae non subvenisset.« Inde Hieronymus contra Jovinianum: »Poenitenti, et vero corde gementi, si statim moritur, bona voluntas quasi opera fecisset, reputabitur.« Inde ad Damasum: »Ne cui sera videatur esse poenitentia, Christus in cruce poenam homicidii fecit martyrium.« Cui consonat Hilarius dicens: »Poenitudo mores immutat, et longa temporum [Col. 0760A] crimina in ictu oculi pereunt, si bona cordis nata fuerit compunctio.« Est autem compunctio humilitas cordis cum recordatione peccatorum et lacrymis. Inde Gregorius in Moralibus: »Omnis strepitus pravae actionis obmutescit vi bonae compunctionis. Si enim cor vere dolet, vitia contra nos obmutescunt, et a mente tribulatione doloris attrita tanquam fumus evanescunt. Iste est spiritus qui conterit naves Tharsis, id est vis compunctionis, quae mentes mari, id est mundo deditas, tribulationis gemitu salubriter afficit.« Inde Ambrosius: »Vera peccati poenitentia est, ab eo quod poenitendum intellexeris, desistere.« Inde Calixtus papa: »In poenitentia tantum valet longitudo temporis, vel confessio oris, quantum vera compunctio [Col. 0760B] cordis. Si quis enim ore confitetur, et corde non credit, inter illos computatur, de quibus legitur: Populus hic labiis me honorat, cor autem eorum longe est a me (Matth. XV, 8). Inde Alexander papa: Nihil ita Dei misericordiam captat quemadmodum cor poenitentis.« Inde presbyter venerabilis [(2) 1Kb] : »In Christianis non principium, sed finis quaeritur; quia unusquisque de fine suo judicabitur.« Cujus enim finis bonus est, ipsum quoque bonum est. Quid etiam ipse Deus mulieri in adulterio deprehensae respondeat audiamus: Vade, jam [Col. 0761A] amplius noli peccare (Joan. VIII, 11). Petrus autem culpam trinae negationis, foras egressus amarissime flevit, et mox ab ipso Domino indulgentiam habere meruit. Quem papa Gregorius imitatur dicens: »Lacrymis amarissimis conscientiam nostram baptizemus, quia post baptismum magnitudine peccatorum vitam inquinavimus.« Nemo tamen de magnitudine peccatorum desperet, dicendo: Peccata mea multa sunt in quibus usque ad senectutem perseveravi, et jam amplius veniam non potero promereri, maxime quia illa me dimiserunt, non ego illa. Absit ut talis de misericordia Dei desperet; magna namque et ineffabilis Dei pietas non vult alicui in aliquo tempore ponere metas. Quicunque enim nimfo peccatorum fasce gravantur, si gravati [Col. 0761B] ad Dominum convertantur, illico peccatorum nimio fasce alleviantur. Deus enim magis approbat in extremis vitae puritatem mentis, quam longam cordis munditiam in fine a bono deficientis. Verbi gratia: Latro per ante facta dignus erat inferno; sed puritate mentis coronatus adiit paradisum. Quidam vero eremita angelicam vitam ducens, dignus erat paradiso, sed semel lapsus in culpam, damnatus descendit ad infernum. Amplius, sicut sanctum Evangelium testatur, paterfamilias undecima hora conducit operarios, et aequalem vitae mercedem solvere dignatur. Unde constat quod poenitentia non est in numero dierum, vel in longo tempore afflictionis; sed in amaritudine cordis Qui enim in Christum credit, etiamsi in multis moratur peccatis, [Col. 0761C] fide sua vivit in aeternum, sicut ipse ait in Evangelio: Ego sum resurrectio et vita; qui credit in me, etiam si mortuus fuerit, vivet (Joan. XI, 25). Et alibi: Ego sum via, veritas et vita (Joan. XIV, 6); via sine errore quaerentibus; veritas sine falsitate invenientibus; vita sine morte manentibus. Quod autem Apostolus ait: Corde creditur ad justitiam, ore autem confessio fit ad salutem (Rom. X, 10); verum est, quia confessio poenitentibus necessaria est. Quod enim de Christo credimus, non erubescere, sed confiteri coram omnibus debemus. Et si aliquis pro fidei confessione occiditur, licet quibusdam vitiis sit praepeditus, tamen in illa occisione ita mundatur, ut statim in aeternam gloriam suscipiatur. Et hoc est, Ore autem confessio fit ad salutem. Cum autem [Col. 0761D] confessio oris fiat ad proximum, confessio cordis ad Deum, si aliquo eventu confessio oris impediatur, non tamen idcirco cordis confessio infructuosa reprobatur. Augustinus enim de Sodomitis in lacu submersis tractans, dicit: Quod quidam ex illis salvati sunt, per bonam compunctionem, et verum cordis gemitum, quia non solum superfluae cogitationes, sed etiam pravae actiones ante vim compunctionis fugiunt.

Si quis tamen importunus asserit neminem posse salvari, nisi possit ore confiteri, non bene discernit confessionem, nec ejus talem cognovit divisionem. Confessio alia cordis, alia oris, alia utroque modo. Bonum est quidem et laudabile confiteri corde et [Col. 0762A] ore, Jacobo apostolo attestante qui ait: Confitemini alterutrum peccata vestra (Jacob. V, 16), etc. Qua auctoritate, sicut quidam putant, non laedimur; quia hoc tantum sane de valentibus et confiteri nolentibus intelligitur. Quia nimirum si aliquis pro aliqua infirmitate, sive etiam ab ipsa nativitate confiteri ore impotens efficiatur, cum bonam et discretam confitendi ore habeat voluntatem, si corde confiteatur, discretorum judicio prorsus alienus a salute non judicatur. Inde Propheta: Desiderium pauperum exaudivit Dominus (Psal. X, 17), id est humilium non de se, sed gratia Dei confitentium. Petitionem cordis eorum audivit auris tua (ibid.). Et alibi: Sacrificium Deo spiritus contribulatus, cor contritum et humiliatum (Psal. L, 18). Inde Salomon: Omni [Col. 0762B] custodia serva cor tuum, quia ex ipso vita procedit (Prov. IV, 23). Quod autem aliquis loqui corde vel confiteri possit, ipse Deus aperte demonstravit, cum Moysi tacenti respondet: Quid clamas? (Exod. XIV, 15.) Tacebat enim quantum ad strepitum vocis, sed loquebatur devotione cordis. Proinde si quis toto corde, tota anima, et tota mente Deum diligeret, et affectum tantae dilectionis labiis explicare non valeret, quis praesumptuosus eum a misericordia Dei alienum judicare praesumet? Cum enim interioris hominis facies per bonam compunctionem ab omni vitio purgata renovatur, et renovata per verum gemitum munditiam cordis consequitur, licet vocem perdiderit: non tamen est ab illo divisus qui dicit: Beati mundo corde, quoniam ipsi Deum videbunt [Col. 0762C] (Matt. V, 8): videntes amabunt, amantes laudabunt. Sicut enim dicit Augustinus: Hoc erit officium divinae majestati astantium, scilicet, videre, amare, laudare. Videbimus enim et amabimus, amabimus et laudabimus; haec tamen laudatio non fiet sonabili verbo, sed potius ibi erit vox ipsa dilectio. Nam qui in se fremit bona Dei et mala quae ipse reddidit computando, et in corde gemit seipsum de peccatis increpando, melius sine voce loquitur, quam si voce sine istis loqueretur: aeternam etenim vitam si ore petimus et corde non desideramus, clamantes tacemus. Si vero desideramus ex corde, etiamsi ore conticescimus, tacentes clamamus. Hinc Hieronymus: Quidquid vis et non potes. Deus factum computat. Sicut enim deliberatio cum [Col. 0762D] molimine vitiorum damnatur, sic quoque bona voluntas, cum deest copia agendi, remuneratur: quia non secundum hoc quod quisque non potuit, vel non licuit, sed secundum hoc quod fuit et proposuit ex conscientia accusatur vel defenditur, cum Deus judicabit occulta hominum. Ideoque nemo desperet, qui in fine corde poenitet, quia non est locus diabolo nisi ex nostro desiderio. Unde Ambrosius super Lucam libro decimo: »Petrus doluit et flevit, quia erravit ut homo. Invenio quod fleverit, non invenio quid dixerit. Lacrymas ejus lego, satisfactionem non lego. Lacrymae enim confitentur; lacrymae culpam sine voce loquuntur; lacrymae veniam postulant, et meritum invenitur. Petrus facuit, et [Col. 0763A] bonus Petri fletus delictum abluit.« Quod autem Augustinus ait: »Nisi quis longo tempore ante mortem confiteatur, non purgatorio igne purgabitur, sed aeterno supplicio damnabitur;« bene intelligenti nihil obest. Longum etenim tempus accipit omne illud tempus quod est sufficiens correptioni. Nam quicunque confitetur in tempore sufficiente ad correptionem, confitetur longo tempore ante mortem. Unde Coelestinus papa: »Vera ad Deum confessio hominum in extremis positorum, potius mente quam tempore aestimanda est.« In decretis etiam pontificum legitur: »Quod si quis ore confiteri non possit, indicia exteriora faciat, et post ei sacratissimum corpus est committendum, nec de eo desperandum.« Non igitur secundum decreta [Col. 0763B] pontificum sequitur, si non potest ore confiteri, non potest salvari. Quia sicut auctoritas clamat: »Deus non de factis, sed de voluntate judicat.« Nihil enim bona voluntate felicius, quia nihil est Deo bona voluntate pretiosius. Inde Cyprianus: »Cum multa in lege jubeantur quae Apostolus impleri non posse testatur, hic bona voluntas quaeritur quae in nostro arbitrio est, et quae sola potest sufficere, et primum habere.« Unde rursum auctoritas: »Nunquam manus est vacua a munere quoties arca cordis repleta fuerit bona voluntate.« Amplius, sicut praefatus Augustinus in libro Confessionum testatur: »Nemo sine bona voluntate bene operatur, etsi judicio hominum bene operari videatur.« Sicut enim mala voluntas, quae prima est [Col. 0763C] mors animae, dicitur damnare, nullum enim opus malum sine mala voluntate, testante Augustino et dicente, peccatum est voluntarium, quod ubi non est voluntas, non imputatur peccatum: sic quoque bona voluntas salvat, et salvatos perenniter coronat. Ad cujus bonae voluntatis commendationem angelus ait pastoribus: Gloria in excelsis Deo, et in terra pax hominibus, non aliis, sed bonae voluntatis (Luc. II, 14). Patet ergo quod quicunque bonam voluntatem habebit in terris, pacem indubitanter et gloriam consequetur in coelis. Amen. Si quis vero hanc epistolam improbare voluerit, et hos praefatos doctores catholicos recipere noluerit, lapide percutiatur, percussus comminuatur, comminutus in pulvere redigatur.



II. [Col. 0763D] Ad Pharitium [seu Faricium] Habendonensem abbatem. ---Pueri sacramento baptismi non regenerati aeternam beatitudinem assequi nequeunt.

PHARITIO venerando Habendonensis Ecclesiae praelato, domino suo, et indubitanter amico THEOBALDUS magister Oxenefordiae, sic suorum curam subditorum gerere, ne mors in olla dicatur esse.

Quod mihi morum vestrorum honestatem, et filiorum non fictam charitatem praedicanti calumniam de salvatione puerorum non baptizatorum, ita ex abrupto, ita etiam digito discretionis remoto, sicut plures aiunt, nudiustertius imposuistis, vehementer admiror, cum prius ut homo [Col. 0764A] discretus debuissetis esse cognitor quam, ut ita dicam salva reverentia vestra, fictae criminationis accusator, et cum omnis Ecclesia sic de eorumdem perditione potius diffiniat, quod aliquem catholice sentientem in ambiguum non relinquat. Omnes enim qui catholice sentiunt, indubitanter asserunt, et asserendo non temere definiunt, aliquem hoc tempore minime membrum Christi posse fieri, nisi ex aqua visibili, et spiritu invisibili regeneratum, vel quod alio tempore contingere potuit, aliquo alio genere baptismatis purificatum. Unde a beato Cypriano inter martyres reputantur, qui saeviente persecutione causa Christi sanguine suo baptizantur. Inde Augustinus De natura et origine animae ad Victorem scribens, ait: »Noli dicere, noli credere, noli docere [Col. 0764B] sacrificium Christianorum pro eis qui non baptizati de corpore exierint offerendum, sicut sacrificium Judaeorum pro eis qui non circumcisi de corpore exierant, legimus nullatenus esse oblatum.« Inde Hieronymus contra Jovinianum: »Pueri si statim post baptisma moriuntur, per sacramentum poenitentiae et fidei salvari dicuntur.« Sacramentum enim poenitentiae notatur ubi dicitur, Abrenuntio. Sacramentum vero fidei innuitur ubi respondetur, Credo. Manifestum est igitur quod consequens est, pueros hoc tempore non baptizatos procul dubio damnari; baptizatos vero si statim hominem exuant, indubitanter salvari. Si quis autem veritatis inimicus contra hanc sententiam catholicam vellet delatrare, paratus essem eum sacrilegum, et [Col. 0764C] canem improbum, et scripto et viva voce confutare. De nativitate vero sententiarum hoc solum vobis respondeo, quia multo magis gratulor imitari non errabunda priorum doctorum vigilantium vestigia, quam modernorum dormitantium sequi falsas opiniones et somnia. Quod enim veteres doctores vix pertingere potuerunt vigilando, hoc quoque juniores docere praesumunt dormitando. Vigilantes autem doctores dicuntur, qui sane referunt quod a sanctis Patribus rationabiliter audierunt. Doctores vero dormitantes appellantur, qui ex sua parte semper aliquid novitatis afferre laborant. Unde Hilarius Pictaviensis ait in libro quem de Trinitate composuit: »Optimus quidem lector est qui refert.« Sciatis [Col. 0764D] igitur me non de afferentibus, sed de referentibus esse: et quandiu vita comes fuerit, in hoc diligenter perseverare. Hanc autem excusationem nolite judicare invectionem. Non enim judicanda est invectio, sed rationabilis potius excusatio, et facta bono zelo. Nolo enim facere mihi inimicum, quem vestra bona moralitas nuper peperit amicum; nec mihi nec vobis adscribitur illud proverbium: Occasiones quaerit, qui vult recedere ab amico (Prov. XVIII, 1). Valete. Vestrum venerabilem conventum vice nostra salutate, principaliter autem vestrum bonum priorem amicum nostrum interiorem.



III. [Col. 0765A] Ad Margaritam reginam.---Se suaque obsequia reginae offert.

MARGARITAE praecellenti reginae, praecellentis regis filiae, THEOBALDUS Stampensis doctor Cadumensis, illud canticum fidelis animae in facie coelestis Sponsi, ut solet, frequentare: »Dirige gressus meos secundum eloquium tuum, ut non dominetur mei omnis injustitia.«

Imprimis dilectioni vestrae non ignotum esse desidero quatenus inaestimabiliter interior homo noster cum exteriori gratulatur, et gratulando immensas Deo gratias agere non gravatur, quoniam fama vestrae honestatis, munificentiae, liberalitatis non solum per loca vobis affinia propagatur, verum etiam fere [Col. 0765B] per totum orbem dilatatur, et dilatando quasi de gradu in gradum promoveri quotidie comprobatur. Est namque munificentia in animo tam liberalissimo lapis pretiosus in purificato auro: sicut enim species illa aromatum speciosa, quae pretiosius aliis redolet, odore suo ad se attrahit praesentes; sic quoque liberalitas vestra bono suo odore latius redolente absentes aspergit, et aspergendo vobis allicere non desistit. Proinde si maris inconstantia non prohiberet, et praesentatio mea vobis fastidium non generaret, quod semper optavi, vestro aspectui me gauderem praesentare, quia animum meum vestrae visionis fame cruciatum nullatenus valeo refrenare. Verumtamen si maris inconstantia constans fieret, et aura languida tarditate sua cursum meum non praepediret, [Col. 0765C] mallem tamen naufragus vestrae visionis satiari praesentia, quam ab ea jejunus omni carens adversitate redire ad propria. Quod autem de laude vestra scribendo perpauca praelibavi, inertiae vel rusticitati minime debet imputari; quia nimirum si omnia membra mea in linguas verterentur, non tamen per illa cuncta quae circa vos sunt laudanda sufficienter explicarentur. Omnimoda igitur supplicatione vos exoro, quatenus in hoc mihi permittatis gloriari, ut in numero clericorum vestrorum deinceps valeam computari. Angelus magni consilii et fortitudinis vobiscum sit, ut recta sapiatis, et recta facere non desistatis.



IV. [Col. 0765D] Ad Philippum amicum.---Solatur amicum injuriis lacessitum.

THEOBALDUS magister Cadumensis PHILIPPO amico suo desiderabili, a laqueo venantium et a verbo aspero liberari.

Condoles tibi opprobria, nec non et injustas calumnias non recte judicantium, nec ea quae Dei sunt satis provida ratione considerantium sustinenti. Ad quorum insanos sive belluinos latratus confutandos ex propheticis, et evangelicis, et apostolicis scriptis exempla subveniant, quibus doceantur in seipsos descendere, nec aliorum facta temerario dente corrodere: hoc solum illis respondere sufficiat quod Tullius Cicero testatur: »Facile divitias despicit qui habet difficile viles aestimat qui non habet.« [Col. 0766A] Inde Seneca: »Venter, inquit, satur facile disputat de jejuniis.« Quilibet enim facile disputat de eo quod ignorat. Similiter et illi cum sint omni foeditate sordidati, facile de abstinentia possunt disputare, qui huc usque voluptatibus carnis inhiantes studuerunt deservire. Quod enim non sunt, videri volunt et appetunt; in quo longe a quodam sapiente dissentiunt, qui inter caetera ait: »Malo quidem infamis videri in conspectu hominum, levius peccans coram et aperte, quam videri justus hominibus gravius peccans coram Deo et occulte. Unde Hieronymus super Isaiam libro sexto: Levius malum est aperte peccare, quam simulare et fingere sanctitatem.« Sunt tamen quidam qui timore hominum peccare non audent, intus tamen habent, et inventa [Col. 0766B] occasione non mali fiunt, sed quod erant produnt. Lupus et leo similiter cupiunt, sed non similiter nocent; aequa cupiditas, sed ille timet canem, iste non timet. Sunt item quidam qui multo vino nocte dieque madentes, et cuti curandae curiose studentes, mulierum usum abhorrent et exsecrantur, quia vitam sibi placere pudicam contestantur, ignorantes quod vita pudica modus appellatur, nec attendentes Hieronymum dicentem, scelus esse foedum et exsecrabile quod caper appetat haedum, cum non desit ei capra. Sic enim Salomonis pagina testatur: illud malum bonum est et laudabile, quod expellit pessimum et abominabile. Cui consonat Augustinus dicens: »Melius est cadere super lectum, quam super gladium.« Proinde mundus quod verum est non [Col. 0766C] judicat; sed tantum ad famam spectat, et bonam conscientiam nullatenus considerat, et cum culpam proprii magis accusare deberet operis, quam fragilitatem fratris infirmantis, suas vires examinare negligit, nec quod vitiis famulatur ad mentem reducit; et cum inferius jaceat, quasi ex alto prospectans caeteros spernit.

Multi namque cum luxuriam detestantur et vituperant, avaritiam sub abstinentiae nomine ne videatur, palliant; et quod Salomon scelestius avaro nihil esse dicat, non considerant; sicque in avaritiae voluptate deterius quam in luxuria se commaculant. Quid de superbia, quid de invidia caeterisque vitiis? Quis tam sanctus qui in aliquo horum amicitia non sit conjunctus? Quorum quidem amplexibus si non [Col. 0766D] luxuriosus ligatur, avarus, invidus, contumeliosus et alii quamplurimi retinentur. Initium enim omnis peccati superbia (Eccli. X, 15), et quasi generalis pestifer morbus corpus corrumpit, quae etiam si esse virtus ostenditur, non per hoc Deo, sed soli vanae gloriae placere quaerit. Haec et alia multa vitia in se speciem rectitudinis ostendunt, sed ex pravitatis infirmitate prodeunt, et tanta arte se palliant, ut ante deceptae mentis oculos culpas virtutes fingant, et unde quisque exspectat praemia, inde dignus est invenire supplicia: quia cum culpam velut virtutem aspicit, tanto tardius deserit, quanto quod perpetrat non erubescit. Deinde multoties Deus suos a corporalibus vitiis non custodit, sicut David [Col. 0767A] custodire non voluit. Multi enim per castitatis, vel alicujus virtutis donum in superbiam cadunt, et quod ceciderint non agnoscunt. Deus autem permittit eos in luxuriam cadere aperte, quod quandoque minus est quam tacita cogitatione ex deliberatione peccare. Quia vero superbia minus turpis creditur, minus vitatur. Luxuriam cum magis erubescunt, quia turpem omnes noverunt, etiam citius hoc malum corrigunt, seque inter alios humiles et viliores recognoscunt, et elationis culpam qua prius intumescebant, virtute humilitatis sternunt; et qui de virtute se extulerant, per vitium ad humilitatem redeunt. Elati quippe castitate non corrigerentur, nisi tentarentur; nec sancti essent si de castitatis dono superbirent: et sic miro modo dum tentantur, [Col. 0767B] humiliantur; et ejus esse desinunt, cujus superbiendo servi fuerunt. Non laudo luxuriam, sed in vitiis ei praefero superbiam. Est enim in luxuria quod ferre jubemur; in superbia vero nihil est quo excusemur. Apostolus enim unicuique suam propter fornicationem concedit habere. Sed et beatus Hieronymus angelicae esse naturae dicit, non humanae, in carne praeter carnem vivere. Deus autem superbis resistit, humilibus vero dat gratiam (Jacob. IV, 6). Considerare ergo debemus, quia si non sumus aliis aequales in luxuria, fortassis sumus in superbia, ut tanto humili corde eos respiciamus, quanto nosmetipsos inter eos invenimus.



V. [Col. 0767C] Ad Roscelinum [(3) 1Kb] Compendiensem clericum.---Graviter arguit Roscelinum qui filios sacerdotum ad sacros ordines non esse admittendos asserebat.

ROSCELINO Compendioso magistro THEOBALDUS Stampensis magister Oxnefordiae, non plus sapere quam oportet, sed sapere ad sobrietatem.

Quoniam sacerdotum filios et alios ex lapsu carnis generatos, non satis provida ratione calumniaris, et calumniando illos exleges esse nimis impudenter astruere conaris, quae super iis a patribus sanctis rationabiliter audivimus, non quasi praesumendo, sed diligentiae subserviendo, ad memoriam revocare curavimus. In decretis namque Calixti papae legendo invenimus, et inveniendo legimus: »Si quis praedicat sacerdotem post lapsum carnis per poenitentiam [Col. 0767D] ad sacerdotalem dignitatem redire non posse, fallitur, nec catholice sentit.« Si vero sacerdotibus post lapsum carnis licet ad sacros ordines reverti, multo magis innocentes illos qui ex lapsu carnis orti sunt sacris licet ordinibus insigniri. Errat enim, errat, et os impudens in blasphemiam acuit et armavit, qui eos appellat et judicat exleges, quos a servitute legis in libertatem gloriae filiorum Dei gratia liberavit; quia non est infeliciter natus, qui ad vitam aeternam feliciter est renatus. Inde Paulus ait de renatis: Unum corpus sumus in Christo (I Cor. X, 17). Et alibi: Haeredes quidem Dei, cohaeredes autem Christi (Rom. VIII, 17). Inde etiam Petrus: In veritate comperi, [Col. 0768A] quod non est personarum acceptor Deus; sed in omni gente qui timet Deum, et facit justitiam ejus, acceptus est illi (Act. X, 34). Et alibi de renatis: Genus electum, regale sacerdotium, gens sancta, populus acquisitionis (I Petr. II, 9). Inde Hieronymus: »Cum baptizatus quilibet de fonte ascenderit, sacro chrismate ungitur in vertice, ut cognoscat se promotum esse in regium genus et sacerdotale, id est, a Christi consortio Christianus vocetur, et aeterni regni cohaeres fieri comprobetur. Tegitur etiam post sacram unctionem caput ejus sacro velamine, ut intelligat se exornari regni diademate, et sacerdotali, sicut jam dictum est, dignitate.« Et alibi: Quicunque baptizati estis, Christum induistis (Gal. III, 27). Sic ergo cujuscunque generis sit ille [Col. 0768B] novus homo in utero generatur Ecclesiae, generatus unitati corporis Christi indubitanter aggregatur. Joannes quoque in Apocalypsi: Qui lavit nos in sanguine suo, et fecit nos Deo regnum et sacerdotes (Apoc. I, 5). Qua igitur fronte quidam homunciones non palam, sed e latibulis loquentes, et totam Campaniam libidinosa peregrinatione polluentes, indignos sacerdotio judicant, quos Petrus et Joannes regali sacerdotio dignos esse confirmant? Christus quoque in Evangelio docens orare discipulos, primum, inquit, Pater noster. Unde constat omnes renatos esse fratres. Et alibi: Nolite vobis vocare Patrem super terram, unus est enim Pater vester qui in coelis est (Matt. XXIII, 9). Si ergo ex eodem Patre, et ex eodem sanctae matris Ecclesiae utero sumus [Col. 0768C] omnes, nihil est quo alter alteri calumniam imponat, nihil ergo alter adversus alterum superbire debeat. Et alibi Dominus inquit: Vivo equidem, non maneat hoc proverbium amplius in Israel, Quia filius non portabit iniquitatem patris. Ut enim anima patris, ita et anima filii mea est (Ezech. XVIII, 4 et 19). Ideoque Deus nasci voluit de progenie peccatricis, ut discerent homines peccata parentum non obesse sibi. Unde in genealogia Christi nulla sanctarum nominatur, sed Thamar et aliae tres quas divina pagina reprehendit, apponuntur; ut qui pro peccatoribus veniebat, de peccatricibus nasci dignaretur. Inde agnus ex Pascha immolandus, jussus est assumi ex capreis et ovibus; quia ex justis et peccatoribus [Col. 0768D] verus Agnus erat generandus. Plus itaque prodest bene vixisse, quam de justis parentibus originem duxisse. Deus enim vitam hominis, non nativitatem attendit.

Quod autem ipsi objiciunt quia exleges legitime Ecclesiae praeferendi non sunt; bona est quidem sententia et certa, sed indecenter assignata. Assignant etenira illam renatis illis quos mater Ecclesia in curia Christi recepit, receptos lacte proprio nutrivit, nutritos pane suo solidavit; qui plane adversantur Hieronymo dicenti: »Absit, Domine, ut in tabernaculo tuo sint divites prae pauperibus, et nobiles prae ignobilibus.« Inde Basilius contra Judaeum [Col. 0769A] quemdam de lege sibi data gloriantem: »Vera charitas in Christi corpore non praefert indigenam alienigenae, non nobilem ignobili, non pauperem diviti; sed potius omnes per adoptionem spiritus facit filios, per eumdem spiritum clamantes: Pater noster, dimitte, nobis debita nostra.« Sic quoque in Christi corpore ille solus habetur sublimior, qui fuerit in Dei amore potentior. Unde quidam sapiens contra quemdam de nobilitate sua praesumentem loquitur dicens: »Si longe repetas longeque revolvas, nomen ab infami ducis asilo.«

Rursus quid illi opponunt: Quod quando homo baptizatur, non conditio mutatur, sed peccata abluuntur, verum est; sed nullus ambigit hoc esse [Col. 0769B] dictum de mundanis conditionibus; quod si quis servus baptizatur, servitus illa non mutatur. Unde Apostolus: Si servus es, magis utere (I Cor. VII, 21); quia servitus illa non est contraria coronae. Unde alibi:

Servus sis, generosus eris si mens bona fiat;
   Sis liber, turpis mens tua, servus eris.

Amplius: Quod prohibetur ne filii sacerdotum ad ordines promoveantur, sic est intelligendum secundum Augustinum, eos, qui hanc prohibitionem audiunt, ab hujuscemodi concupiscentiis abstinere debere. Si enim filius sacerdotis honeste vivit, ordinandus est. Si vero militis filius inhoneste vivit, repudiandus est: quia magis placet Deo vitae perfectio, et contra peccatum afflictio, [Col. 0769C] quam superba de legitimis parentibus gloriatio. Filii namque sacerdotum non ideo quod sint exleges refutantur, sicut imperiti homines arbitrantur, sed ut sacerdotes a concupiscentiis carnis refrenentur. Quia nimirum quemlibet sacro fonte renatum, vel plenarie divina mundat gratia, vel sacri mundatio lavacri non est sufficiens nec plenaria; quod contradicit fides catholica. Non enim sunt exleges judicandi, quorum Deus ipse est Pater, et quos peperit Christi gratia, omnium regeneratorum piissima mater; nec debemus illis delictum patris sive thorum matris improperare, sed potius morum perfectionem diligenter attendere: quoniam patris sive matris perpetratum crimen non potest filiis [Col. 0769D] paradisi claudere limen. Unde quidam sapiens: Quid meruere pati quocunque thoro generati? Quod autem filii sacerdotum ab ordinibus reprobentur, [Col. 0770A] ex rigore justitiae factum est sed nullo modo justum est, testante Augustino, qui: non juste poenam portant, qui culpam non commiserunt. Sic itaque illi prolatores novitatis nova praecepta dantes, et quodammodo virtutem baptismatis evacuantes, qui rationibus supra dictis oblatrant, dum de hujuscemodi scrupulose et contentiose disputant, quasi clauso ostio ad parietem pulsant. Ut autem major honor et gloria filiis sacerdotum accedat, Joannes Baptista quo nullus major inter natos mulierum surrexit, filius fuit Zachariae sacerdotis; Maria etiam mater Domini et de sacerdotali progenie descendit, cum dicatur cognata Elisabeth quae de Aaron originem duxit. Si autem vellem enumerare omnes de lapsu carnis procedentes qui principatum [Col. 0770B] in sancta Ecclesia tenuerunt, prius deficeret vita quam exempla. Inde etiam Jacob omnes, quos de liberis et ancillis genuit, filios aequali honore haeredes constituit, nec apud illum praefertur, qui secundum carnem nobilior videbatur. Quicunque fidem Domini promeretur, nullis maculis carnalis nativitatis offuscatur. Hoc autem Jacob idcirco fecisse legitur, ut ostenderet quod non est discretio, Judaeus an Graecus, Barbarus an Scytha, servus an liber sit: quia per omnia et in omnibus Christus est. Propterea enim Salvator noster et Dominus humanam figuram induit et pro libero et servo servivit, ut omnibus in se credentibus pari honore et gloria coelestia praemia largiretur. Salomon etiam qui feliciter, sapienter, subtiliter regnavit, docuit, [Col. 0770C] prophetavit, etsi de lapsu carnis ortus sit, Deus ipsi tamen templum suum aedificare concessit, quod David patri suo legitimo Jesse filio ne construeret, prohibuit; in quo nobis Deus patenter innuit, quod magis approbat vitae sanctitatem, morum honestatem, quam legitimae nativitatis generositatem. Non igitur sibi applaudat dives et nobilis, nec diffidat pauper et humilis, quia excelsus Dominus humilia respicit, et alta a longe cognoscit (Psal. CXXXVII, 6); humiles respicit, ut attollat, altos, id est superbos, a longe cognoscit, ut dejiciat. Sicut enim Apostolus ait: Nemo coronabitur nisi qui legitime certaverit (II Tim. II, 5); cum dicit nemo, nullus excluditur, in quo superba hujus mundi stultitia confutatur, quae eum exlegem [Col. 0770D] appellat, et judicat in terris, quem Deus ad dexteram suam collocat et coronat in coelis.




ANNO DOMINI MCXIX
THEOGERUS METENSIS EPISCOPUS




[Col. 0769]
NOTITIA
(Gall. Christ. nov., tom. XIII, col. 738)

[Col. 0769D] Fuerat in saeculo nobilis genere Theotgerus, Folcmari comitis Metensis frater, quem adhuc adolescentem [Col. 0770D] Gerungus Marbacensis canonicus regularis ad Willelmum abbatem Hirsaugiensem sub percipiendae [Col. 0771A] ab eo poenitentiae specie olim destinaverat. Factus monachus tam apprime humanas divinasque litteras didicit, ut cum altero monacho aeque docto, Herinone nomine, in toto tam novo quam veteri testamento, quaecunque scriptorum vitio depravata erant, corrigendi curam ab abbate suo susceperit. Ad sacerdotium promotus, eo munere tanta reverentia fungebatur, ut cum stolam collo imponeret, prae nimio timore pene deficeret. Ab abbate suo Guillelmo monasterii S. Georgii in Hercinia silva abbas et ipse creatus et a Gebhardo Constantiensi praesule ordinatus anno 1090, construendo templo et claustro manum admovit. Sacras vigilias anticipare solitus, vix quidquam somni corpori suo indulgebat, tam rigidus in se ipsum, ut etiam fratres [Col. 0771B] durissimis plerumque oneribus praegravaret. Sed tandem equo lapsus, cum infirmitatem incurrisset, aliis compati et misereri didicit. Multa passus ab accolis, eos demum patientia et mansuetudine ita flexit, ut plerique ejus disciplinae in monasterio se subdiderint. Non solum autem virorum, sed etiam mulierum curam gessit piissimus abbas, adeo ut septingentae utriusque sexus personae sese ejus magisterio commiserint, quorum in gratiam varia monasteria instituit. Pluribus abhinc annis erat in miserando statu Metensis ecclesia. Tunc vir erat magnae religionis, Alberius nomine seu Albero, qui archidiaconi officio fungebatur, postmodum Trevirensis archipraesul, et apostolicae sedis legatus. Hic [Col. 0771C] religiosorum virorum consilio et litteris animatus Metensi ecclesiae laboranti opem ferre constituit, Romamque profectus Paschali II papae miserandum ejus ecclesiae statum exposuit. His commotus pontifex, cardinalium consilio a latere suo Cunonem Praenestinum episcopum cardinalem in Galliam misit, eidemque praecepit ut, convocatis in unum catholicis episcopis, satageret quo pacto illius ecclesiae status componeretur, et abjecto pseudoepiscopo, dignus ei pastor praeficeretur. Cuno, Remis coacta episcoporum synodo, inde Alberium ad Metenses cum epistolis misit, praecipiens ut in locum illius, qui juridica sententia tam a pontifice, quam a se depositus fuerat, alium subrogari curaret. Verum Metensibus in eligendo episcopo non modica fuit [Col. 0771D] difficultas: tum quia secundum canonum scita extra fines episcopatus electionem fieri non licebat: tum quia intra ejus fines, ob metum contrariae partis, ipsa electio tuto fieri minime poterat. Sed tandem conventum est in quemdam locum maxime desertum, qui in extremis fere episcopatus partibus situs erat: ubi Alberius Cunonis litteras, quas Remis attulerat, reseravit, quae auctoritate et praecepto papae, atque rogatu Guidonis Viennensis archiepiscopi, faciendam electionem prescribebant. Cum in varias abirent sententias eligentium vota, Alberius Theotgerum Sancti Georgii in Hercinia silva religiosissimum abbatem suggessit: cujus suffragio assensere omnes; sed rem secreto ac dextere gerendam censuere, ne aut violentia regis ac principum, [Col. 0772A] ipsiusve invasoris cassa fieret electio; aut electus ipse fugam arriperet. Itaque unanimis omnium sententia fuit, mittendos ad eum legatos cum litteris, abbatem scilicet Sancti Clementis ac priorem Maurimonasterii, qui electum ad Cunonis cardinalis praesentiam adducerent. Tunc Theotgerus in monasterio virginum curae suae commisso versabatur, ubi legatos quam humanissime excepit; moxque eorum jussis obsequens, ad cellam, cui Hugonis curia vocabulum, eos comitatus est. Illic electione sua a quodam fratre patefacta, se nunquam ei assensurum, nec ulterius profecturum constanter asseruit; unumque e suis fidissimum, Erbonem nomine, qui se apud legatum excusaret, cum litteris direxit, quibus significabat, se non [Col. 0772B] modo tantae dignitati meritis imparem, sed etiam natalium infamia denotatum, utpote cujus parentes et longa avorum serie majores omnes, vel sacerdotes, vel filii fuerint sacerdotum. Ubi Erbo venit ad Metenses electores, et recusandi episcopatus causas eis exposuit; illi nihilominus in sententia persistunt, inquientes; si quid vitii esset in Theotgeri origine, id ab eo jam purgatum esse, quippe qui tot annis in monasterio religiosissime conversatus esset. Proinde Erbonem rogant ut ad Theotgerum revertatur. At ille abbatis sui constrictus imperio abnuit, seque ad legatum ire velle asseruit. Cum itaque a coepto desistere nollet, datus ei a Metensibus comes Alberius, totius negotii praecipuus actor; amboque perveniunt ad Compendium castellum [Col. 0772C] nominatissimum, ubi tum legatus morabatur; cui Erbo abbatis sui excusatorias litteras obtulit et rationes exposuit, quas Alberius refellit. Theotgeri litteris minime flexus legatus, severe litteris praecepit ut delatum episcopatus onus subiret. Cum vero nec sic cardinalis legati monitis et jussis obsequeretur Theotgerus, alias ad eum litteras misit per Antonium Senoniensis monasterii abbatem, quibus eum ad suscipiendum episcopatum sub poenarum ecclesiasticarum interminatione compellebat; ejusque fratribus sub iisdem poenis praecipiebat ut assensum praeberent. Verum alia denuo recusandi episcopatus occasio nata est ex aegritudine corporis, quae illum detinebat. Sed tamen impedire non potuit, [Col. 0772D] quominus cardinalis litterae in conventu fratrum legerentur. Quibus lectis, omnes ejus electionem consenserunt. Sub annum 1118 diebus Rogationum Cuno cardinalis conventum episcoporum Coloniae habuit. Illuc se contulit Alberius seu Albero primicerius, electi sui, quem eo venturum audierat, adventum praestolaturus. Ubi illic adfuit Erbo, qui abbatem suum excusatum venerat, in concilio invenit Conradum Juvaviensem archiepiscopum, ab imperatore nuper actum in exsilium; ab eoque obtinuit ut abbatis sui causam apud patres in se susciperet. Verum cum Metensis ecclesiae electio in concilio ventilari coepit, tanta vi orationis eam asseruit primicerius, ut nec Alardus nec archiepiscopus Cunonis cardinalis animum flectere [Col. 0773A] valuerint; adeoque primicerii clamor invaluit, ut Theotgeri electio unanimi patrum sententia firmata fuerit. Tum demum cardinalis signatas Erboni litteras dedit, quas ille fratri illiterato consignavit, ad Theotgerum perferendas, quibus nomine conventus ei praecipiebatur, ut ne diutius delatam sibi electionem frustraret. Acceptis litteris, Theotgerus tantae demum auctoritati cedere coactus fuit, moxque ad legati praesentiam, ut ei injunctum erat, se sistere maturavit, qui tunc apud Confluentiam cum Friderico Coloniensi archipraesule aliisque episcopis diversabatur. Illic magno cum honore acceptus est vir Dei, in primis a legato, qui eum amplexus, sciscitatus est quot annis abbatis gessisset officium. »Triginta, inquit ille, annos.« Ad quod legatus subridens [Col. 0773B] conversus ad circumstantes: »Tanto, ait, maturior erit ad episcopatum, qui tot annis abbas fuerit.« Cum deinde singuli ad sua se reciperent, legatus Coloniam rediit secum ducens Theotgerum; qui inde ad proximum Tuitiense monasterium, tum ad Gladbacense divertit, ubi aliquandiu gravi morbo detentus est. Dein, ubi convaluisset, Coloniam reversus, una cum legato ad castrum Wulckenburg profectus est, tum ad S. Viti seu Corbeiae-novae monasterium, ubi episcopus consecratus est. Erat tum dies octava festi apostolorum Petri et Pauli, quae pridie nonas Julii celebratur. Theotgeri consecrationi deputata est Dominica dies, quae hoc anno in diem sequentem incidebat. Ipsa die cardinalis legatus Theotgerum, aetate gravem, moribus maturum, [Col. 0773C] apprime litteris eruditum, sustentantibus hinc inde duobus archiepiscopis, Conrado Juvaviensi, totius Bavariae metropolitano et Aldegoto Magdeburgico, metropolitano Saxoniae, solemniter ordinavit. Sic ille ordinatus, primo in eodem monasterio quamdam in honorem S. Georgii basilicam consecravit: ut quem in abbatia peculiarem patronum habuerat, eidem quoque episcopatus sui primitias dicaret. Ibidem etiam cryptam et altare beati Andreae apostoli consecravit. Illinc non multo post discessit novus praesul ad suam ecclesiam profecturus: et ad locum dioecesis Tullensis cui Dieulouward vocabulum est, praedicto primicerio deducente, pervenit. Ibi eum honoris causa convenerunt abbates, clerici, aliique, qui sanioris sententiae erant; at qui a [Col. 0773D] pseudoepiscopi et Caesaris partibus stabant, contestati sunt se neutiquam passuros, ut in urbem ingrederetur; eo insolentiae progressi, ut communi decreto statuerint quod, si quis eum agnosceret episcopum, rebus proscriptis extra civitatem fieret. Unde consilium fuit ut, omnibus qui ejus obsequio erant dimissis, ad cellulam suam reverteretur, dum seditio illa defervesceret. In itinere ad Marbacense canonicorum regularium in Alsatia coenobium divertit: ubi a regularibus canonicis honorificentissime receptus est. In hoc conventu forte aderat venerabilis senex Gerungus, qui eum adolescentem ad venerabilem Willelmum Hirsaugiensem abbatem poenitentiae specie direxerat. Inde, actis hospitibus [Col. 0774A] suis gratiarum actionibus, ad S. Georgii monasterium, effusis in ejus occursum cum solemni pompa fratribus revertit: ubi dum moraretur, quasdam ecclesias, in fundo monasterii sitas, permittente Constantiensi episcopo, dedicavit. Porro haec omnia hoc ipso anno 1118 contigisse illud argumento est, quod post ejus ordinationem Gelasius papa, qui sub finem mensis Januarii anno sequente decessit, litteris scriptis Metenses hortatus est, ut eum honorifice, ut par erat, exciperent.

Interim Metensis ecclesia, legitimo destituta pastore, in magno discrimine versabatur, cum seditiosi cives, etsi Gelasii papae litteris commoniti, Theotgerum episcopum canonice electum et ordinatum, [Col. 0774B] ad id tempus recipere detrectassent. Sed tandem Brunonis Trevirensis archiepiscopi, qui hactenus ejus electioni, utpote se inconsulto factae, restiterat, litteris utcunque flexi clerus et populus, electum ut ad urbem veniat, iteratis nuntiis invitant. Ille vix tandem acquiescens, e suo monasterio, quo se receperat, Quadragesimae tempore, ad iter se accingit, et Rheno transmisso, assumpto secum Mauri-monasterii abbate ad urbem Mediomatricum tendit. Accedenti occurrunt abbates, primicerius et quotquot erant sanioris consilii clerici et cives, et de ejus adventu gratulantur. Neque tamen in urbem venire, necdum conciliatis multorum animis, tutum esse ratus primicerius ad locum, cui Cappentia vocabulum est, divertendum censuit, ubi [Col. 0774C] episcopus cum quibusdam abbatibus Dominicam Palmarum celebravit. Instante feria quinta, quam Coenam Domini et diem Indulgentiae appellamus, quo die chrisma confici episcopalis ordo poscebat ubi id fieri liceret, episcopus haerebat, cum in urbe id fieri tumultuantis populi seditio prohiberet. Tandem consilium fuit ut in Gorziensi coenobio chrisma consecraretur. De ejus adventu certior factus abbas ad diei celebritatem omnia providit. Pridie advenienti episcopo ejus loci homines eum gladiis et fustibus obviam concurrunt tanquam ad latronem. Quin etiam nonnulli monachorum, qui vel ejus censuram reformidabant, vel a partibus pseudoepiscopi stabant, ad persequendum episcopum vulgus concitarunt. Vix itaque portam monasterii attigerat [Col. 0774D] vir Dei, cum plebs e latebris furibunda erumpit, et sublatis ejus equis, illius etiam comites invadit: adeo ut primicerius ipse e manibus persequentium vix fuga elabi potuerit. Interea ingressus basilicam pius praesul, et quid foris ageretur ignorans, orationi instabat, cunctisque mortem minitantibus, vitae auctorem invocabat. Tum vero a quodam monacho subdole admonitus vitae suae ut consuleret, quippe non esse in sua potestate plebis furentis prohibere insaniam; pontificalibus indutus ornamentis e templo egredi maturavit, turbae furenti se ipsum objiciens, dominica voce ecquem quaererent sciscitatus. Cerneres universos, qui eum insectabantur, ita primo ejus conspectu perterritos, ut extremae [Col. 0775A] dementiae se ipsi arguerent, qui in christum Domini manus extendere ausi fuissent.

Turbis itaque utcunque mitigatis, statuit praesui ad urbem proficisci. Hoc comperto, Acelinus abbas S. Clementis, eum ut ad se declinaret invitavit, et perhumaniter excepit. Id ubi civibus innotuit, multi furibundi et pleni insania in virum Dei evomunt mille convicia, nec eum tantum urbe propellere, sed etiam exstinguere minantur. Hic nihilominus assumpto secum Sancti Clementis abbate, sacerdotalibus, ut apud Gorziam, indutus vestibus, procedit obviam inimicis, qui vix manibus temperarunt. Interim urbis praefectus advenit et cujus gratia accedat sciscitatur. Ille ad hoc se venisse respondit, ut creditum sibi populum pastorali sollicitudine visitaret: [Col. 0775B] caeterum non recte facturos Metenses, si ab jure suo episcopum prohiberent. His verbis praefecto aliisque paululum mansuefactis, nudatis pedibus civitatem ingredi parat. At praefectus obtestatur ne se furenti multitudini committat, sed potius in quamdam episcopatus possessionem divertat, dum imperator et archiepiscopus hac de re statuissent. Cujus ille consilio acquiescens, ad S. Clementis monasterium rediit, ibique Coenae Dominicae diem celebravit. Illinc digressus ipso die Parasceves Theotgerus, ad Augustam Trevirorum contendit, allocuturus Brunonem archiepiscopum, qui tum Coloniae versabatur, ad sacram solemnitatem a Friderico archipraesule invitatus. Illuc mox properat vir Dei, cujus adventus Trevirensi gravis, Coloniensi [Col. 0775C] gratus admodum fuit, cujus interventu vix post biduum, id est feria quinta (nam feria tertia Coloniam advenerat) ad Trevirensis colloquium admissus est. Ille porro intimavit, se ejus causam cum episcopis Tullensi et Virdunensi, simulque cum Metensibus ad festum S. Jacobi tractaturum. Has vero inducias cum ipso composuerant Theotgeri aemuli Arnulfus custos Metensis ecclesiae et coadjutor ejus primicerius, qui praeterita hebdomada ab archiepiscopo chrisma acceperant. Has inducias, etsi ipsi admodum graves, servavit Theotgerus, quousque Coloniensis archiepiscopus, Brunone jam Treviros reverso, missis ad eum litteris, Theotgero etiam ignoranti missarum solemnia celebrandi facultatem impetravit. Ille autem in Coloniensis [Col. 0775D] arhiepiscopi contubernio multis diebus commoratus, rogatu ejus plurimum populum in civitate sacro chrismate linivit et quasdam ecclesias dedicavit. Verum beati Joannis Baptistae Natalitio instante, Coloniensis antistes ad curiam in Insula Rheni constitutam, scilicet apud Triburias, juxta edictum imperatoris profectus, venerabilem episcopum secum duxit, ubi Trevirensis cum eo in gratiam rediit. Hic desinit magno sane tanti viri famae et rei historicae [Col. 0776A] detrimento mutilus Theotgeri vitae codex, sine quo nihil fere certi de beato illo praesule haberemus. Ejus compendium refertur a Trithemio in chronico Hirsaugiensi.

Post varios itus ac reditus, variasque procellas, tandem in pace quievit Theotgerus episcopus, cui ecclesiam suam adire nunquam concessum est. Ejus obitum ad annum 1120 consignant Dodechinus et Chronographus Saxonicus ineditus, a quibus Dieggerus appellatur. Chronographi Saxonici haec verba sunt: »Bonae memoriae Dieggerus, primum abbas S. Georgii, indeque per legatum apostolicum Metensi ecclesiae ordinatus, post multas ab imperatoris fidelibus inlatas sibi injurias, requievit in Domino, in eadem ecclesia, cui praeerat, sepultus; vir [Col. 0776B] adprime litteratus, et in sancta conversatione usque ad ultimam aetatem constantissimus.« Dubitare tamen licet an sepultus sit in Metensi ecclesia, quam adire ipsi viventi non licuit per seditiosos cives, qui imperatori et pseudoepiscopo ab eo intruso assentabantur. Trithemius qui acta ejus integra legisse videtur, in Chronico Hirsaugiensi scribit Theotgerum concilio Remensi anni superioris interfuisse, in quo ejus electio et ordinatio a summo pontifice, aliisque patribus confirmata sit; et soluto concilio, Calixtum papam eum secum duxisse Antissiodorum, ubi Pascha cum suis cardinalibus pontifex celebraverit, deindeque Cluniacum usque perduxisse; et post discessum pontificis Theotgerum ibidem per quatuor menses remansisse, tempus [Col. 0776C] omne in contemplatione divinorum et oratione consumendo; et quarto demum mense febre correptum, Dominicis sacramentis acceptis III Kal. Maias ad Christum migrasse, et in ecclesia S. Petri sepultum fuisse ad plagam septentrionalem juxta parictem templi, ad cujus sepulcrum multa deinceps miracula facta sunt. Nihil tamen de eo legitur in Bibliotheca Cluniacensi. Verum haec aliaque videtur accepisse Trithemius ab auctore anonymo, qui ejus Vitam duobus libris scripsit jussu Erbonis abbatis ejus discipuli, quam initio et fine mutilam a Papebrochio ex codice Villigensi accepimus. Fallitur Trithemius cum Theotgeri obitum refert ad annum praecedentem. Mirum est de eo nullam fieri mentionem in veteri Chronico Metensi, quod in ejus [Col. 0776D] tempore desinit; nec in ejus appendice priori, quae incipit a Stephano episcopo, qui hoc anno canonice electus et a Calixto papa consecratus, amplius biennio a Caesarianis urbis aditu exclusus est. Caeterum beatus Theotgerus vir fuit mirae patientiae ac mansuetudinis, et prorsus ambitionis expers, ut patet ex iis quae fecit ad refutandam Metensium electionem. Mentionem de eo jam egimus tom. V, col 1001 in abbatibus S. Georgii in Nigra silva.




[Col. 0777]
THEOGERI METENSIS EPISCOPI MUSICA.
(Dom Gerbert, Script. de musica, tom. II, pag. 182.)





MONITUM.

Idem ac librum S. Wilhelmi, tulit fatum in conflagratione monasterii nostri sequens opusculum Theogeri monachi Hirsaugiensis sub ejusdem S. Wilhelmi disciplina, a quo anno 1090 abbas renuntiatus est monasterii ad S. Georgium in Nigra Sylva, postea factus episcopus Metensis. Sed restitui aliunde etiam potuisset ex codice Tegernseensi haec Theogeri musica, cum quo jam contuleram codicem San-Blasianum, itemque ex altero nuper detecto, quem humanissime communicavit mecum reverendissimus monasterii D. Petri in Sylva Nigra abbas Philippus Jacobus, sagacissimus antiquitatum investigator, quocum etiam hunc nostrum recens contulimus, variantesque ex eo lectiones uncinis P. inclusas cursivo charactere adnotavimus.

Optandum modo esset ut, quam auctor aliquoties commendat gravitatem modorum plagalium, recentiores non neglexissent: ut, inquit, etiam hoc modo admoneamur contemnere puerilem levitatem garrulitatis, et adamare virilem dignitatem gravitatis. Et jam supra: proportionalis, inquit, praerogativa gravitatis commendata est nobis, maturae auctoritas gravitatis, et decorae probitas honestatis, quae semper praehabenda est levitate garrulitatis et lascivae exsultationis.



INCIPIT MUSICA THEOGERI.
[Col. 0777]


De repertoribus musicae artis.
[Col. 0777A]

Pythagoras philosophus primus apud Graecos musicae artis repertor (P. fuisse) legitur. Translator autem (P. ejusdem scientiae) in Latinum asseritur (fuit) Boetius genere et scientia clarissimus, ac ejusdem artis secundum numerorum proportionem investigator profundissimus. Guido vero monachus exstitit vocum indagator diligentissimus, et commendator traditorque certissimus. Exstat autem monochordum hujus artis evidentissimum argumentum, cujus etiam primus institutor (fuisse) dicitur supradictus Graecorum philosophus.



De monochordo.

Monochordum autem est musicum instrumentum, quod naturaliter et sufficienter antiquitus constabat [Col. 0777B] octo chordis, quae notantur totidem primis alphabeti litteris secundum usum modernorum. Nam in his chordis exstant septem discrimina vocum. Procedente autem tempore, musicae artis scientia proficiente (periti in eadem), intelligentes ejus gnari ad ejusdem artis experientiam prodesse multum, si augeretur numerus chordarum, octo addiderunt (chordas) non alias, quod natura prohibebat, ponentes, sed easdem repetentes, gravitate et acumine, sicut se habet puerilis vox ad virilem, tantum discernentes. Ideo etiam signabant eas eisdem litteris (quibus et priores signantur) in eo differentibus (in hoc tantummodo differentiam facientes), quod graves majore, istae vero minore signantur charactere. Boetius autem nominat eas graecis nuncupationibus, singulis sonis (ipsis chordis) convenientibus, sicut suo in loco (in musica ipsius Boetii) lector inveniet. Sed quia haec [Col. 0778A] melius in monochordo cognoscuntur (de monochorda diximus), nunc de ejus mensura (mensuratione) videamus.



De mensura monochordi.

Dividatur novem passibus a magada usque ad magadam (Dividantur novem passus a magada usque ad magdam), ita quippe vocamus ligna concava, quae sustinent (sustentant) chordam, in principio. Et graeca littera . posita proxim magadam (magdam). Inde in primo nono passu (in fine primi passus, vel in prima sectione) ponatur gravis A. Iterum ab A. usque ad finem divisio fiat novenis passibus, et ecce in primo nono passu ponenda est B. Deinde redeatur ad Gamma, et inde fiant quatuor passus usque ad finem. Primus (itaque) passus complectitur diatessaron, [Col. 0778B] et terminatur in C. Secundus diapente et finit in G. (in G. finitur, et habet in se diapente). Tertius diapason, et demonstrat g. (retinet, et terminatur in g.) quartus finit (finitur). Item ab A. usque ad finem quatuor passus fiant, et primus cum diatessaron offert D. Secundus cum diapente a. B. usque ad finem, (a. tertius cum diapason aa. quartus finitur. Eodem modo quatuor passus fiant a B. usque ad finem, et) ecce primus passus cum diatessaron signat E. secundus cum diapente [Figure: [Notation] 1Kb] reliqui vacant. Item a C. totidem passus, id est, quatuor, ad finem fiant, et primus passus cum diatessaron ostendit F. secundus cum diapente c. reliqui vacant. Item a D. usque ad finem quatuor passus fiant, (et) primus passus cum diatessaron repraesentat G. quod jam habemus. Secundus cum diapente offert d. reliqui vacant. Deinde ab E. usque ad finem totidem passus [Col. 0779A] fiant, et primus passus cum diatessaron repraesentat a. quod jam habemus. Secundus e. cum diapente, reliqui vacant. Ab F. quoque usque ad finem totidem passus fiant, et primus passus b. synemmeni (sive b. molle) affert cum diatessaron. Secundus f. acutam cum diapente, reliqui vacant. Igitur inventis (itaque) omnibus chordis praeter B. synemmeni in gravibus, ut eam inveniamus, ad F. grave attendamus, quod idem B. grave synemmeni eodem intervallo respicit, quo melius b. [Figure: [Notation] 2Kb] f. acutum prospicit, constatque verissimum utriusque chordae meditullium, utpote disterminans hinc diapente, inde diapason, et est utrique satis rationabile. (Est utique satis rationabile), F. gravem assumpsisse sibi genituram synemmeni superioris, cum sit etiam [Col. 0779B] proportionalis et origo inferioris. En habemus omnes chordas, quarum prima illa habetur (illa est prima), quae A. signatur, sicut et ab omnibus semper musicis habetur, nam Gamma () ex abundanti (superabundantia) superaddita est, ut usui, sicut reor, non (ut) regulae mos geratur.



Quod spatium dicatur tonus, quod semitonium et caetera.

Dispositis itaque (his) inter duas chordas (chordis) alias majus spatium cernitur, ut inter et A. et inter A. et B. alias minus, ut inter B. et C. et reliqua (et sic de aliis). Et majus quidem spatium tonus dicitur, minus vero (dicitur) semitonium, semis videlicet, id est, non plenus tonus. Item in tribus chordis (tum alicubi) ditonus est, id est, duo toni, [Col. 0779C] ut a c. ad e. tum (alicubi vero) semiditonus, qui habet tantum tonum et semitonium, ut a D. ad F. et reliqua (et sic in caeteris). Diatessaron autem est, cum inter quatuor chordas duo sunt toni, et unum semitonium, ut ab A. ad D. et a B. ad E. et reliqua. Diapente vero uno tono major est, constans quinque chordis, ut ab A. ad E. et a C. ad G. et reliqua. In sex vero chordis existunt diapente cum tono, ut a C. ad a. et diapente cum semitonio, ut ab e. in c. (ut a C. ad a vel ab E. in c.) Denique diapason in octo (chordis) existit, ut ab A. in a. et a B. in [Figure: [Notation] 2Kb] et a C. in c. et caetera. Dicitur autem diatessaron, quasi de quatuor, sicut diapente quasi de quinque, quia tot chordas includunt. Diapason autem (dicitur) quasi de omnibus, eo quod (quoad) omnes modos [Col. 0779D] vocum includat.



De novem modis vocum.

(Hi sunt novem modi vocum, quorum (septem) Virgilius vocat septem discrimina vocum. Nam diapente cum tono, et diapason diapente cum semitonio antiqui non assumpserunt. Sed nostra eos consuetudo (hos modos) in tantum arripuit, ut non sine magno sui dispendio ipsos amittere possit. Addunt quoque moderni his modis unisonum, ponentes illum primum, et vocantes abusive modum, sicut grammatici nominativum casum, et ipsi tamen (non tamen) computantes tantum novem modos vocum, quia intermittunt diapason ob rarissimum in cantu ejus usum.



De consideratione numerorum.
[Col. 0780A]

Porro nunc paulisper digrediamur ad numerorum considerationem, et mensurae manifestandam et enucleandam rationem, ut et lectori proportiones, et naturam (naturas proportionum) minus intelligenti satisfaciat, et sermo in posterum planius et evidentius procedat. In arithmetica igitur saepe saepius legitur dupla duplex proportio, sesquialtera, sesquitertia, sesquioctava.



De proportionibus dupla, sesquialtera et sesquitertia.

Proportio autem est similitudo, qua numeri se ad invicem habent. Dupla igitur proportio est, ubi major numerus minorem bis in se habet, ut unitatem binarius, binarium quaternarius, ternarium senarius, quaternarium octonarius, quinarium denarius, [Col. 0780B] et sic in infinitum. Sesquialtera autem (porro) est, ubi major numerus minorem totum in se continet, et ejus alteram partem; ut binarium ternarius, quaternarium senarius, senarium novenarius, octonarium duodenarius, et caetera. Sesquitertia proportio est, ubi major numerus minorem totum in se continet, et ejus tertiam partem, ut ternarium quaternarius, senarium octonarius, novenarium duodenarius, et caetera. Sesquioctava etiam proportio est, ubi major numerus minorem totum in se continet, et ejus octavam partem, ut octonarium novenarius. Haec de numeris sufficiant.



De eadem proportione in mensura considerata.

Eadem autem proportiones in mensura (sive in quantitate continuata) considerantur. Est enim dupla [Col. 0780C] proportio, ubi majus spatium minus bis in se continet. Dupla itaque (autem) proportio est exemplum (exemplar ejus consonantiae quae) diapason (dicitur), omnes enim ejus species in duobus passibus fiunt. Sesquialtera vero (proportio) in mensura est proportio, ubi majus spatium minus in se continet, et ejus alteram partem, et hoc est exemplar (hujus consonantiae, quae est) diapente, cujus omnes species fiunt in tribus passibus. Item sesquitertia proportio est in mensura, ubi majus intervallum continet minus in se (totum), et ejus tertiam partem, sicut dictum est (prius) in quaternario et denario (ternario): et haec est forma diatessaron, cujus omnes quaterno (quaternario) fiunt passu. Identidem sesquioctava proportio est in mensura, cujus major intercapedo [Col. 0780D] minorem totam in se continet, et ejus octavam partem, quae fit, sicut dictum est, in (inter) octo et novem. Haec etiam forma est toni, cujus omnes, ut ita dicam, species novenario fiunt passu: unde verius et rectius epogdous dicitur quam tonus; hoc enim nomen habet proportionaliter, eo quod sit super octo. Tonus autem dicitur a tonando, id est a sonando. Ea igitur proportione, qua quisque major numerus vel major intercapedo minorem superat, vel (minor) superatur a majore, eadem cujuslibet dictae vocis (praedictae consonantiae) prior sonus superat posteriorem, vel posterior superatur a majore (priore) in gravitate. Et revera proportionalis praerogativa gravitatis commendata est nobis, maturae auctoritas [Col. 0781A] gravitatis, et decorae probitas honestatis, quae semper praehabenda est levitati garrulitatis, et lasciviae exsultationis. (Hoc quoque aspiciendum est, quod graves voces priores sunt acutis in monochordo, et in hoc dispositio monochordi naturam et rationem imitatur: sicut enim graves prius et maturae priores ac digniores sunt petulantibus, garrulis et lascivis; sic et in musica graves voces priores et digniores acutis et levibus habendae sunt.) Haec autem, quae de numeris dicimus (numero diximus), interiori oculo contemplanda sunt, quae vero de mensura, etiam exteriori oculo videri possunt, sicut in monochordo patet. Rectissime igitur dicimus (et dicere possumus) voces et vocum modos naturales (esse): quibus creatrix natura, quae omnia formavit, [Col. 0781B] in numero, pondere et mensura talia substravit, vel impressit exemplaria. Nunc ad rem redeamus, quamvis a re non longe digressi fuerimus.



De divisione monochordi.

Monochordum itaque priusquam (postquam) sicut superius praescriptum est, dimensum atque consummatum fuerit, dividitur in quatuor tetrachorda, id est in tetrachordum gravium, in tetrachordum finalium, in tetrachordum superiorum, in tetrachordum excellentium.



De tetrachordis.

Tetrachordum autem est spatium, quod continet quatuor chordas regulariter dimensas (divisas). Tetrachordum gravium ideo dicitur, quia graves voces ibi sonant. Tetrachordum finalium ideo (dicitur), [Col. 0781C] quia omnis regularis cantus ibi finitur. Tetrachordum superiorum ideo dicitur, quia superiores voces ibi sonant. Tetrachordum excellentium ideo dicitur, quia excellentiores voces ibi sonant.



Quomodo constent tetrachorda.

Primum autem tetrachordum constat ex tono, et semitonio et tono, et fit ab A. gravi usque in D. grave. Secundum tetrachordum (similiter) constat ex tono, et semitonio et tono, et fit a D. gravi usque in C. (G) grave. Tertium tetrachordum constat (item) ex tono, et semitonio et tono, et fit ab a. acuto usque in d. acutum. Quartum tetrachordum (sicut et praecedentia) constat ex tono, et semitonio et tono, et fit a d. acuto usque in g. acutum. In hac divisione quatuor tetrachordorum remanent tres toni, primus [Col. 0781D] inter . et inter A. grave; secundus inter G grave et a. acutum; tertius inter g. acutum et (inter) aa. duplex. His ab initio (etiam) quatuor tetrachordis interseruntur duo tetrachorda, quae vocantur synemmena, id est conjuncta; unum constat ex tono et semitonio et tono, et fit a . usque in G. grave. Alterum constat (etiam) ex tono et semitonio et tono, et fit a G. gravi usque in c. acutum. Horum duorum tetrachordorum illud, quod est in acutis, in communi usu habetur et frequentatur; quod vero in gravibus (est) minus necessarium (quibusdam) videtur, et contenditur, ut videtur (contendunt quidam, ut vitetur), [Col. 0782A] id (sed) in nostro cantu, quem Gregorianum nos vocamus (jactamus), vitari nullo modo potest, ut in responsorio graduali: In sole posuit; et in aliis (similibus) quae hujusmodi symphonia canuntur, et in caeteris (cantibus) perpluribus: alioquin aut cantus ex magna parte mutabitur, aut non certo finali (recte) finietur, aut omnino intermittetur. Et quia voces in speciebus diapason eaedem esse dicuntur, ideo nimirum nos non videmus, si tetrachordum synemmeni in acutis inter G. et c. locum habet, quin etiam in gravibus inter . et C. (locum) habere possit et debeat. Sciendum tamen quod haec duo tetrachorda, quamvis non sint regularia (multum), tamen nimium sunt usitata. Quidam (autem) musici non ponunt tetrachordum synemmeni, sed tantumunam chordam, [Col. 0782B] et vocant eam molem (mollem). Sed raro mutantur voces in una chorda, quin potius permeant (percurrant) totum tetrachordum, vel eo (adhuc) amplius.



De quatuor tetrachordis aliis.

[ [(1) 1Kb] Sunt praeterea quatuor tetrachorda a praedictis nomine et situ differentia: vocantur enim hypaton, meson, diezeugmenon, hyperboleon, et habent in suo fine semitonium. Illa vero in medio duorum tonorum. Horum dispositio ab acutis incoepta, planissima fit. Igitur tetrachordum hyperboleon fit ab aa duplici usque in e. diezeugmenon, ab [(2) 1Kb] f. in [Figure: [Notation] 2Kb] meson, ab a. in E. hypaton, ab E. in B. In distributione horum tetrachordorum remanent tres toni a [Figure: [Notation] 2Kb] acuto usque in a. acutum, et a B. gravi usque in A. grave, scilicet proslambanomenos, id est acquisitus, [Col. 0782C] quem Ptolomaeus rex Aegypti ad quatuordecim voces, quas solas antiquiores habuisse dicuntur, addidisse refertur, et ille quoque, quem moderni adjecerunt. Differunt igitur et in hoc a praefatis quatuor regularibus tetrachordis, quod e. et E. habent conjunctionem« paramese vero disjunctionem; illa autem habent d. et D. conjunctionem, mese vero disjunctionem.]

Regularium autem (tetrachordorum) primum est tetrachordum gravium, non solum numero et positione, sed etiam privilegii dignitate (gravitatis), ut etiam hoc modo admoneamur contemnere puerilem levitatem garrulitatis, et adamare virilem dignitatem gravitatis. (Insuper) est enim principium fons et origo trium caeterorum. Nam gignit tetrachordum finalium dimensionis proportione sesquitertia; tetrachordum [Col. 0782D] vero superiorum dupla; ipsa vero nata procreant tetrachordum excellentium generatione vicaria, prius quidem (nam tetrachordum finalium gignit tetrachordum excellentium proportione) dupla, sequens vero (et idem tetrachordum excellentium gignitur a tetrachordo superiorum proportione epitrita sive) sesquitertia. Et haec est tam naturalis genitura, ut prima primam (secundam), secunda secundam, tertia tertiam, quarta (tertia) procreat quartam, ea qua diximus mensura: haec, inquam, est inviolabilis procreatarum forma chordarum secundum rationem dictarum proportionum, et hoc est exemplar dicendarum specierum trium symphoniarum. [Col. 0783A] Sunt enim inter supradictos modos vocum tres, qui (quae) dicuntur symphoniae, propter suaves vocum copulationes, id est, diatessaron, diapente, diapason.



De speciebus diatessaron.

Sane diatessaron habet bis quatuor principales species, quatuor in gravibus, quatuor in acutis, duas primas, duas secundas, duas tertias, duas quartas, quae supradicto quaeque suo quasi imprimuntur exemplari sesquitertio (ita quidem quaelibet suo sesquitertio imprimitur). Nam prima (species) primis (et) secunda secundis, tertia tertiis, quarta quartis, duobus gravium et finalium constat (constat) chordis, et fit prima ab A. in d. (D), secunda a B. in E. tertia a C. in F. quarta a D. in G. Eodem modo altera prima ejus species prima primis, altera secunda secundis, altera tertia [Col. 0783B] tertiis, altera quarta quartis superiorem et excellentium duabus constat chordis, fitque prima ab a. in d. secunda a [Figure: [Notation] 2Kb] in e. tertia a c. in f. quarta a d. in g.



De speciebus diapente.

Diapente vero habet tantum quatuor principales species, quae non minus naturaliter fiunt habentes formam quaeque sua sesquialtera (suam sesquialteram). Nam eodem modo prima primis, secunda secundis, tertia tertiis, quarta quartis finalium et superiorum duabus constat chordis, et fit prima a D. in a. secunda ab E. in [Figure: [Notation] 2Kb] tertia ab F. in c. quarta a G. in d. (Et nota quod in his duobus tetrachordis simul junctis, seu finalium et superiorum potius ponitur generatio specierum diapente quam in aliis; quia nec tetrachordum gravium et finalium, nec tetrachordum [Col. 0783C] superiorum et excellentium simul juncta ad istam sufficient genituram propter paucitatem chordarum.)



De speciebus diapason.

Porro diapason sicut (et) diatessaron habet bis quatuor principales species, duas primas, duas secundas, duas tertias, duas quartas, quae habent formam quaeque suam proportionem duplam. Illae tamen species superiores (priores symphoniae) constant (tantummodo) chordis vel vocibus: istae vero species (autem diapason) constant (ex) speciebus compositis (videlicet ex speciebus diatessaron et diapente). Nam prima species diapason constat ex prima (specie) diatessaron, et ex prima specie diapente, et fit ab A. gravi usque in a. acutum, et habet medium terminum [Col. 0783D] D. quod etiam finale est proti. Secunda species diapason constat ex duabus secundis speciebus, id est, ex secunda specie diatessaron, et ex secunda specie diapente, et fit a gravi B. (usque) in [Figure: [Notation] 2Kb] acutum, et habet medium terminum E. grave, quod etiam finale est deuteri. Tertia species diapason constat ex duabus tertiis speciebus, id est ex tertia specie diatessaron, et ex tertia specie diapente, et fit a C gravi usque in c. acutum, et habet medium terminum F. quod etiam finale est triti. Quarta species diapason constat ex duabus quartis speciebus, id est, ex quarta specie diatessaron, et ex quarta specie diapente, et fit a D. gravi usque in d. acutum, et habet medium terminum G. quod etiam finale est tetrardi. Altera vero prima species diapason constat [Col. 0784A] ex duabus primis speciebus, id est, ex prima specie diapente, et (ex) altera prima specie diatessaron, et fit a D. gravi usque in d. acutum, et habet medium terminum a. acutum. Altera secunda species diapason constat ex duabus secundis speciebus, id est, ex secunda specie diapente, et ex altera secunda specie diatessaron, et fit a E. gravi in e. acutum, et habet medium terminum in [Figure: [Notation] 2Kb] acutum. Altera quarta (tertia) species diapason constat ex duabus tertiis speciebus, et (id est) ex tertia specie diapente, et ex altera tertia specie diatessaron, et fit ab F. gravi in f. acutum, et habet medium terminum e. (c.) acutum. Altera quarta species diapason constat ex duabus quartis speciebus, id est ex quarta specie diapente, et ex altera quarta specie diatessaron, et fit a G. [Col. 0784B] gravi in g. acutum, et habet medium terminum d. acutum. In hac distributione (divisione) specierum diapason remanent duo toni, unus inter . et A. grave alter in g. acutum et aa duplex. Dicimus (diximus) ubique principales, sed tamen id cum differentia intelligendum est.



Quod graviores sint principaliores.

Graves enim dicuntur principales ut antiquiores, acutae (vero) principales ut juniores; illae ut matrices, istae vero ut obstetrices. Denique ut dicitur solemnitas solemnitatum, ut cantica canticorum; ita illae dici possunt principales principalium, istae vero ultimae vel postremae principalium. Notandum autem quod in constitutione specierum non ita recte octo [Col. 0784C] species sicut bis quatuor species possumus dicere, quod hic (is) qui haec diligenter legit, potest intelligere.



De constitutione quatuor troporum.

Ex his itaque trium symphoniarum speciebus constituuntur quatuor tropi. Tropus autem dicitur a Graeco tropos, quod interpretatur conversus vel conversio, eo quod (quisque) tropus convertat se a caeteris tropis ad suas regulas, et ad proprias figuras vel modos (vel quia quilibet tropus, quantumcunque ascendat vel descendat, ultimo tamen se ad suam finalem convertit). Guido autem vocat eos modos, et constituit illos quatuor inde, unde nos species constituimus, informatque per eos, sicut nos per species, quatuor tropos videlicet protum, deuterum, tritum, tetrardum.



De proto.

[Col. 0784D] Protus autem, id est primus, constituitur ex omnibus primis; deuterus, id est secundus, ex omnibus secundis; tritus, id est tertius, ex omnibus tertiis; tetrardus, id est quartus, ex omnibus quartis, quos ideo graecis nuncupationibus nos nominamus, quia eos ita vocat generalis usus, et quia Graeci forsitan diligentius regulis inhaerent naturalibus. Protus itaque constat ex duabus primis speciebus diatessaron, et prima specie diapente, et duabus primis diapason. Hujus exemplum habemus antiph. Domine non est alius, quae in letaniis scripta invenitur. Incipitur enim in A. gravi et permeat (permanet) usque ad (in) d. acutum: quae duae chordae omnes primas species includunt.



De deutero.
[Col. 0785A]

Item duae secundae species diatessaron, et secunda diapente, et secunda (duae) diapason informant deuterum, cujus exemplum satis reperiri potest.



De trito.

Tritum vero duae tertiae species diatessaron, et tertia diapente, duaeque tertiae diapason consummant, ut antiph. O Christi pietas, sicut diligens inquisitor inveniet.



De tetrardo.

Tetrardus quoque constat ex duabus quartis speciebus diatessaron, et quarta diapente, et duabus quartis diapason, cujus exemplum ad praesens habemus R\. Audi, fili mi, quod (R\.) ascendit et descendit per omnes quartas species, et ultra. Et haec quidem [Col. 0785B] (est) constitutio quatuor troporum, vel modorum. Ista vero est divisio (eorumdem.)



De divisione proti.

Conjuncta prima specie diapente cum prima diatessaron, quae est in gravibus, et confecta prima specie diapason, constituitur prior, ut ita dicam, protus. Item eadem specie diapente juncta cum altera prima specie diatessaron, et confecta altera prima specie diapason, constituitur, ut ita dicam, alter protus. Inde sunt illa nomina, quae dicuntur autenticus (autentus) protus, et plaga proti.



De divisione deuteri.

Eodem modo secunda specie diapente conjuncta cum secunda specie diatessaron, quae constat in gravibus, et composita secunda specie diapason, generatur [Col. 0785C] (constituitur) prior deuterus. Item eadem secunda specie diapente juncta cum altera secunda specie diatessaron, et formata altera secunda specie diapason, constituitur (generatur) alter deuterus. Et haec (inde) sunt nomina, quibus dicitur (autentus) deuterus, et plaga deuteri.



De divisione triti.

Similiter tertia figura (specie) diapente adjuncta cum tertia specie diatessaron, quae in gravibus est, et composita tertia specie diapason, consummatur, ut ita dicam, (prior) tritus. Item eadem tertia specie diapente cum altera tertia specie diatessaron juncta, et confecta altera tertia specie diapason, constituitur, ut ita dicam, alter tritus. Inde solet dici autenticus (autentus) tritus, et plaga triti.



De divisione tetrardi.
[Col. 0785D]

Simili modo quarta specie diapente conjuncta cum quarta specie diatessaron, et composita quarta specie diapason, nascitur (inde), ut ita dicam, prior tetrardus. Item eadem specie quarta diapente juncta cum altera quarta specie diatessaron, et inde nata altera quarta specie diapason, gignitur, ut ita dicam, alter tetrardus. Inde sunt nomina autenticus (autentus) tetrardus, et plaga tetrardi. Autenticus (autentus) autem dicitur quasi magister et praelatus, quia sumpsit nomen ab auctoritate. Plaga (plagalis) vero a Graeco est ut aiunt, et dicitur [Col. 0786A] discipulus et collateralis vel subjugalis.



Hanc divisionem non esse recentem.

Nec haec recens est divisio, sed antiqua; vetus (est) non nova. Legimus namque in veteribus gentilium auctoribus pro proto et plaga (plagali) ejus dorius, hypodorius, pro deutero et discipulo (plagali) ejus phrygius, hypophrygius: pro trito et collaterali ejus (suo) lydius, hypolydius: pro tetrardo et subjugali ejus mixolydius hypomixolydius. Hucusque divino auxilio processimus per omnia fere sententiis innisi naturalibus. Nunc autem in dicendis cum usum secuti fuerimus (simus), nisi caute agamus, contrarii nobis erimus.



De divisione troporum naturales regulas non servasse.

In divisione etenim troporum vel modorum non [Col. 0786B] adeo quidem (quidam) naturales regulas (non) servaverunt, imo multum usui indulserunt, et secundum ipsum (usum) regulas, quas nec vitare possumus nec debemus, contexuerunt. Sunt autem tropi vel modi (proprie dicti), quos nos abusive nuncupamus (nominamus), ut quidam dicunt, tonos. Sed cum tonus a tonando, id est sonando, dicatur, quam commode epogdoo (tonus) adscribitur, tam convenienter tropo vel modo tribuitur. In eo (eis) autem plus peccavit usus, quod sicut a proto et plaga ejus confecit primum et secundum, ita a deutero et ejus discipulo tertium et quartum; a trito quoque et ejus collaterali quintum et sextum; a tetrardo vero et ejus subjugali confudit septimum et octavum. Quae quia tantum invaluit [Col. 0786C] abusio, incedat hic nostra quoque sententia capite verso. Verumtamen nunc ad superiora revertamur, et quia aliud non possumus, usui faventes ad ipsum stabiliendum et confirmandum rationes invenire nitamur, ostendentes adjutorio divino, ob quam causam naturales in eisdem (ipsis) tonis (usus) transposuerit constitutiones. Graves igitur (quippe voces) naturalis proportione praelationis (ex naturali praelatione) cum suis censoribus (consortibus) secundum supradictam rationem principalem locum obtinere (deberent); nemo (quoque) est, qui (hoc) abnegat, nemo (est), qui aliud affirmare possit. Acutae autem (tamen) cum suis socialibus sonoritatis et intensionis altitudinem praeripuerunt (obtinent), et [Col. 0786D] in tali sublimitate primarium locum possederunt, quantoque sunt remotiores, tanto in hoc tali prioratu existunt excellentiores, quod demonstrant nomina eorum (earum) quibus vocantur superiores et excellentes (excellentiores). Quae nomina non esse recentia, non esse nova, probant ea (earum), quae Boetio teste habent graeca vocabula, trite hyperboleon, paranete hyperboleon, nete hyperboleon. Ob hujusmodi elevationis sublimitatem, et ejus oppositae dispositionis (depositionis) remissionem, consuetudo ab acutis transtulit intimatum (infirmatum), [(3) 1Kb] a gravibus autem principatum. Haec itaque causa est, et ratio, ob quam in acutis autenticos (autentos), plagas (plagales) [Col. 0787A] vero in gravibus constituunt omnes latini musici, haud scimus, an graeci. Assentiamus ergo et nos, et quamvis sufficere posset, quod superius eos naturaliter constituerimus, tamen et hic ipsos usualiter quanto brevius potuerimus, constituamus.



De primo tono.

Primus igitur tonus vel tropus, sive modus versatur regulari cursu inter D. et d. utpote in suis speciebus, et ex licentia assumit utramque (utrinque) chordam, vel vocem, cujus formula haec est: Ejus saeculorum amen incipit in a. cantus vero (abit) in C. ut antiphona Arguebat. saepius autem in D. quae est ejus finalis, ut antiph. Ecce nomen Domini, et Euge, serve bone, et Columna est, et Domine Dominus noster. In E. sed raro, ut R\. Veniens a Libano, [Col. 0787B] (et R\. Ego te tuli). In F. quoque, ut Biduo vivens. et Ave Maria. et Apertis thesauris, Domine si hic. (ant. Beati mundo)! In G. ut ant. Secundum magnam, ut R\. Vidi Jerusalem. In a. quoque, ut ant. Beati mundo. Est etiam, quando idem tropus incipit in A. gravi, ut ant. Domine non est al. (Saulus adhuc); hoc tamen rarissime fit, tunc videlicet, cum indifferens est, habens diatessaron superius, sicut inferius.
[Figure: [Chart] 7Kb]


De secundo.
[Col. 0787C]

Secundus subjugalis (est) ejus, habet eamdem finalem, quam (et) magister, id est, (in) D. grave, versaturque inter A. et a. id est, in sua diapason, et assumit utrinque vocem. Haec autem est formula ejus: (quod patet in hac figura) ipsius saeculorum amen incipit in F. (f.) cantus vero in . sed raro ut R\. Educ de carcere, Natus ante saecula. In A. ut offert. Ad te, Domine, levavi. In C. (c.) ut ant. Nonne cor nostrum. (Sicut lilium.) In D. (d.) ut ant. Ecce in nubibus. In E. quamvis raro, ut R\. Ego te. (ant. Ecce Maria). In F. ut ant. Quem vidistis. Reperitur etiam inchoare in B. inferioris synemmeni, [Col. 0787D] ut Grad. Salvum fac servum.
[Figure: [Chart] 7Kb]


De tertio.

Tertius modus finitur in E. gravi, proceditque regulariter ad e. acutum, scilicet per duas (suas) species assumens utrinque chordam: cujus formula haec est (quod patet in figura). Ejus saeculorum amen (euouae) incipit in C. (c. acuta), cantus vero (terminatur) [Col. 0788A] in E. ut ant. Quando natus es. In F. ut Introit. Nunc scio vere. In G. ut ant. Fac benigne. In c. ut ant. Vivo ego, et Unum opus feci.
[Figure: [Chart] 7Kb]


De quarto.

Quartus autem plagis ejus (tonus plagalis tertii) eamdem habet finalem, curritque regulariter inter B. et [Figure: [Notation] 5Kb] , assumens utrinque chordam, tangensque [Col. 0788B] persaepe utrumque B. [Figure: [Notation] 5Kb] . (b.) synemmeni. Formula autem ejus haec est. Ejus saeculorum amen (euouae) incipit in a. sicut primi (primus), cantus vero in C. ut antiph. Hodie natus est. In D. ut antiph. Benedicta tu. In e. (E.), ut ant. Gaude, Maria. In F. (f.) ut ant. Ecce merces. In G. ut ant. O mors. In a. sed raro, ut ant. Nisi diligenter.
[Figure: [Chart] 7Kb]


De quinto.
[Col. 0788C]

Quinti finalis est F. inde ascendamus (ascendentis) ad f. inter quas continentur ejus species, quin assumit utrinque vocem, cujus formula est. (Et nota, quod quintus tonus non assumit vocem ex parte gravium, sed ex parte acutarum tantum, ut hic patet). Hujus saeculorum amen (Ejus euouae) incipit in C. (c.) sicut tertii, cantus vero in F. ut ant. Adhuc multa. ut ant. Haurietis. In G. (sed raro, ut com. Non vos rel.) Raro vero in a. (In d.) ut ant. Exsultabunt omnia. In c. ut ant. Elevamini portae aeternales, et ant. Ecce jam veniet.
[Figure: [Chart] 6Kb]


De sexto.
[Col. 0788D]

Sextus vero discipulus ejus eamdem habet finalem, vaditque regulariter a C. in c. per suas species, et hic assumit utrinque chordam, cujus formula haec est, (non hic ex parte gravium assumit chordam). Ejus saeculorum amen (euouae) incipit in a. ut primi et quarti; cantus autem in C. grave. ut antiph. Vox [Col. 0789A] exsultationis. In D. ut antiph. Si ego verus. In F. ut ant. O admirabile. In G. raro, ut ant. Nesciens mater. Rarius vero in b. synemmeni superioris, ut Com. Redime me. Invenitur quoque incipere in B. inferioris synemmeni, ut antiph. Adorna thalamum; quae inchoatio rarissima est, et a multis vitatur, praesertim ad (cum) hoc synemmenon a plerisque vitari satagatur.
[Figure: [Chart] 7Kb]


De septimo.
[Col. 0789B]

Septimus modus terminatur in G. proceditque inde in g. suam diapason, et assumit chordam utrinque, cujus formula (est haec). Ejus saeculorum amen (euouae) incipit in d. cantus vero in G. ut antiph. Assumpta est. In a. ut antiph. Ipse praeibit, et R\. Elisabeth. In [Figure: [Notation] 1Kb] . ut ant. Cum angelis. In c. ut ant. Benedicta filia. In d. ut ant. Agathes laetissima.
[Figure: [Chart] 7Kb]


De octavo.
[Col. 0789C]

Octavus collateralis ejus eadem finali terminatur, versaturque inter D. et d. sicut in suis speciebus, accipiens (totum) tonum utrinque. Formula (ejus est haec, quae subsequitur). Ejus saeculorum amen incipit in c. sicut tertii et quinti, cantus vero in C. ut ant. Justorum animae (Cornelius) ant. Stabunt justi. In D. ut ant. Dixit Dominus mulieri. In E. ut R\. Iste [Col. 0789D] est, qui ante Deum. Et Hodie Maria. In F. ut ant. Gloria in excelsis. In G. ut ant. Advenerunt nobis. In a. ut ant. Apertum est. In c. ut ant. Aquam quam ego. In d. ut ant. Tu es qui venturus, ut ant. undecim discipuli. Inchoat etiam aliquando in b. synemmeni superioris, ut vers. offert. Notas mihi fecisti.
[Figure: [Chart] 7Kb]

[Col. 0790A] Cum igitur unusquisque troporum ad regularem cursum in superioribus suis vocem unam accipiunt (accipit), primus, secundus, tertius et octavus inveniuntur aliquando assumere duas, et facere decachordum, quod constat tribus tetrachordis. Horum exempla scripta (subscripta) sunt. (Exemplum de primo tono est hoc) R\. Haec est Jerusalem, et R\. Plateae tuae: et R\. Filiae Jerusalem.
[Figure: [Chart] 7Kb]


Decachordum secundi et exempla ejus.
[Col. 0790B]

(Exempla secundi sunt haec) R\. Rorate coeli. R\. Qui vicerit. R\. Angelus Domini. R\. Tentavit Deus, et ant. In spiritu humilitatis. Hoc decachordum secundi a plerisque Teutonicis maxime frequentatum vitant Itali vel Romani, continentes se in b. molli; quos imitantur quidam Teutonici.
[Figure: [Chart] 8Kb]


Decachordum tertii et exempla ejus.
[Col. 0790C]

Exempla de decachordo tertii sunt haec) R\. Virtute magna. R\. Peccavi super.
[Figure: [Chart] 7Kb]


Decachordum octavi et exempla ejus.
[Col. 0790D]

(Exempla octavi sunt haec) R\. Ecce radix Jesse. Et R\. Pretiosus confessor Domini. Et R\. Oravit Jacob. et R\. Nuntiaverunt Jacob.
[Figure: [Chart] 8Kb]

[Col. 0791A] Non folum haec, sed et alia exempla diligens inquisitor reperire potest, maxime in difficiliori cantu. In quinto et sexto et septimo (talem cantum non invenimus, forsitan hac ratione, quia in illis tonis) non invenimus (possumus invenire) tetrachordum (decachordum), quod constet ex tribus tetrachordis, in quinto quidem et sexto, impediente tritono; in septimo vero propter defectum chordarum in monochordo. In quarto autem tono tale tetrachordum invenire possumus, sed nos talem cantum non recordamur nos invenisse.) Quoniam autem non solum hae diversitates vel varietates, sed etiam aliae non modicae in cantu patent, quae in troporum errorem mittant (mittere possint) cantorem, ut ignoret, quis cui attribuatur, operae pretium duximus audere (generales [Col. 0791B] cudere) regulas, quibus autenticos a subjugalibus vel communibus (autentos a plagalibus) evidenter segregemus.



Generales regulae autentici cantus.

Quicunque igitur cantus diatessaron habet superius ipso (supra) diapente, si descendat etiam usque ad duodecimam chordam, D. videlicet ab aa vel citra in qualibet subsistat, dum tantum (tamen) ad finalem regulariter (currat vel) perveniat. Similiter qui duas chordas supra diapente, utputa [Figure: [Notation] 1Kb] vel c. et (vel) infra unam vel nullam habet. Item qui supra unam et infra diapente nullam; omnis hujusmodi cantus [Col. 0792A] sine contradictione autentico tribuetur, dum tantum (tamen) regulariter terminetur.



Generalis regula plagalis cantus.

Qui autem habet diatessaron inferius, id est gravibus, si ascendat a ad decimam (chordam) sive descendat ad decimam citrave, in qualibet remaneat, dum tantum (tamen) ad finalem secundum regulas accedat. Similiter qui duas voces infra diapente, et unam vel nullam supra citrave (vel sî citra diapente) ubilibet subsistat. Item qui infra (diapente) unam, et supra diapente nullam habet, citrave in qualibet subsistat. Identidem, qui nullam infra habet, nec ad diapente pleniter ascendit. Universus talis cantus ad subjugalem referendus est, si tamen regulariter finiatur.



Generalis regula communis cantus.
[Col. 0792B]

Communis vero cantus est, qui inter (infra) diapente eam pleniter attingens versatur, nec utrolibet evagatur. Similiter qui supra et infra unam vocem aequaliter accipit. Item qui utrinque duas aequaliter assumit. Illud autem in communi cantu observatur, ut ei tropo (tono attribuatur, qui in usu habetur) tribuatur, [(4) 1Kb] (cum quo magis concordat, vel cui usitatum est eum attribuere. Diximus regulas verisimiles et quae probari possunt; sed in quibusdam, ut dicit Priscianus, regula quidem scienda est, usus vero observandus). [(5) 1Kb]




CIRCA ANNUM DOMINI MCXIX
HUGO DE SANCTA MARIA FLORIACENSIS MONACHUS




[Col. 0791]
NOTITIA HISTORICA ET LITTERARIA
(Histoire littéraire de la France, X, 285)

Hugues de Sainte-Marie, ainsi appelé du nom d'un village appartenant à son père [(1) 1Kb] , où était une église dédiée à la sainte Vierge, embrassa la vie monastique dans l'abbaye de Saint-Benoît-sur-Loire, et s'y rendit célèbre par son savoir, vers la fin du XIc siècle. C'est presque tout ce que nous savons de la vie et des actions de cet auteur, qui ne nous est connu que par son nom, sa profession et ses écrits. Le plus considérable de tous par la solidité et l'exactitude est son Traité de la puissance royale et de la dignité sacerdotale, que Baluze a imprimé dans le recueil des anciens monuments [(2) 1Kb] . Hugues l'adressa à Henri Ier, roi d'Angleterre, par un prologue ou préface qu'il mit à la tète. Le dessein de l'auteur est d'apaiser les disputes qui divisaient les deux puissances, et de combattre l'erreur de ceux qui, croyant savoir ce qu'ils ignoraient, renversaeint l'ordre de Dieu. Ce que notre auteur appelle erreur avec raison, et ce qu'il entreprend de combattre, est le sentiment de ceux qui prétendaient que la puissance temporelle n'a point été étabile de Dieu, mais par les hommes, et qui en conséquence mettaient la dignité sacerdotale au-dessus de la royale, quoiqu'elle [Col. 0793] lui doive être soumise, non en dignité, mais par l'ordre de Dieu [(3) 1Kb] . Hugues se flatte qu'apres qu'il aura dissipé les nuages de cette erreur, on se rendra peut-être à la vérité et aux dogmes qu'il appelle divins [(4) 1Kb] : divinis dogmatibus acquiescent. Il traite de sacriléges et de pharisiens les partisans de l'erreur qu'il entreprend de réfuter: ce sont des furieux qui, ne cherchant qu'à satisfaire leur fureur, renversent l'ordre établi par Dieu même, et entretiennent entre les puissances des divisions qui mettent le trouble dans l'Eglise que Jésus-Christ a rachetée de son sang. Quel nom notre auteur donnerait-il aujourd'hui, s'il vivait, à ceux qui, non contents de renverser l'ordre de Dieu, en avançant que la puissance temporelle vient des hommes et non de Dieu, détruisent encore la puissance ecclésiastique; et qui, aussi ignorants qu'ils sont impies, attribuent aux Vandales [(5) 1Kb] la distinction des deux puissances? La raison qui engagea Hugues à dédier son traité au roi d'Angleterre, était pour lui donner plus de poids et d'autorité; et il suivait en cela, dit-il, l'exemple des savants, qui avaient autrefois coutume de présenter leurs ouvrages aux rois versés dans les lettres. Il prie sa majesté de l'examiner avec des gens sages, pour découvrir tout ce qui méritait d'être corrigé. Pour ce qui est de ces téméraires qui renversent l'ordre des choses, il prévoit que son ouvrage ne sera point de leur goût, tant à cause du style qui leur paraîtra grossier, que parce qu'il combat leur sentiment: car, hélas! dit-il, les aveugles de coeur se plaisent pour l'ordinaire dans leur aveuglement et leur témérité! Nam caecis corde plerumque sua, proh dolor! caecitas atque temeritas placet. Il les exhorte cependant à ne point s'offenser de son style, et à préférer dans son discours la vérité à l'éloquence: Malint veros quam disertos audire sermones.

Du reste, il sait qu'il y a plus de sûreté à entendre la vérité qu'à l'annoncer soi-même: Tutius veritas auditur quam praedicatur; c'est pourquoi il prie les évêques et les autres prélats de l'Eglise, qui liront son livre, de ne point croire qu'ii ait la présomption et la témérité de vouloir les enseigner, eux qui sont assis dans des chaires, et instruits des secrets de la divine philosophie. Ce que nous venons de rapporter du prologue d'Hugues de Fleuri, ne peut que donner une idée très-avantageuse du Traité de la puissance royale et de la dignité sacerdotale; il est divisé en deux livres. Dans le premier, après avoir établi (cap. 1), par l'autorité de l'Apôtre, que tout pouvoir vient de Dieu; qu'un roi est dans son royaume ce qu'est la tête dans le corps humain (cap. 2), qu'il est l'image de Dieu le Père (cap. 3), comme l'évêque est celle de Jésus-Christ, il explique fort au long en quoi consiste le devoir d'un véritable roi (cap. 4). Il doit employer son ministère à tirer ses sujets de l'erreur, et à les ramener dans les voies de l'équité et de la justice, en quoi il peut être très-utile à l'Eglise. Notre auteur remarque, d'après un Père de l'Eglise, dont il emploie les paroles sans citer la source, que Dieu donne souvent aux peuples des rois pour les gouverner tels qu'ils les méritent [(6) 1Kb] , et qu'il y a quelquefois une si grande connexion entre les mérites des sujets et des personnes qui les gouvernent, que la vie des sujets devient plus déréglée par la faute de celui qui les conduit; et que le prince change de vie par le mérite de ses sujets. Un bon roi est un don de la miséricorde de Dieu, et un mauvais est donné par un effet de sa colère; selon qu'il est écrit: Je vous donnerai un roi dans ma fureur; et ailleurs: Il fait régner l'homme hypocrite à cause des péchés du peuple. Mais quels que soient les rois et les princes, il faut les souffrir, et on ne doit jamais avoir la témérité de s'élever contre eux, en leur résistant. En suivant le précepte de l'Apòtre, si nous étions sous la domination d'un prince païen, il faudrait l'honorer et souffrir patiemment tous les traitements qu'il pourrait nous faire. Il nous est ordonné de prier pour eux, et non de leur résister. C'est par la prière, et non par les armes, qu'il faut résister aux mauvais princes. Saint Ambroise n'opposa à la persécution de l'impératrice Justine que les prières continuelles qu'il faisait à Dieu jour et nuit. C'est une témérité et un crime pour tout prélat de prendre les armes contre un roi ou un empereur. C'est se révolter contre Dieu même, que de résister aux puissances. Quiconque meurt en portant les armes contre son prince, meurt, non comme un martyr, mais comme un voleur qui subit la peine qu'il mérite. Mais ce n'est point à dire pour cela qu'on doive obéir aux puissances, si elles commandaient de faire le mal. Si les disciples de Jésus-Christ doivent aux princes l'obéissance dans les choses de ce monde, ils doivent à Dieu leur innocence [(7) 1Kb] . C'est pourquoi si un chrétien se trouvait dans la nécessité, ou de blesser l'innocence et la justice, en obéissant aux puissances, ou de perdre la vie, en refusant de leur obéir, il doit préférer la mort à une vie périssable, qu'il ne peut conserver qu'aux dépens de sa conscience et de la fidélité qu'il doit à Dieu [(8) 1Kb] .

Le devoir d'un bon roi est de gouverner son peuple dans l'équité et la justice (cap. 6), et de défendre l'Eglise de tout son pouvoir. Il doit ètre le défenseur du pupille, le protecteur de la veuve et le père du pauvre, afin de pouvoir dire à Dieu comme Job: J'ai été l'oeil de l'avengle, le pied du boiteux; j'examinais avec soin les affaires dont je n'étais pas instruit. Il doit aimer de tout son coeur le Dieu tout-puissant, qui l'a choisi pour gouverner des milliers d'hommes; et le peuple qui lui est confié, comme lui-même. Il est encore du devoir d'un grand roi d'orner et d'embellir les eglises de son royaume, et de veiller à ce que le culte de la religion s'y conserve religieusement, à l'exemple de Constantin et de plusieurs autres rois et princes. Il doit avoir les quatre vertus principales: la sobriété, qui lui fera éviter la paresse, tant par rapport au corps que par rapport à l'esprit; la justice, qui le fera chérir de Dieu et de tous les hommes sensés; la prudence, qui lui fera faire le discernement de ce qui est juste et injuste; la tempérance, qui l'empèchera de tomber dans aucun excès. Ce n'est point assez qu'il soit orné de vertus, il doit aussi ètre instruit de lettres, afin de pouvoir nourrir son esprit par la lecture des Livres saints, et s'instruire et se fortifier par les exemples des grands hommes anciens et modernes. Notre auteur propose aux rois la prière de Salomon, pour modèle de ce qu'ils doivent demander à Dieu; et il y joint différents textes tirés des livres de ce roi de Jérusalem, [Col. 0795] pour leur servir d'instruction. Il veut que le prince corrige les moeurs de ses sujets (cap. 7), en les exhortant et leur inspirant la crainte, et en leur donnant lui-même l'exemple du bien; qu'il ait de la considération pour les hommes vertueux et sages; qu'il recoive comme des oracles de Dieu les avis qui lui sont donnes par de saints personnages; qu'il soit libéral, affable, tranquille, d'un esprit gai, vrai dans ses paroles, modeste dans son rire, etc.; qu'il ait une langue savante, une foi pure; qu'il ait en horreur la débauche, l'envie, et la cupidité qui est la source de tous les maux; que ses ministres soient modestes, hommes de bon sens et de bons conseils, etc.

A l'égard des rois qui s'écartent de la voie de Dieu, notre auteur dit sagement que pour les ramener, on doit employer des moyens qui soient tels, qu'on honore toujours en eux la majesté royale, et que le péché cependant soit puni [(9) 1Kb] , les rois n'étant point, par leur dignité et leur puissance, exempts de suivre les lois de l'Eglise, et dispensés de sa discipline, à laquelle ils sont soumis par la profession qu'ils font de la foi. Ainsi il faut les reprendre, non avec hauteur, mais charitablement, et avec les ménagements de la sagesse, charitatis affectu, sapienterque. Notre auteur parle ensuite (cap. 8) de la punition que Dieu exerce sur les rois et les princes qui désobéissent à ses commandements; il leur arrive ce qui arriva au premier homme aprè son péché. Aussitòt qu'il eut désobéi au commandement de son créateur, il éprouva en lui-même une révolte de ses membres, et les mouvements de la concupiscence qui s'éleva contre sa volonté. Les animaux, qui avaient été créés pour lui être soumis, secouèrent le joug de son empire, et refusèrent de lui obéir. C'est ainsi qu'il arrive souvent que les sujets d'un roi rebelle à Dieu s'élèvent contre lui, lui tendent des embûches, et refusent l'obéissance qu'ils lui doivent. Pour l'ordinaire même les princes prévaricateurs périssent misérablement.

Après avoir parlé de la puissance royale, ugues passe à la dignité sacerdotale (cap. 9), dont il relève le ministère. L'évêque a recu de Dieu et de Jésus-Christ le pouvoir d'ouvrir et de fermer le ciel aux hommes. Les rois et les puissances lui soumettent leurs têtes, parce que, quoique les rois et les empereurs aient la souveraine autorité sur la terre, cependant ils sont liés par le lien de la foi: Quia licet rex vel imperator culmine potestatis sit praeditus, nodo tamen fidei tenetur astrictus. L'évêque doit être le sel de la terre par sa doctrine. Il est roi pour conduire le peuple; c'est un ange, parce qu'il annonce une bonne nouvelle; il est pasteur, parce qu'il nourrit les hommes de la parole de Dieu. En parlant des mauvais prélats (cap. 11), il se plaint de ce que cette dignité se donne plutôt à des ambitieux et à des ignorants, qu'au mérite, ce qui déshonore la religion et attire le mépris de la dignité sacerdotale. Il y en a quelques-uns d'eux, dit-il, qui délivrent du serment de fidélité qu'on doit à ses maîtres, ce qui est absurde. Il combat cet abus dans le chapitre suivant, et blàme le zèle indiscret des pasteurs, qui font servir la rigueur de la discipline à leur haine et à leurs passions, dans les jugements qu'ils prononcent, soit contre l'innocent, soit en faveur du coupable: il faut donc examiner sérieusement les causes, et exercer, après cet examen, la puissance de lier et de délier. L'évêque doit bien prendre garde de ne pas avilir la doctrine qu'il prèche par la manière dont il vit: c'est l'avilir et la rendre méprisable, que de n'y pas conformer sa vie. Néanmoins, quelle que soit sa conduite, elle n'autorise point à mépriser sa personne et sa prédication. Ce serait mépriser Jésus-Christ. Les fidèles doivent donc respecter non-seulement les évèques, mais encore les prètres et les clercs; et quand même il y en aurait quelques-uns de répréhensibles, tous ne sont pas pour cela méprisables. D'ailleurs tous les hommes, tant qu'ils sont dans cette chair corruptible, sont sujets à faire des fautes. Mais Dieu, afin d'empêcher que les crimes ne se multipliassent par l'impunité, a établi des rois sur la terre pour les punir par des peines capables d'inspirer de la crainte aux hommes qui méprisent ses commandements. Ce serait une piété mal réglée, que de laisser le crime impuni, parce que ce serait le multiplier. Cependant les juges doivent se conduire avec beaucoup de discrétion, et pour cela ils doivent être instruits, afin de discerner ce qui doit être puni, et ce qui mérite quelque indulgence. Ainsi les rois, les empereurs et les juges ne font rien coatre le commandement qui defend de tuer, soit lorsqu'ils condamnent des criminels à mort, soit lorsqu'ils font la guerre pour de justes raisons.

Comme les rois sont établis de Dieu sur la terre pour la punition des méchants, de même les évêques le sont dans l'Eglise pour exercer la puissance qu'ils ont recue à l'égard des pécheurs. Il en est que l'évêque doit, selon la nature de la faute, séparer du corps et du sang de Jésus-Christ, et leur imposer une pénitence qu'ils accomplissent, pour être réconciliés et réunis à la société des fidèles. Il est obligé, par le devoir de sa charge, d'instruire les uns, de corriger les autres, d'en excommunier d'autres. Quelquefois il dffère de reprendre, soit pour attendre un temps plus favorable, soit par la crainte que celui qu'il reprendrait n'en devint plus mauvais.

Voilà une partie des maximes que notre auteur établit par l'autorité de l'Ecriture et des Pères, dans son premier livre, où il fait voir que toute puissance vient de Dieu, et que c'est détruire l'ordre établi par Dieu même, que de résister aux puissances. Comme il relève la puissance temporelle dans cet écrit, il semble qu'il ait voulu prévenir une objection qu'on pourrait lui faire là-dessus, et se justifier par les paroles suivantes: Je ne prétends point, dit-il, établir qu'il soit permis à aucun roi ou à aucun empereur de faire quelque chose contre les commandements de Dieu et les saints canons; mais je dis que comme un bon chrétien ne doit point obéir aux lois des rois lorsqu'elles sont contraires à celle de Dieu, ainsi on fait mal lorsqu'on n'obéit point à ce qu'ils ont sagement établi. Car, comme dit saint Augustin, la paix de toutes choses consiste dans la tranquillité de l'ordre.

Hugues [(10) 1Kb] , après avoir prouvé solidement, dans l'écrit dont nous venons de rendre compte, que toute puissance vient de Dieu, enterprit de faire voir, par un second, que Dieu a établi et placé deux puissances dans son Eglise, la royale et la sacerdotale; l'union et le concours de ces deux puissances étant nécessaires pour assurer la paix et la tranquillité. Ce sont deux ailes par le moyen desquelles l'Eglise s'élève jusqu'au ciel; c'est par les pieux soins de ces deux puissances qu'elle s'est étendue depuis une mer jusqu'a l'autre. Pour prouver ce qu'il avance, il remonte jusqu'à Moise, puis il cite Josué, Samuel, David, Salomon, etc., comme des rois qui ont travaillé, de concert avec les prophètes, pour l'établissement de l'Eglise. Il donne le nom d'Eglise à la Synagogue, parce que ce qui arrivait alors était la figure de ce qui est arrivé depuis à l'Eglise établie par le sang de Jésus-Christ, dans laquelle les prêtres tiennent le rang que les prophètes avaient dans la Synagogue. L'Ancien Testament a précédé le Nouveau, comme une figure et une ombre qui a éte dissipée [Col. 0797] par la lumière de l'Evangile. Dieu qui envoyait les prophètes sous l'ancienne loi, a envoye son Fils qui en a établi une nouvelle, en répandant son sang pour racheter les hommes de la mort éternelle, et les délivrer de la captivité. Ses disciples, auxquels on a donné le nom d'apotres, ont préché cette nouvelle alliance par tout l'univers, et ont fondé l'Eglise sur Jêsus-Christ, la pierre angulaire, en qui les deux peuples, les Juifs et les gentils, ont été réunis pour n'en faire qu'un. L'Eglise s'est établie au milieu des persécutions qu'elle a essuyées de la part des empereurs païens, pendant l'espace de trois cents ans, jusqu'à la conversion de Constantin, qui fit fermer les temples des idoles et bàtir des églises. Hugues parle à ce sujet d'une manière conforme aux préjugés de son siècle, des biens et des honneurs que cet empereur accorda à l'Eglise de Rome. Mais quelles que soient les prérogatives par lesquelles les empereurs ont relevé la dignité épiscopale, les évêques en ont recu une bien plus glorieuse de Jésus-Christ, par le pouvoir qu'il leur a accordé d'ouvrir et de fermer le ciel, pouvoir auquel les princes eux-mêmes sont soumis.

Il est du devoir des évêques de reprendre les rois, lorsqu'ils s'écartent des voies de la justice, et de les y ramener, comme on le voit par l'exemple de saint Ambroise, qui sépara de la communion et mit en pénitence le grand Théodose, tout empereur qu'il était. Cette sévérité à l'égard des princes est d'autant plus nécessaire, que leur exemple est plus contagieux et plus capable d'entraîner le peuple. Aucun catholique ne peut refuser de se soumettre aux lois de l'Eglise, et il doit obéir au prêtre qui lui donne des avis salutaires. Notre auteur insiste beaucoup sur l'obéissance due aux évêques, successeurs et disciples des apôtres; ensuite il revient à ce que les princes ont fait en faveur de l'Eglise, et aux services qu'ils lui ont rendus. Il compte parmi ces services le soin qu'ils ont pris de lui procurer de dignes pasteurs: il en cite des exemples. C'est pourquoi, dit-il, le grand pape saint Grégroire qui, par les fleurs de son éloquence, répand encore aujourd'hui la bonne odeur dans la sainte Eglise, ne refusa pas d'obéir à l'ordre de l'empereur Maurice, et consentit à son ordination. Avant lui, saint Ambroise avait accepté, par ordre de Valentinien, la prélature de l'Eglise de Milan. Saint Ouen et saint Eloi ont été de même élevés à l'épiscopat par le roi Dagobert, et placés l'un sur le siége de Rouen, l'autre sur celui de Noyon. Mais l'Eglise, voulant s'opposer aux abus qu'on vit bientôt naître, et mettre une barrière à l'ambition de ceux qui, par le moyen de l'argent, obtenaient cette dignité des princes peu religieux, défendit, dans un concile d'ordonner un évèque sans le consentement du métropolitain. Les papes Gélase, Célestin, Léon, s'élevèrent contre un pareil abus, en faisant défense de reconnaître pour évêque celui qui n'aurait pas été élu par le clergé. demandé par le peuple, et ordonné par les évêques de la province.

Le roi doit travailler à concilier les évêques, lorsqu'il y a de la division entre eux. Cela fait partie des obligations des princes, au jugement de Hugues, qui cite plusieurs exemples pour le prouver. Valentinien le Jeune assembla un concile, pour examiner les accusations formées par Bassus contre le pape Sixte, dans lequel celui-ci fut justifié, et son accusateur condamné. Théodoric, roi d'Italie, prit connaissance de l'affaire qu'occasionna dans l'Eglise de Rome l'usurpation de l'archidiacre Laurent, qui voulait s'emparer du siége, malgré l'élection canonique de Symmaque. A ces deux exemples, Hugues ajoute ce que fit l'empereur Othon à l'égard d'Octavien. De là vient que tous les évêques du royaume [(11) 1Kb] sont soumis au roi comme un fils l'est à son père, en vertu de l'ordre établi de Dieu; afin qu'il n'y ait dans un état qu'un seul principe de gouvernement duquel tout dépend, et auquel tout se rapporte. Enfin il appartient au roi de connaître toutes les plaintes et les différends qui naissent dans ses Etats, d'examiner prudemment toutes choses, de corriger ce qui mérite de l'être, et d'établir la paix et le bon ordre. C'est pourquoi, dit-il, quelques-uns blâment Grégoire VII d'avoir été consacré sans en avoir préalablement obtenu la permission et l'agrément de l'empereur; ce qui causa tant de désordres, et fit répandre tant de sang. Et par malheur il ne se trouve personne qui discute avec précaution cette matière, qui l'examine prudemment, et qui en porte un jugement équitable. On blâme aussi, dit notre auteur, le décret par lequel le même Grégoire VII défend de recevoir de la main du roi ou de l'empereur l'investiture d'un évêché ou d'une abbaye. La raison qu'il en donne, c'est qu'il y a eu de saints personnages qui ont recu l'investiture des princes; ce qu'ils n'auraient pas fait, s'ils avaient cru commettre en cela quelque faute; et Dieu n'aurait pas fait connaître leur sainteté par tant de miracles. Mais les princes du siècle, auxquels leur grandeur inspire de l'orgueil, se prévalent souvent de leur rang pour faire le mal impunément; et, sous prétexte qu'ils ne sont soumis à aucune puissance, ils rejettent les sages avis des médecins spirituels, qui pourraient leur être salutaires. Ils n'en agiraient pas ainsi, s'ils craignaient Dieu et le feu qui est préparé au démon et à ceux qui l'imitent. Hugues s'excuse ici sur la liberté qu'il semble se donner de critiquer la conduite des personnes constituées en dignité, et se justifie par l'exemple de saint Paul qui reprit saint Pierre. Reprenant ensuite sa matière, il cite le décret du pape Nicolas, qui prescrit ce qu'il faut observer dans l'élection du pape, et en particulier les égards qu'on y doit avoir pour l'empereur, conformément au précepte de saint Pierre: Subjecti estote omni humanae creaturae, propter Deum, sive regi quasi praecellenti, etc. Hugues veut que chaque puissance conserve les prérogatives qui lui sont attachées [(12) 1Kb] ; que les évêques imitent l'exemple que Jésus-Christ leur chef a donné; qu'on honore la puissance royale. Le roi, dit-il, doit être le défenseur de l'Eglise, c'est pourquoi il doit être respecté, non-seulement des prélats, mais de tous ceux sur lesquels il a autorité. Ce respect est dû au rang que Dieu lui a donné. On a tort d'objecter qu'il y a peù de boas princes, et qu'il en est beaucoup de mauvais. C'est Dieu qui les place; il les souffre pour exercer ses élus. Nous devons donc aussi les souffrir nous-mèmes, quelque injustes qu'ils soient, non par crainte, mais par charité et par amour pour celui qui les a mis sur nos têtes: Toleremus malos charitate illius qui eos nobis aequo judicio praetulit atque praeposuit. Legem quippe non implet nisi charitas. Mais il ne faut pas que le respect qui est dù aux puissances nous engage à leur obéir, lorsqu' elles nous font des commandements injustes. Nous devons alors leur répondre qu'il faut obéir à Dieu plutôt qu'aux hommes, sans craindre tous les mauvais traitements dont ils pourraient nous menacer [(13) 1Kb] . Notre auteur, en finissant, fait mention d'un écrit qu'il avait déjà composé sur le même sujet. Cet écrit n'est autre, comme il y a lieu de le croire, que la première partie du Traité des deux puissances. Nous nous sommes étendu dans l'extrait que nous venons d'en donner, parce que l'importance de la matière nons a paru l'exiger. Nous sommes persuadé [Col. 0799] que cet extrait ne déplaira pas au lecteur. Il y verra avec plaisir que dans un siècle où la malheureuse division qui régnait entre les deux puissances causait tant de maux et tant de scandales, et faisait souvent avancer de part et d'autre tant de maximes fausses et dangereuses, il y avait cependant des gens sensés qui savaient démêler le vrai, et marcher entre les deux extrémités opposées. Le traité de Hugues en est une preuve. Cet écrit, dans sa brièveté, est très-propre à donner des idées justes des puissances que Dieu a établies, de leurs droits, de leurs prérogatives et de l'obéissance qui leur est due. Le sage et judicieux auteur de ce traité établit tout ce qu'il avance sur l'autorité de l'Ecriture et des Pêres, surtout de saint Ambroise, de saint Augustin et de saint Grégoire, dans les écrits desquels on s'apercoit aisément qu'il était très-versé. En puisant dans ces sources pures, qui lui étaient très-familières, et en suivant des guides si éclairés, il a évité les écueils où tant d'autres écrivains de ce temps sont tombés, les uns en attaquant la puissance ecclésiastique, les autres en attaquant la puissance séculière.

2o Un autre écrit de Hugues de Sainte-Marie, plus considérable pour le volume, est son histoire ou sa chronique, intitulée Hugonis Floriacensis monachi chronicon. Elle est divisée en six livres, dont le premier comprend un abrégé de l'histoire des Juifs depuis Abraham jusqu'à Jésus-Christ. Hugues y traite des anciennes monarchies qui ont succédé les unes aux autres pendant ce long espace de temps, jusqu'à la mort de Jules César. Il fait connaitre les rois qui ont régné, et commence par Ninus roi des Assyriens; les grands hommes du paganisme y trouvent leur place; la fable n'y est pas négligée; mais il passe légèrement dessus, n'en parlant qu'autant que cela entre dans son dessain, qui est de faire voir la conduite de Dieu sur les hommes pendant les différents âges du monde jusqu'à Jésus-Christ.

Le second livre, qui est précédé d'une longue préface, contient l'histoire des Scythes, des Amazones et des Parthes. Dans le troisième, Hugues donne la suite des empereurs romains, depuis Auguste, sous lequel Jésus-Christ vint au monde, jusqu'à Domitien. Sous chaque empereur il rapporte les papes, les hommes apostoliques, les persécutions, les martyrs, les confesseurs, les docteurs, les hérésies, les conciles. Il garde la même méthode dans les livres suivants, qui sont tous distingués par des préfaces particulières. L'auteur conduit son histoire jusqu'à Charles le Chauve.

On aurait tort de regarder cette chronologie comme une compilation de faits extraits des auteurs sans goût, et arrangés sans art. Hugues, ayant dans la bibliothèque de son monastère les principaux historiens et les ecrits nécessaires pour son dessein, s'appliqua à les lire, à les comparer ensemble, à en exprimer ce qu'il appelle le suc du vrai, medullam veritatis [(14) 1Kb] . S'il fait de extraits, il les fait en habile historien, qui sait les placer à propos, et se les approprier. Il parait qu'il avait devant les yeux Eutrope, Justin, Orose, Grégoire de Tours, Eginard, Paul Diacre, Aimoin, et plusieurs autres mémoires qui ne sont point parvenus jusqu'à nous. Ce qui fait, comme le remarque l'éditeur, qu'on trouve dans son histoire beaucoup de choses intéressantes, qui n'avaient point été écrites avant lui, ou qui ne se trouvaient pas communément: Et non pauca aliis intacta, vel saltem non ubivis obvia recenset (praefat.).

Le principal objet de l'auteur dans cette histoire est d'instruire des principaux mystères de la religion; ce qu'il exécute en habile théologien. Il ne parle d'aucune hérésie, qu'il ne la réfute, mais avec beaucoup de précision. Souvent même la seule exposition qu'il en fait, en est la réfutation. Ce qu'on peut observer spécialement dans ce qu'il rapporte de Pélage et de ses sectateurs.

Il ne commence à parler de la monarchie française que dans son Ve livre; c'est pourquoi il donne, dans la préface qui est à la tête, la description des Gaules, comme il avait donné, d'après Paul Diacre, celle de l'Italie, dans la préface du IIIe, qui commence à l'empire d'Auguste. Duchesne a inséré cette description des Gaules dans son premier volume des Historiens de France (p. 161). Robert Coenal l'a copiée, page 135 de son histoire.

Nous avons trouve cette chronique bien moins étendue dans un manuscrit de Bibliothèque du roi, coté 4963. Ce manuscrit, qui est treès-ancien, peut passer pour original. Le titre, en lettres majuscules de la même antiquité, est ainsi conçu: Incipit liber Historiae ecclesiasticae, gestorumque Romanorum atque Francorum, comprehensus breviter ab Hugone de Sancta Maria. Suit l'épître dédicatoire, dont personne n'a parlé jusqu'à présent, à Adèle, comtesse de Chartres, de Blois et de Meaux, princesse qui cultivait les lettres, et avait la réputation de femme savante. Il est bien juste, lui dit l'auteur, sérénissime princesse, que je vous offre cet ouvrage préférablement à toute autre; à vous qui êtes la plus distinguée de notre siècle, par votre naissance et votre vertu; et qui relevez l'éclat de votre rang par l'amour que vous avez pour les lettres. La suite de l'épître dédicatoire confirme ce que nous avons déjà remarqué, que Huguens s'ètait proposé dans son histoire d'instruire des principaux mystères de la religion [(15) 1Kb] . Il entre là-dessus dans un détail qu'il serait trop long de rapporter.

Dans le manuscrit du roi, l'histoire n'est divisée qu'en quatre livres, dont le premier commence par une espèce de préambule où Hugues avertit qu'il ne fait remonter son ouvrage qu'au troisième âge du monde, et qu'il omet plusieurs événements rapportés par Moïse. Le titre de ce premier livre porte que Hugues de Sainte-Marie, bénédictin, a composé cette histoire l'an 1109. Mais il ne la conduit toutefois que jusqu'à Louis le Débonnaire, dont il ne dit rien. La conclusion qui, quoique de même caractère, paraît avoir été ajoutée, est comme une seconde dédicace. Hugues, après avoir fait une longue récapitulation des matières qu'il y a traitées, témoigne à la princesse qu'il lui dédie son ouvrage, plutòt qu'à des princes qui n'ont aucune teinture des lettres, et qui les regardent même avec mépris: Non illiteratis principibus, quibus ars litteraria spretui est, sed vobis merito dedicavi. Il joint à cette épilogue la généalogie des ancêtres de la princesse depuis Rollon, premier duc de Normandie, et lui promet de donner dans un autre livre l'histoire tant des princes danois et normands, ses illustres ancêtres, que des rois de France, depuis Louis le Débonnaire jusqu'à son temps.

Quoique l'histoire de Hugues soit moins étendue dans le manuscrit de la Bibliothèque du roi, que dans les autres que nous avons vus, et dans l'édition publiée à Munster en 1638, on ne peut cependant point dire que ce soit un abrégé. En examinant avec attention ces manuscrits et l'imprimé, nous ny avons remarqué que des additions faites en différents endroits, qui ne sont point dans le manuscrit du roi. Mai c'est partout le même fonds d'histoire, le même ordre et les mêmes expressions. D'où l'on peut conclure [Col. 0801] que le manuscrit du roi contient l'histoire de notre auteur, telle qu'il la composa d'abord, et qu'il la présenta dans cet état à la comtesse de Blois; mais que dans la suite, ayant fait de nouvelles découvertes, il la retoucha, et y fit des additions que nous voyons dans d'autres manuscrits et dans l'imprimé. Par exemple, la comparaison, qu'il fait à la fin du premier livre, des savants de l'antiquite, des philosophes, des sept sages de la Grèce, avec les patriarches et les prophètes qui étaient inspirés de Dieu; cette comparaison, dis-je, est une addition considérable dont on ne trouve rien dans le manuscrit du roi. Le IIIe livre est précédé, dans l'imprimé, d'une longue préface qui ne se trouve point non plus dans le manuscrit dont nous parlons. Le Ve livre est parfaitement conforme avec le IIIe du manuscrit du roi. La préface est la même, à quelques changements près, qui font toujours voir que cet ouvrage a été retouché. Enfin la préface du VIe livre, lequel s'accorde avec le IVe et dernier du manuscrit, est neuve. Nous ne parlons point des transpositions ni de la différente distribution de cette histoire, qui est partagée en quatre livres seulement dans le manuscrit du roi, et en six dans ceux qui contiennent l'ouvrage tel qu'il sortit en dernier lieu des mains de l'auteur.

Hugues nous apprend, dans sa preface sur son VIe livre, que l'ouvrage d'Anastase le Bibliothécaire, dont il n'avait eu jusque-là aucune connaissance, lui étant tombé entre les mains, il en avait tiré beaucoup de choses, qu'il ignorait auparavant. Les découvertes qu'il fit par la lecture de cet auteur, dont il témoigne faire beaucoup de cas, le déterminèrent sans doute à revoir son ouvrage, et à l'augmenter. Cet ouvrage, ainsi revu et augmenté, est l'Histoire de Hugues de Sainte-Marie, que l'on trouve dans tous les manuscrits; je dis tous, car le manuscrit du roi est peut-être le seul qui contienne cette histoire telle qu'elle sortit la première fois des mains de l'auteur; soit que les copistes l'aient négligée, comme étant moins étendue, soit que Hugues lui-même ait contribué à la suppression de son premier travail. Il n'employa guère qu'un an à le revoir et à l'augmenter, et put l'offrir à la comtesse Adèle l'an 1110. Mais il l'envoya d'abord à Ives de Chartres, pour l'examiner, comme nous l'apprenons par une note qui est au commencement de l'histoire, dans un manuscrit (Cot. 817) de la bibliothéque de Saint-Victor. Elle porte expressément que Hugues, moine de Fleuri, ou de Saint-Benoît-sur-Loire, composa cette histoire en faveur d'Adèle, comtesse de Blois, de Chartres et de Meaux, et qu'il l'envoya au maître Ives, alors évèque de Chartres, l'an 1110. On a cru jusqu'à présent avoir la lettre que l'auteur écrivit à Ives, en lui envoyant son Histoire; toutefois il n'est pas parlé d'Histoire dans la lettre. Hugues marque seulement à Ives qu'il lui envoie deux de ses ouvrages, Ecce ego, tibi praecellentissime domine, duo humilitatis meae opuscula transmitto, sans spécifier quels sont ces deux ouvrages. Ainsi on ne peut décider, certainement s'il s'agissait de son Histoire, quoique d'ailleurs on ne puisse douter qu'il ne la lui ait envoyée, par l'estime qu'il avait de l'évêque de Chartres, et la confiance en ses lumières. Mais de plus, la note que nous avons déjà citée le dit formellement: Eam (historiam) misit magistro Ivoni tunc episcopo Carnotensi. Le titre de l'Histoire dans quelques manuscrits le confirme encore: Historia Hugonis Floriacensis monachi Ivoni, ou ad Ivonem Carnotensem. Ce titre a même trompé plusieurs savants, en leur faisant croire que l'ouvrage a été dédié à l'évêque de Chartres. Mais est-il vraisemblable que Hugues, ayant composé son histoire en faveur de la comtesse Adèle, gratia Adelae comitissae, l'eût dédié à un autre? S'il y avait quelque doute là-dessus, Hugues le lève lui-même, et déclare bien formellement dans la préface du VIe livre, en adressant la parole à la princesse [(16) 1Kb] , qu'il lui dédie son ouvrage par la connaissance qu'il a de son érudition, pour lui faire passer agréablement quelques moments de son loisir, et pour animer sa foi.

3o Après que Hugues eut revu et augmenté son Histoire, il pensa sérieusement à une autre à laquelle il s'était engagé, en promettant à la comtesse d'écrire les actions, tant des princes danois et normands, ses illustres ancêtres, que des rois de France, depuis Louis le Débonnaire jusqu'au temps où il vivait. Jusqu'à présent cette Histoire n'a point vu le jour; nous n'en avons que l'épitre dédicatoire publiée par D. Martenne (Anecd. t. I, p. 327). Elle est adressée à l'impératrice Mathilde, nièce d'Adèle, et non à Adèle; ce qui nous fait juger que la pieuse comtesse avait renoncé au monde, lorsque l'ouvrage fut en état de paraître, et s'était déjà retirée au monastère de Marcigny, où l'on sait qu'elle finit saintement ses jours l'an 1137. Effectivement Hugues ne parait l'avoir achevé que sous le règne de Louis le Gros. Car après avoir exposé à l'impératrice qu'il avait recueilli les actions de ses ancêtres et des rois de France, depuis Louis le Débonnaire jusqu'au prince actuellement régnant; ce que personne, dit-il, n'avait encore tenté, il ajoute qu'il n'ose y joindre les hauts faits de ce prince, de crainte de les obscurcir par la bassesse de son style. Cela suppose qu'il y avait déjà quelque temps que Louis le Gros était sur le trône. Il est du moins certain que Mathilde n'ayant eu le titre d'impératrice que par son mariage avec l'empereur Henri V, et ce mariage n'ayant été célébré que l'an 1114, l'Histoire dont nous parlons n'a pu lui être présentée avant cette année, en qualite d'impératrice. C'est à quoi D. Martenne n'a pas fait attention en placant l'épitre dédicatoire l'an 1110

On ne doit pas passer légèrement sur ce que dit notre auteur, qu'il était le seul qui jusqu'alors eút entrepris une Histoire suivie depuis Louis le Débonnaire jusqu'à son temps; on en doit conclure qu'il peut être regardé comme auteur original de ce morceau considérable de l'histoire de France. Il est très-vraisemblable que les historiens qui ont travaillé après lui, ont puisé dans cette source. Peut-être même n'ont-ils fait que transcrire et insérer dans leurs écrits celui d'Hugues, sans le nommer, comme il serait facile de le faire voir; et c'est ce qui aurait fait tomber dans l'oubli cette Histoire qui nous serait à peine connuc, si D. Martenne n'en avait pas donné au public l'épître dédicatoire.

Les deux fragments de chronique que Duchesne (t. III, p. 334, et t. IV, p. 97, 98) a insérés dans son recueil des Historiens de France, sous le nom de Hugues de Sainte-Marie, peuvent bien en avoir été extraits. Ces deux fragments réunis ensemble forment une chronologie suivie de nos rois, depuis l'an 997 jusqu'en 1109. Mais cette chronologie ne répond point à l'idée qu'on peut avoir de l'ouvrage de Hugues de Fleuri. On n'y trouve que des dates qui marquent sèchement le commencement et la fin des règnes, avec quelques faits détachés, sans aucun détail: au lieu que l'ouvrage de notre auteur était un recueil des actions de nos rois et des princes danois et normands, qu'il avait tirées avec beaucoup de peines et de fatigues de plusieurs livres et de différents mémoires où elles étaient dispersées sans ordre et sans liaison. Cet ouvrage devait servir comme de supplément à l'Histoire dont nous avons parlé [(17) 1Kb] . Ainsi les deux fragments rapportés [Col. 0803A] par Duchesne ne peuvent passer que pour un abrégé fort succinet de ce supplément de l'Histoire d'Hugues de Fleuri.

4o On trouve parmi les oeuvres d'Ives de Chartres, dans les éditions données en 1585 et 1647, ainsi que dans le recueil des Historiens de France, publié par Marquard Frecher, une petite chronique attribuée à l'évêque de Chartres. Mais nous souscrivons au jugement de Duchesne, qui la regarde comme une production de Hugues de Fleuri. Notre auteur, accoutumé à soumettre ses écrits à la critique et à l'examen de l'évêque de Chartres, lui aura envoyé celui-ci, et quelque copiste peu attentif, le trouvant parmi les écrits du prélat, le lui aura attribué. Hugues fait remonter cette chronique jusqu'à l'origine des Francs, et la conduit jusqu'à son temps.

Tous les écrits historiques dont nous venons de parler, quoique publiés par l'auteur en différents temps et dédiés à différentes personnes, semblent néanmoins ne faire qu'un même ouvrage ou un même corps d'histoire. Il serait à souhaiter que quelque savant voulût prendre la peine d'en donner une édition exacte, et fit en sorte de découvrir la partie de cette histoire qui est dédiée à l'impératrice Mathilde, dont nous n'avons que l'épître dédicatoire. On pourrait peut-être y trouver des choses importantes pour l'histoire des rois de la troisième race.

Marquard Frecher est le premier qui ait mis au jour l'Histoire de Hugues, ou plutôt une partie, la plus grande à la vérité. Mais en publiant l'an 1613, dans son recueil des anciens Historiens de France, les quatre premiers livres de cette histoire et la préface du Ve, il a enlevé l'honneur de cette production à son véritable auteur, pour de transférer à Ives de Chartres, sans toutefois citer aucun manuscrit en faveur de son sentiment, et avouant même, au contraire, que personne jusqu'alors n'avait fait aucune mention de cet écrit prétendu d'Ives de Chartres. Nous ne dissimulerons cependant pas qu'il y a quelques manuscrits qui portent le nom de l'évêque de Chartres. On en voit, par exemple, deux dans la bibliothèque de Saint-Evroul en Normandie, ainsi intitulés: Historia magistri Ivonis. Celui de la Bibliothèque de l'empereur, dont parle Lambécius [(18) 1Kb] , a un titre encore plus favorable à Ives. Mais ce sont là des fautes des copistes. Quelque ignorant, en copiant l'Histoire de Hugues, aura lu dans son original: Historia Hugonis magistro Ivoni episcopo Carnotensi, ou quelque autre titre à peu près semblable, et ne connaissant pas le nom de Hugues, qui peut-être n'était exprimé que par la première lettre, il l'aura témérairement retranché. Cette faute se sera ensuite répandue en d'autres copies, comme cela arrive ordinairement; mais personne ne doute aujourd'hui que Hugues ne soit le véritable auteur de l'Histoire que Frecher attribue à Ives de Chartres.

L'an 1638, Bernard Rottendorf, savant médecin de Munster, fit imprimer dans cette ville l'Histoire de Hugues de Fleuri sous ce titre: Hugonis Floriacensis monachi Benedictini chronicon, quingentis abhinc annis, et quod excurrit, conscriptum, Monasterii Westphaliae, typis et impensis Bernardi Raesfeldii, un volume in-4o. C'est proprement la seule édition que nous ayons de cette histoire, et qui est fort rare. Il paraît que l'éditeur a pris tout le soin possible pour la rendre parfaite; il l'a enrichie d'une savante préface et de notes très-intéressantes. La lettre de Hugues à Ives de Chartres, qui n'avait point encore été donnée, est placée immédiatement après la préface. Suit un prologue où le plan de l'ouvrage est tracé en dix-neuf vers. Ce prologue est adressé au roi Louis, que D. Mabillon croit être Louis le Gros; ce qui n'est point douteux, si le prologue est véritablement de l'auteur. Mais il y a lieu de douter qu'il soit de lui, puisqu'il ne se trouve dans aucun des manuscrits que nous avons vus. Bernard Rottendorf se plaint dans sa préface de ce que celui sur lequel il a donné son édition était si plein de fautes de toute espèce, qu'il n'a pu y remédier entièrement. C'est ce que nous n'examinerons pas ici; nous observerons seulement que les livres ne sont point distingués dans cette édition, quoiqu'ils le soient dans tous les anciens manuscrits, et que nous n'y avons point trouvé la préface du VIe livre qui commence à l'empereur Maurice.

Nous pourrions encore ajouter divers fragments de chronique et d'histoire qui ont été imprimés soit dans la seconde partie des historiens contemporains donné par Pithou, et dans son Recueil des onze anciens Historiens de France (pag. 83); soit dans la collection de Duchesne (t. III, p. 334; t. IV, p. 97), soit enfin dans la grande collection de D. Bouquet (t. VIII, p. 300, 321, 324, 341, 353), qui remarque qu'on a inséré plusieurs extraits de la chronique de Hugues dans celles de Saint-Denis, où ils se trouvent traduits en notre langue.

5o La Vie de saint Sacerdos, ou, par abréviation, saint Sardos et saint Sardot, évêque de Limoges, publiée par le P. Labbe (Bibl. nov., t. II, p. 661) et par les Bollandistes, au 5 mai, est l'ouvrage de Hugues de Fleuri. Le travail de notre auteur ne consiste qu'à avoir corrigé et mis en meilleur latin la Vie de ce saint prélat, défigurée par les copistes, et écrite en langue du pays, c'est-à-dire, en cette basse latinité qu'on parlait encore au temps qu'elle avait été composée. Ce fut à la prière d'Arnould, abbé de Sarlat, que Hugues entreprit ce travail, non vers l'an 1130, comme Henschénius l'a cru, mais au plus tard, vers l'an 1107 ou 1108. La preuve en est évidente, puisque Hugues fait mention de la Vie de saint Sacerdos, qu'il avait entrepris de corriger dans son Histoire qui fut certainement écrite l'an 1109 et revue l'an 1110. Il avertit dans la préface de cette Vie (Boll. app. mai, p. 593), que sans s'attacher à la lettre, il s'est particulièrement appliqué à en exprimer le sens, comme l'abbé Arnould l'en avait prié: Non studeo verbum pro verbo transcribere . . . , sed sensum ex sensu depromere.

6o Le dernier ouvrage de Hugues de Sainte-Marie qui soit parvenu jusqu'à nous, mais qui n'a cependant point encore été imprimé, est un livre des miracles opérés de son temps par l'intercession de saint Benoit. C'est une continuation du recueil d'Aimoin et de Raoul Tortaire, l'un et l'autre moines de cette abbaye d'un mérite fort distingué. Aimoin l'avait conduit jusqu'en 1005, et l'avait divisé en trois livres. Nous avons quelques extraits du dernier livre dans Duchesne (t. IV, p. 142, 143). Hugues avertit dans sa préface que Raoul avait continué cet ouvrage jusqu'à sa mort, et qu'il avait oublié un miracle arrivé en 1059 sous l'abbé Rainier. C'est par ce miracle qu'il commence son ouvrage. Il en rapporte ensuite neuf opérés jusqu'en 1114; puis un autre opéré sur un jeune homme sourd et muet, qui fut guéri de la surdité le 4 décembre 1117, et commenca à parler le 2 mars de l'année suivante. Enfin il termine son écrit par la relation de trois miracles opérés en 1119. Cet ouvrage de Hugues de Sainte-Marie se conserve dans un manuscrit de l'abbaye de Saint Benoit.

7o Le P. Lelong, dans la Bibliothèque sacrée (p. 785), attribue un écrit sur le Psautier à Hugues, moine de Fleuri. Parmi les manuscrits de la cathédrale de Durham, il y en a un qui porte ce titre: Hugo Floriacensis super Psalterium (Cat. mss. Angl., part. IV, n. 299). C'est tout ce que nous pouvons dire de cet écrit, dont nous n'avons connaissance que par les indications que nous rapportons.

Hugues de Sainte-Marie est un auteur estimable, et qui mérite une singulière attention par rapport à son [Col. 0805A] Traité des ocux puissances. Il lui est glorieux de s'être élevé au-dessus des pré ugeés de son siècle, et d'avoir su prendre le juste milieu entre les deux extrémités également vicienses. Rien n'est plus exact, plus sage, plus solide que ce qu'il dit de la puissance royale et de la dignité sacerdotale. Son écrit sur cette importante matière est un monument précieux de la véritable doctrine de l'Eglise, si obscurcie alors, par les funestes démelés des papes et des empereurs, depuis le pontificat de Gregoire VII. Les autres ouvrages du même auteur ont aussi leur mérite, en particulier son histoire dédice à la comtesse Adele. L'abbé Lenglet du Fresnoy (Méthode pour étudier l'histoire, t. III, p. 66, éd. 1729) convient lui-mème qu'elle est utile pour les bas siècles de l'Eglise et de l'empire. Sa petite chronique, depuis l'an 996 jusqu'en 1109, publiée par Duchesne (t. IV, p. 96), est courte, mais bien digérée, au jugement de M. l'abbé le Gendre; elle contient en peu de mots beaucoup de choses, et est bien écrite. Son style n'a pas la pureté des auteurs de la bonne latinité, mais il est clair et concis. Hugues a un avantage sur les écrivains de son siècle, selon l'abbé Lebeuf (Dissert. sur l'hist. de Paris, t. II, p. 174), et qu'il ne partage qu'avec Guibert de Nogent: c'est qu'on ne connaît point d'écrivains français du XIe siècle, depuis la mort du roi Robert, qui ait montré la moindre connaissance de géographie, sinon Hugues de Sainte-Marie, moine de Fleuri, qui peut-être, ajoute l'abbé Lebeuf, ne fit que copier quelques exemplaires d'Aimoin. Nous ne voyons point sur quel fondement peut être appuyé un tel soupçon. Ce n'est point en faisant le métier de copiste, mais en puisant dans les sources, en lisant les historiens, que notre auteur avait acquis ses connaissances et s'était rendu capable de composer lui-même de bons ouvrages, comme nous l'avons fait voir en parlant de son histoire.



HUGONIS FLORIACENSIS OPERA HISTORICA.
(Edidit Georgius WAITZ apud PERTZ, Monum. Germ. hist., Script. t. IX, p. 337.)




[Col. 0805]
PROLEGOMENA.

[Col. 0805A] Primis saeculi duodecimi annis in diversis Galliae Germaniaeque partibus historiae et antiquae et recentiori enarrandae homines docti operam navabant, pluresque, quasi uno consilio ducti, majora chronica condenda susceperunt, quibus praesertim res antiquas publicas atque sacras apta brevitate suae aetati traderent. Iisdem fere annis inter Germanos Ekkehardum, inter Belgas Sigebertum, inter Francogallos vero Hugonem Floriacensem in hoc negotio occupatos videmus, viros sane doctrina conspicuos, qui etiam a rebus publicis tunc temporis gestis haud procul abstabant, et in lite illa quam Ecclesia contra regnum imperiumque agebat partem sibi vindicabant.

Hugo ille, quem nunc edimus, pariter atque Ekkehardus [Col. 0805B] non uno libro suscepto et finito nec una contentus fuit editione; sed iterum iterumque easdem fere res alia forma exponendas duxit. Praeterea libri ab eo scripti mox ab aliis aucti sunt et continuati; quo factum est ut eamdem fere auctoritatem apud Francogallos nanciscerentur quam alibi scriptores supradictos habuisse satis constat. Sed, ut fit, saepe etiam alii Hugonis sibi vindicabant diligentiae fructus; negligentes et codicum scribae mox ipsi aliena, mox alienis quae ipsius erant, tribuebant; cum jam medio aevo ejusmodi multi essent errores nati, recentiori tempore editores novos addiderunt, itaque [Col. 0806A] rem involverunt ut dictu esset difficillimum quae Hugonis essent opera, quaeve aliis ascribenda. Quare ad codices manuscriptos redeundum erat, quorum magnum numerum in bibliothecis publicis exstare indices referebant, praesertim vero in uberrimo illo librorum thesauro Parisiensi, ex quo me per plures menses haurire potuisse etiamnum valde gaudeo. Codicibus hic asservatis diligenter examinatis collatisque iis quae viri docti de libris Bernensibus, Bruxellensibus, Vindobonensibus aliisque enotarunt, id assecutum esse puto, quod Hugonis aliorumque chronica et historiae jam accurate indicari et discerni possunt.

Hugo Floriacensis primo Historiam ecclesiasticam quatuor libris digestam usque ad Caroli Magni obitum [Col. 0806B] composuit, eamque Adelae comitissae Blesensi, Meldensi et Carnotensi, inscripsit, praefatione et epilogo additis, quibus libri consilium et usum exposuit. Quae pluribus voluminibus continebantur uno comprehendere voluit libello, in quo adornando se maxime brevitati studuisse saepius professus est. Nonnunquam etiam inter scribendum mutavit consilium, quippe qui primo de haeresibus accuratius exponendum duxerit, mox uberiori rerum copia deterritus haec omittere voluerit [(1) 1Kb] . Ultra Caroli Magni regnum non progreditur, sed regum Francorum gesta ab imperatore Ludovico ad sua usque tempora [Col. 0807A] alio libro se expositurum esse promittit [(2) 1Kb] . Annum 1109 primi hujus operis natalem ipse auctor indicat [(3) 1Kb] .

Non diu post Hugo nactus est Historiam tripartitam, ab Anastasio ex Graeca lingua Latine translatam, ibique multa invenit quae huc usque eum latuerant [(4) 1Kb] . Qua praesertim re adductus esse videtur, ut novam operis editionem pararet, sex libris distributam [(5) 1Kb] . Prologo sexti libri eamdem comitissam Adelam alloquitur: Codicem istum, inquit, tibi merito, o Adela nobilis comitissa, dicavi . . . . sperans quod nominis tui monimentum hac etiam possit occasione non mediocriter insigniri. Hac libri editione multa aptius disposuit, quaedam, praesertim theologici argumenti, addidit et prologis aliisque locis de [Col. 0807B] quaestionibus dubiis longius disputavit, alia tamen resecavit vel breviora reddidit; narrationis telam usque ad a. 855 perduxit. Quod anno 1110 factum esse, codices quidam testantur, quibus quo minus fidem habeamus nihil est quod vetet.

Prioris editionis codex est praestantissimus regius Parisiensis n. 4963, mbr., saec. XII inc., fol. min., accurate et diligenter exaratus, fortasse idem quem Hugo ex exemplari suo describendum et Adelae transmittendum curavit. Alii sunt Bernensis n. 208, saec. XIII (Archiv. V, pag. 489), Vaticanus bibl. Christianae n. 905, olim B. Mariae Pontigniacensis, saec. XIII inc. [(6) 1Kb] , et fortasse Oxoniensis Bodl. n. 599 (Archiv. VII, p. 526).

Plures sunt alterius editionis codices, tam integri [Col. 0807C] et genuini, tam continuatione aucti, vel singulis locis mutati vel interpolati. Illuc pertinent codices Parisienses, S. Victoris n. 311, saec. XII, fol., ibidem n. 580, saec. XII, fol.; regii n. 5013 A, saec. XII, ubi initium primi libri desideratur, et n. 4963 B, saec. XIII, fol.---Continuationem addidit codex olim S. Maglorii Parisiensis, nunc Saint-Germain Francois Harlay n. 485, mbr., saec., XII, in 4to ex quo descripti sunt regii n. 4963 A, saec. XIII, fol., et n. 5009, saec. XIII. In hoc praeterea quarti libri prologus desideratur. Iidem codices etiam Hugonis epistolam ad Ivonem Carnotensem scriptam continent.---Eamdem epistolam, neque tamen continuationem [Col. 0808A] mox dictam, codex habet Parisiensis bibliothecae quae Arsenal dicitur, n. 16 inscriptus, saec. XII vel XIII, fol.; ibique praefationes libri IV et VI omittuntur [(7) 1Kb] .

Hugonem Ivoni Carnotensi hanc transmisisse Historiam, etiam alter codex Sancti Victoris testatur [(8) 1Kb] ; epistola vero mox indicata an huc pertineat aut alia occasione data sit, dubium est. Legitur enim in codicibus quoque ab his valde diversis, de quibus infra dicemus.

Nunc vero eos recenseamus codices oportet qui idem prorsus opus, prologo tantum sexti libri excepto, continent, sed scriptorem aut prorsus taceut aut Ivonem Carnotensem dicunt. Hujus generis plerique sunt, Parisiensis n. 4890, Vindobonensis Hist. [Col. 0808B] prof. n. 682, pluresque Londinienses, Oxonienses, necnon Dubliniensis, Annalium vol. V indicati, alii saec. XIII, alii recentiori tempore scripti [(9) 1Kb] . Qui ita plerumque inscripti sunt: Incipiunt excerpta Ivonis venerabilis episcopi Carnotensis. In primis de gestis quorundam regum Assiriorum et de gestis omnium Romanorum imperatorum et ad ultimum de Karolo Magno rege Francorum et ejus filio Ludovico Pio. Tam haec quam Hugonis nomen omittit cedex Cantabrigiensis, Corpus Christi, n. 265. Ubique etiam librorum praefationes et inscriptiones vel turbatae sunt vel prorsus desiderantur [(10) 1Kb] . Simile exemplar B. Rottendorff nactus esse videtur, quod a. 1636 Monasterii sub vero Hugonis nomine edidit. Freherus vero jam antea primam Chronici partem usque ad [Col. 0808C] quinti libri initium publici juris fecit et titulo mox allato adductus est ut Ivoni haec tribueret.

In quo ipsum falsum esse, multi jam dudum intellexerunt. Certe eadem plane sunt quae in his Ivonis excerptis et quae in Hugonis Historia ecclesiastica leguntur, ita ut vix verbum consilio mutatum aut additum esse videatur. Numeros tantum imperatorum nominibus additos notaverim, alia vero quae discrepant librariorum incuriae tribuerim. Neque Hugo Historiam ecclesiasticam in Chronicon mutasse censendus est [(11) 1Kb] ; sed nescio qui ipsius libro inscriptione et praefatione illa libri VI destituto amici nomen praefixit.

[Col. 0809A] His vero Hugoni restitutis, alia ei abjudicemus, necesse est.

Duchesnius (Hist. Franc. SS. III, p. 347-349; IV, p. 142, 143) fragmentum, ut ait, Chronici fratris Hugonis monachi Floriacensis edidit, quod ad Ivonem Carnotensem missum, ab aliis ejus libris diversum esse asserit. Usus est codice regio Parisiensi, vel eo qui nunc n. 4963 A indicatur, vel altero n. 5009 inscripto. Utrumque continuatione auctum esse supra dixi, et hanc tantum Chesnius inde a Ludovici, Caroli Calvi filii, tempore exhibendam curavit, sed minus recte etiam hanc Hugoni tribuit.

Exstat, ut supra monui [(12) 1Kb] , alter codex Parisiensis, olim S. Maglorii, saec. XII inc. scriptus, qui rem bene explicare videtur. Ibi enim primum Historia [Col. 0809B] ecclesiastica Hugonis talis scripta est qualis in genuinis codicibus legitur; postea vero folio praemisso epistola Ivoni data adjecta est; et in fine rubra Explicit liber hystorie ecclesiatice erasa et alia manu continuatio illa: Qui cum secunda profectione Romam peteret---anno Domini 1034 urbs Parisii flagravit incendio addita est. Quod in monasterio Sancti Maglorii factum esse notitia de reliquiis sancti Maglorii Parisios translatis interjecta comprobatur. De Floriacensi coenobio ne verbum quidem reperitur; sed quae narrantur tantum non omnia ad Senonensem urbem ecclesiamque et ad vicinas ejus regiones spectant. Cum Annalibus Sanctae Columbae Senonensis et cum Odoranni Chronico Senonensi pleraque ita conveniunt, ut ex eisdem fontibus [Col. 0809C] hausta esse primo aspectu appareat. Jam vero haec ipsa brevis Francorum Historia Senonensis integra usque ad a. 1015 ab eodem Duchesnio edita est (III, p. 349-354) ex vetusto codice qui erat in bibliothea Alexandri Petavii, quem postea cum aliis hujus viri libris praestantissimis Romam migrasse verisimile est. Incipit ab a. 688, sed mox ad saeculum IX transit. Ex hoc igitur opere narrationis telam ab Hugone interruptam monachus ille Sancti Maglorii continuandam sumpsit, de suo nihil nisi brevem illam patroni sui mentionem et in fine Roberti regis mortem et incendium Parisiense adjiciens. Ex Sancti Maglorii codice vero alios Parisienses descriptos esse, his inter se accurate comparatis firmiter contendere possum [(13) 1Kb] . Quae cum ita sint, [Col. 0809D] haec minime Hugonis esse, omnibus persuasum erit. Sed etiam alterum Chronicon, Hugoni ascriptum (v. infra col. 812) et ipse Hugo alio Chronico hujus libri fragmenta receperunt, et plenius Clarius in Chronico Sancti Petri Vivi eumdem exscripsit, necnon continuator Aimoini, cujus opus his partibus (edit. l. V, c. 4247) ex Historia Senonensi et iis quae ipse Aimoinus libro De miraculis sancti Benedicti de regibus Francorum tradidit conflatum, pauca tantum de Sancti Germani [Col. 0810A] monasterio inseruit. Quo factum est ut historia illa mox Hugonis, mox Aimoini nomine non vulgare nacta sit auctoritatem, quamvis neutri recte tribuatur.

Exstat praeterea codex olim Fossatensis nunc Bernensis n. 324 (Archiv. V, p. 491 sqq.), qui etiam ex codice Sancti Maglorii derivandus est, sed tam Hugonis operi quam historiae Senonensi plura immiscuit quae originem et historiam Fossatensis coenobii illustrant. Haec ne Floriacensi nostro obtrudantur, cavendum esse vix est quod moneam.

His expositis, ad Hugonem revertamur, qui et ipse posteriora Francorum tempora enarranda suscepit. Scripsit enim librum qui, ut ipsius verbis utar, modernorum regum Francorum continet actus, [Col. 0810B] Mathildi imperatrici, filiae Heinrici regis Angliae dedicatum. Quae Adelae promiserat, hoc opere effecit, et aliorum quoque votis se satisfecisse putavit, cum recentiorem Francorum historiam, nemo uno volumine comprehendisse videretur [(14) 1Kb] , id quod recte fortasse dici potuit, cum Rodulfi Glabri, Hugonis Flaviniacensis aliorumque libri non solum Francorum, sed totius orbis terrarum historiam continerent, historia vero illa Senonensis et alia ejusmodi opuscula breviora essent. Hic vero liber, omnium quos Hugo scripsit facile utilissimus, posteros diu latuit neque auctori magnam gloriam paravit. Unicus, quod sciam, codex exstat integer, olim Sancti Trudonis, nunc Leodiensis, saec. XII inc. scriptus, alter [Col. 0810C] mancus in bibliotheca Parisiensi asservatur, n. 6186 notatus, saec. XIII vel XIV, ex quo primus Martenius praefationem edidit (Thesaur. anecd. I, p. 327), tum fragmenta quaedam publici juris fecit Scriptorum rerum Gallicarum Collectio a Bouqueto instituta (VIII, p. 317-321; XII, p. 9, 10) addita post majori libri parte ex cod. Sancti Trudonis (XII, p. 792-799). Historia usque ad Philippi regis mortem a. 1108 deducta, sed nonnullis post annis incoepta est, cum Mathildis, quae imperatrix dicitur, anno demum 1114 imperatori Heinrico nupserit.

Exstant vero et alia opera quae Hugonis nomine, si non in ipsis codicibus, certe a recentioribus inscribuntur. Quae num revera ad illum pertineant, quaeramus oportet.

[Col. 0810D] In duobus codicibus, Bernensi n. 90, saec. XII (Archiv. V, p. 489) et Bruxellensi saec. XIII (Archiv. VII, p. 529) magna reperitur rerum tam ecclesiasticarum quam saecularium, et praesertim Francicarum, collectio, cui praemissa est Hugonis epistola ad Ivonem data, cujus jam saepius mentionem feci. Tenor ejus talis est:

Glorioso et sapienti Ivoni Carnotensi episcopo frater Hugo monachus sancti Benedicti Floriacensis cenobii. [Col. 0811A] Ecce tibi, precellentissime pater et domine, duo humilitatis meae opuscula transmitto [(15) 1Kb] , ut si quid ibi videris indecens et incultum lima prudentiae tuae corrigas et exornes, et quod tibi placuit corrobores et confirmes; arma mea adversus otium suum [sunt?] haec opuscula quae nunc vides; nam malo studio vacare quam in otio et torpore sicut pecus inutile vitam exigere. Sed haec omnia vestro desidero judicio discuti et vestra sapientia condiri, quoniam vacillare non poterit quod semel auctoritatis vestrae nodus corroboraverit. At mihi forsitan aliquis dicet: Tam vilia et inutilia cur viro prudenti et in summa arce philosophiae sedenti mittere non erubuisti? cum scias scriptum quia »orationi et carmini est parva gratia, nisi eloquentia sit summa.« Ego vero ad haec respondeo, [Col. 0811B] quoniam malo justo sapientis judicio comprobari quam arrogantium sententia condempnari. Laboriosum tamen est, pater honestissime, tuae integritatis adjectiones et detractiones huic adhibere volumini. Sed fructus laboris pretiosior auro caritas est. Vale.

Easdem litteras a scriba quodam Historiae ecclesiasticae sine causa praemissas esse supra dixi col. 807-808; et dubito an rectius hujus operis initio positae sint. Certe de chronico nihil legitur, imo duo nominantur opuscula, quae censurae et judicio Ivonis »in summa arce philosophiae sedentis« commendantur [(16) 1Kb] ; et quae addita sunt magis ad librum aliquem theologicum vel philosophicum, quales Hugonem scripsisse constat, quam ad historicum vel chronologicum respicere [Col. 0811C] videntur. Quae cum ita sint, epistolam ad illam rerum Gallicarum collectionem referendam esse vix putarim.

Collectione illa vero in codicibus supra nominatis continentur: Primo loco rerum antiquarum narratio, et ordine et verbis quin ipsis praefationibus Hugonis Historiae ecclesiasticae ita similis, ut eumdem fere librum legere videaris [(17) 1Kb] . Codex Bruxellensis in sexto libro ante Caroli Magni tempora narrationis telam abrupit et Pauli Diaconi Historiam Langobardorum integram, ut videtur, inseruit, cui subjectae sunt Francorum res et antiquae et recentiores. Hae a Carolomanni et Caroli tempore incipiuntur, rubra praemissa: Incipit liber in gestis gloriosissimi Karolomanni Romani imperatoris et Francorum regis [(18) 1Kb] , et pergunt usque ad a. 1108. Post quae novus incipit rerum Francicarum liber, quem ad [Col. 0812A] Sancti Dionysii monasterium pertinere infra dicemus. Aliter Bernensis codex se habet. Nam Langobardorum Historiam omittit ejusque loco nota illa Francorum Gesta exhibet, continuatione addita de majoribus domus. Quibus finitis, in Francorum historia enarranda pergitur, ita quidem ut inde a Caroli Magni tempore cum codice Bruxellensi haec plane concordent; neque ultimus rerum Francicarum liber deest.

Hoc nunc praetermisso, si praecedentem historiam accuratius perlustremus et in ejus fontes partesve investigemus, primo loco posteriorem Historiae ecclesiasticae partem magnis ex Einhardi Vita Caroli, Vita Ludovici, etc., haustis laciniis auctam deprehendemus; cui subjecta sunt excerpta varia ex [Col. 0812B] Adonis et Flodoardi Chronicis, ex Historia Senonensi aliisque libris; praeterea vero Willelmi Gemmeticensis Historia ad verbum fere descripta plagulas explet, et pauca tantum sunt quae ad Floriacense monasterium pertineant vel res in vicino gestas illustrent. Hujus operis exiguam tantum partem Duchesnius imprimendam curavit (IV, p. 148-150) ex codice Petavii, omissa tamen locorum ex Willelmo exscriptorum parte, sive codex sive, quod equidem putarim [(19) 1Kb] , editor haec resecuerit. Vix autem Hugo [(20) 1Kb] tam vastam collectionem unquam instituisse putandus est, qui semper brevitati et apto rerum ordini maxime studuit. Huc accedit quod ea pars quae genuina esse et scriptorem Floriacensem indicare videtur, etiam separatim legitur.

[Col. 0812C] Tres sunt codices Parisienses, alter regius n. 5943 B, olim P, Pithoei, post Thuani et Colberti, saec. XII, fol., ubi post alia opera historica brevis legitur Francorum historia, nullo titulo inscripta, a Lothario, Ludovici Pii filio, usque ad a. 1108; alter NotreDame, n. 135, saec. XIII, fol., qui initio mancus in media Francorum historia a Pippini temporibus incipit, ubique vero cum praecedenti plane convenit; tertius S. Germani, n. 1085 (olim 646), saec. XIII, ubi f. 6-12 idem liber integer exstat ita incipiens: Ex genere Priami fuit Meroveus, etc. Ultimam ejus partem Duchesnius edidit (IV, p. 96-98) ex codice Thuaneo, id est regio mox indicato; alium adhibuerunt Bouqueti continuatores (X, p. 215; XI, p. 158; XII, p. 8), qui non dubitaverunt quin haec Hugoni Floriacensi tribuerent [(21) 1Kb] . Quibus et ipse consentire debeo. Nam quae hoc libro leguntur cum historia illa [Col. 0813A] moderna ita conveniunt, ut eamdem originem facile agnoscas; neque tamen alter ex altero descriptus esse potest, neque Hugo ad sua usque tempora alienum librum adhibuisse censendus est. Haec igitur eumdem auctorem easdem res simili modo diversis temporibus exponentem arguunt, qui altero libello brevius res Francorum tantum regum tradit, altero ad Mathildam imperatricem scripto etiam aliarum regionum historiam tangit. Et Francorum historiam posteriorem dixerim, quippe quae non solum singulas res fusius accuratiusque exponat [(22) 1Kb] , sed nonnunquam etiam melius sit disposita necnon errores tollat priori libro commissos [(23) 1Kb] . Alibi quidem scriptori evenit, ut veram narrationem postea omitteret falsamque reciperet [(24) 1Kb] .

[Col. 0813B] A Duchesnio (III, p. 334-346) aliud fragmentum historiae Francicae editum est, cujus finem omisit, quem cum (Hugonis) libro IV, p. 96 edito plane convenire dixit. Sed etiam in priore parte Hugonis deprehendes vestigia, sed additionibus quibusdam involuta, quas ex codice Sancti Maglorii Duchesnius receperat. Quibus resectis, iterum ea habemus quae cum Historia moderna conveniunt; et vix dubito quin codex Loiselianus, a Duchesnio hoc loco adhibitus, aut idem opus aut valde simile contineat, quod in Sancti Maglorii codice novis interpolationibus auctum est. Quem librum ne cum altero ejusdem monasterii supra allato confundas cave.

Pithoeus SS. coaetanei col. I, p. 407 (510 ed. [Col. 0813C] Francof.), col. II, p. 83) et Duchesnius (II, p. 630, IV, p. 85) ex codicibus Floriacensi et Thuaneo etiam historiam Francorum, usque ad a. 1110 continuatam, ediderunt, quae et ipsa ad Hugonis opera accedit, maximeque cum historia moderna similitudine quadam conjuncta est. Sed sermonem uberiorem, elegantiorem dices, multa quoque ab Hugonis operibus et mente aliena invenies [(25) 1Kb] , ideoque hoc opus potius ex Hugonis aliorumque libris adornatum quam ab ipso compositum judicabis.

Restat ut de alia brevi Francorum historia dicamus, quam in codicibus Bruxellensi et Bernensi in [Col. 0814A] fine voluminis collocatam videmus. Haec cum Hugone nihil fere habet commune, sed posteriori parte continuatione Aimoini nititur [(26) 1Kb] , alibi vero praesertim monasterium Sancti Dionysii prope Parisios respicit et res exhibet valde fabulosas [(27) 1Kb] , quales hic ortas et propagatas esse scimus [(28) 1Kb] . Notitias et libros historicos hic scriptos, Gesta dico Dagoberti et fragmentum De coronatione Pippini regis ejusque filiorum [(29) 1Kb] , praesertim sequitur; at uno tantum loco Floriacensis monasterii facit mentionem [(30) 1Kb] . Praeterea ex Gestis Francorum Fredegarii Historia epitomata et Paulo Diacono priorem libri partem consarcinavit, cui libellum de majoribus domus subdidit. Haec eadem fere sunt opera quae in magna illa rerum Francicarum collectione conjuncta videmus. [Col. 0814B] Cum vero libellum De majoribus domus aliaque ad verbum fere scriptor retinuerit, prima libri parte fontibus ante nominatis liberius usus est: et fortasse non hos ipsos adhibuisse, sed antiquioris historiae Francicae compendium aliquod [(31) 1Kb] libello illi simile habuisse judicandus est, quod cum sequentibus conjunxit. Denique ex epistola synodi Carisiacensis ad regem Ludovicum a. 858 scripta duo recepit fragmenta [(32) 1Kb] , proprio Marte vero nonnisi ultimorum regum acta breviter recensuit. Quae si cum Hugonis operibus conferantur, huic nemo ascribere velit. Eadem vero historia, verbis quibus incipit: Antenor et alii profugi satis nota, paulo post additionibus quibusdam et brevi continuatione usque ad a. 1137 aucta et ita saepius est [Col. 0814C] descripta, necnon novis additamentis temporis decursu valde amplificata. Ejusmodi codices sunt Parisiensis regius n. 5999 (Arch. VII, p. 65), Lugdunensis Lat. n. 20 (ib. p. 133), Parisienses regii n. 4937, 4938, alii. Abbreviatio gestorum Franciae regum titulus est, sub quo Bouquet plura ejus fragmenta in Collectionem suam recepit (VI, p. 238; VII, p. 255; X, p. 236; XI, p. 213; XII, p. 67), usus codicibus mox indicatis Parisiensibus et alio S. Victoris n. 419. Continuationes vide ibidem (XII, p. 285; XVII, p. 432).

Denique brevissima Francorum historia---c. a. [Col. 0815A] 1108, sub Ivonis nomine saepius edita est (Ivonis Opera, et Freheri Corp. hist. p. 51-54), quam alii Hugoni tribuere malunt [(33) 1Kb] . Sed nihil habet quod hujus ingenium vel sermonem arguat.

Quibus expositis, quatuor Hugoni tribuenda esse opera, tria ipsius nomine inscripta, quartum in codicibus titulo destitutum, vidimus. Haec sunt: A. Ecclesiastica historia, quatuor libris digesta; B. eadem sex libris edita; C. Francorum Historia brevis et succincta; D. Actus modernorum regum Francorum.

Priores (A. et B.) in antiqua tantum historia versantur et res ab aliis narratas colligere et brevius reddere volunt. In his adornandis Hugo iisdem fontibus usus est quos apud plerosque medii aevi scriptores [Col. 0815B] viguisse constat: chronographis veteribus, historiis ecclesiasticis et Romanis. Ad quos accedit Anastasii Historia tripartita post ab Hugone inventa. Ultimis vero libelli plagulis Hugo praesertim Adonem et Einhardum sequitur; de Floriacensi monasterio in secunda editione quaedam tradit quae aliis verbis in libro Miraculorum sancti Benedicti leguntur; et nonnisi pauca habet peculiaria. In his igitur libris nonnisi colligendi et disponendi diligentia laudari potest; neque tanta doctrinae copia excellunt quantam apud Ekkehardum, Sigebertum aliosque miramur. Explicationes quas Hugo adjecit et ipsae nunc paucis placebunt, quamvis ingenium candidum et animum sincerum probent.

Historia quoque Francorum et moderni Francorum [Col. 0815C] Actus magnam partem aliis nituntur auctoribus, quos Hugo suo more non semper ad verbum exscribit, sed ita sequitur ut longiorem ipsorum narrationem breviorem reddat et cum aliis conjungat. Hi vero praesertim ad manus fuere libri: Annales Bertiniani et breves Floriacenses [(34) 1Kb] Flodoardi Chronicon, Historia Senonensis, Aimoini libri De miraculis sancti Benedicti [(35) 1Kb] , Hugonis Flaviniacensis Historia Virdunensis [(36) 1Kb] . Northmannorum expeditiones fusius noster exponit ibique cum Willelmo Gemmeticensi in multis convenit, neque tamen ipsius verba unquam retinet et non paucis locis [Col. 0816A] etiam rebus narratis longius ab eo recedit, ita ut aliam hujus gentis historiam, vel ex ipso Willelmo vel certe ex communi fonte haustam, adhibuisse videatur, eam fortasse quam in codice Parisiensi S. Germani n. 1085, f. 70, Vo 82 legi [(37) 1Kb] . Expeditionem primam Hierosolymitanam ita tradit, ut maxime Gesta illa Francorum et aliorum Hierosolymitanorum (BONGARS I, p. 1 sqq.) sequatur, nonnunquam vero propius ad Balderici Dolensis Historiam ex illis haustam accedere videatur, ita ut utrumque librum ab Hugone lectum esse [(38) 1Kb] fere statuerim. De suis Hugo hinc inde quaedam addidit, maxime de monasteriis aedificatis, de rebus Floriaci gestis necnon alia quae ad regalem familiam pertinent. Ubique brevis quidem est scriptoris narratio [Col. 0816B] neque erroribus caret gravioribus, quos vel ab aliis recepit vel ipse commisit [(39) 1Kb] ; at multa quoque continet quae alibi frustra quaesieris, ita ut in tanta scriptorum rerum Gallicarum penuria haec magni faciamus oporteat. Sermone Hugo utitur simplici et minus culto, qualem vix a scriptore erudito et aliis quoque operibus probato exspectaveris.

Hugo enim monachus Floriacensis vir fuit sua aetate scientia conspicuus et a multis non mediocri laude ornatus. Patriam ipse indicavit. In margine codicis Paris. regii n. 4963 (Hist. eccles. ed. 1.) epilogo incipiente legitur: Hugo qui hunc libellum a diversis codicibus defloravit Hugo de Sancta Maria cognominatur a quadam villula patris sui, in qua est sita aecclesia sanctae Dei Genetricis Mariae. Eodem [Col. 0816C] modo librorum titulis saepius nuncupatur; ibique monachus vel alumnus S. Benedicti Floriacensis audit [(40) 1Kb] . Quo tempore hoc monasterium intraverit non constat; sed ibi saeculo XII incipiente vixit et Ecclesiae veteris gloriam suis scriptis auxit. Familiaritate quadam cum viris feminisque ejus temporis praestantissimis conjunctus fuisse videtur. Historias suas et Adelae comitissae et Mathildi imperatrici inscripsit, alium librum eumque gravissimum Mathildis patri Heinrico Anglorum regi direxit, De regia potestate et sacerdotali dignitate, quo regni et Ecclesiae contentionem dirimere et ad justam aequamque [Col. 0817A] pacem referre studuit. Ex inscriptione prologi satis patet de altero illo Hugone de Floriaco tanquam nujus libri auctore minime esse cogitandum.

Primo Hugo libro regalem potestatem a Deo esse institutam, ideoque quasi sanctam et a rebus ecclesiasticis minime alienam ostendere conatur; secundo vero regiam et sacerdotalem potestatem conjunctas esse debere, »ut ambae sibi invicem fideliter adhaerentes mutuo socientur et compaginentur« rationibus multis probat et exemplis confirmat, quae ex historia veteri et recentiori desumit. Judicium justum et animum Ecclesiae haud valde pronum ubique prodit, et cum Ivo Carnotensis, Hugonis amicus, eamdem fere sententiam tueretur, factum est ut dissensio modo ab his indicato componi posse aliis [Col. 0817B] quoque videretur [(41) 1Kb] , id quod primum in Anglia, postea etiam in Romano imperio factum esse constat.

Quo anno hunc tractatum finiverit, certo indicari nequit; sed procul dubio inter a. 1100, quo rex Heinricus fratri successit, et 1106, quo in concilio Londinensi regis et archiepiscopi lis composita est, in eo scribendo occupatus fuit, ita ut historias sequentibus annis elaboratas liber ille praecesserit.

Scripsit Hugo praeterea Vitam sancti Sacerdotis episcopi Lemovicensis, antiquiorem textum nimis rudem secutus, ita ut magis sermonem quam narrationem dedisse censendus sit [(42) 1Kb] . Praemissa est epistola Arnoldo abbati Sarlatensi directa, ubi breviter [Col. 0817C] libri panditur ratio et consilium. Vitam edidit [Col. 0818A] Henschenius Acta SS. (Mai II, p. 14) ex cod. Sarlatensi.

Ultimo loco liber nominandus est Miraculorum a sancto Benedicto Floriaci patratorum, post Adrevaldum, Adelerium, Aimoinum et Rodulfum ab Hugone susceptus et usque ad annum 1119, continuatus [(43) 1Kb] . Liber ineditus est, ideoque quid ad Hugonis vitam vel temporis illius historiam satius cognoscendam conferre possit, nos latet. Certe post caeteros libros huic operam navasse videtur, quem fortasse tam diu continuavit, quam vita superstite gaudebat. In sancti patroni, cui vitam dedicaverat, miraculis, ut sibi videbantur, enarrandis calamum deposuit, qui multis annis rebus tam publicis quam ecclesiasticis exponendis praecipuam curam adhibuerat. [Col. 0818B] Hugonem non diu post a. 1119, mortuum esse, verisimile est. Sed nemo annum vel diem enotavit.

Inter rerum Germanicarum scriptores Hugo Floriacensis vix potest referri; nam rarius ea tetigit quae trans Rhenum gerebantur et vix quidquam certi de his compertum habuit. Ideo libri quoque ejus apud Germanos rarius legebantur. Albericus [(44) 2Kb] aliique [(45) 1Kb] historiam ecclesiasticam ad manus habuerunt, Francorum vero historiam ne ille quidem legisse videtur, neque ejus vestigium cis Rhenum me invenisse recordor. Magis haec rerum Gallicarum scriptoribus placuit, quamvis plerosque non vera Hugonis opera, sed libros ipsi obtrusos, praesertim Senonensem illam historiam, secutos esse [Col. 0818C] nunc pateat [(46) 1Kb] . Etiam Freherum, Duchesnium, [Col. 0819A] Bouquetum aliosque qui Francorum historias ediderunt, de Hugone male esse meritos, falsa ipsi tribuentes, genuina plerumque omittentes, jam supra dixi. Ita vero factum est, ut nunc demum Hugo falsa quidem gloria careat sed merita laude potiatur.

Editionis vero nostrae atque ordo haec sunt:

A. Incipimus ab Historiae ecclesiasticae prima editione, ex qua epistolam dedicatoriam, singulorum librorum praefationes, initia et fines, nec non epilogum ad comitissam Adelam missum exhibemus, quarti libri vero ultimam partem cum altera editione ita contulimus ut lectionis varietatem diligenter enotaremus. Usi sumus

1) C. Parisiensi regio n. 4963, jam supra indicato, quem ipse Parisiis perlustravi, plenius sed minus [Col. 0819B] diligenter ante 30 fere annos DD. Sporlin et Turles in societatis nostrae usus exscripserunt;

2) C. Bernensi n. 208, ex quo epilogum descriptum penes nos habemus

B. Sequitur altera Historiae ecclesiasticae editio, ex qua eodem fere modo ea desumpsimus quae libri ordinem et auctoris laborem explicare possunt, additis tamen ultimis libri VI capitibus, quibus res Caroli M. successorumque ejus enarrantur. Ex magna codicum copia, quos supra recensui, hi ad manus fuerunt:

1. C. Parisiensis, S. Victoris n. 311, liber optimae notae, quem inde a sexto libro nonnullis locis cum editis comparavi.

2. C. Vindobonensis Hist. prof. n. 682, inde a libri [Col. 0819C] IV initio a Pertzio cum Rottendorffii editione collatus.

3. C. Bernensis n. 324, Senonensi necnon Fossatensi continuatione vel interpolatione auctus. Praefationes et inde a Pippini tempore ipse textus in usus nostros descripta sunt.

Caeteros codices, praesertim Parisienses, evolvisse, eorumque ordinem enotasse satis visum est.

Huic subjecimus Historiam Francorum Senonensem, quam in codice 3 aliisque Hugonis libro adjectam legimus, prima hujus libelli parte ex Duchesnii editione (III, p. 349) suppleta. Secuti sumus praesertim

1*. Codicem olim S. Maglorii (Saint-Germain [Col. 0819D] Francois Harlay n. 485), quem primum haec cum Hugonis opere conjunxisse supra dixi.

Ex 3 etiam ea recepimus quae in Fossatensi monasterio inserta sunt et ad hoc maxime coenobium respiciunt.

Praeterea vero etiam ex Aimoini Floriacensis libro De miraculis S. Benedicti saec. XI incipiente (a. 1005) scripto ea seligere placuit quae ad Franciae regum successionem spectant. Haec enim non solum in continuationem Historiae ab Aimoino inchoatae [Col. 0820A] transierunt, sed etiam in Chronico S. Benigni Divionensi descripta indeque in Hugonis Flaviniacensis librum sunt translata. Brevia sunt, sed quae non sine causa, quippe veteris et diligentis scriptoris testimonia, magnam nacta sunt auctoritatem. Mabillonii editionem (Acta SS. ord. S. Benedicti IV, 2, p. 356 sqq.) secutus sum.

C. Brevem Francorum historiam, quam ab Hugone scriptam putamus separatim edere noluimus, cum eaedem res iisdem fere verbis nonnisi ordine mutato in alio libro (D.) sint repetitae. Minus etiam nostri consilii esse potuit, magnam illam collectionem historicam, qua hujus libri fragmenta cum aliis excerptis sunt conjuncta, huic volumini inserere. Sed praecipuam lectionis varietatem sequenti operi [Col. 0820B] subjecimus, codice usi Bernensi n. 90, cujus apographum prope nos habemus, necnon Duchesnii collata editione (IV, p. 96-98).

D. Librum »qui modernorum regum Francorum continet Actus,« operum ab Hugone confectorum utilissimum, jam prima vice integrum exhibemus. Codicem Leodiensem Bethmannus noster fideliter exscribendum curavit, cujus vestigiis semper fere inhaerere potuimus. Liber ipso teste non una manu exaratus est, sed altera hic illic singulas lineas imo integras fere paginas chartae intulit, nigriori plerumque usa atramento eodem quo aliquot lineae (praef. c. 8, 11) expunctae sunt; semper vero narratio sine interruptione procedit, ita ut duo scribae dictantis verba recepisse videantur. Textus raris [Col. 0820C] mendis iisque levissimis aspersus est. Pauca tantum in verbis scribendis mutavi, e pro ae in vocabulorum fine positum, nimium litterae c pro t, n pro m usum et quae sunt ejusmodi, scribis potius quam auctori tribuenda.

Ultimo loco historiam regum Francorum monasterii Sancti Dionysii posuimus, qualem in codice (1 Bruxellensi et 2) Bernensi reperiri supra dictum est, quibuscum ultima eaque genuina libri parte 3) Bouqueti editionem ejusdem historiae usque ad a. 1137 deductae comparavimus; ibique 3a) codicem S. Victoris n. 419 indicat.

Hoc modo vero factum esse confido ut non solum Hugonis scripta recte discerni possint et dijudicari, [Col. 0820D] sed etiam caeterae Francorum historiae s. XII scriptae e tenebris sint evolutae, earumque tempus, ordo et conjunctio ita stabilita, ut cuique ad genuinas rerum notitias facilis jam pateat accessus. Quod si haec me non fefellerit opinio, magnum quem per plures annos in hanc editionem impendi laborem, quamvis perpaucos ipsi historiae Germiniae fructus tulerit, non incassum dixerim. Multa collegi et inter se comparavi, ut haec pauca imprimerentur. G. WAITZ.




[Col. 0821]
[EX HISTORIA ECCLESIASTICA EXCERPTA.]



[EX HISTORIA ECCLESIASTICA EDITIO PRIMA LIBRIS IV DIGESTA.]



INCIPIT LIBER [Col. 0821A] HISTORIAE ECCLESIASTICAE GESTORUMQUE ROMANORUM ATQUE FRANCORUM COMPREHENSUS BREVITER AB HUGONE DE SANCTA MARIA [1 1Kb] .

Dominae suae ADELAE venerabili comitissae HUGO, sancti Benedicti Floriacensis alumpnus, magnae felicitatis decus.

Dignum censeo, serenissima domina, munus presentis operis mansuetudini vestrae supplici affectu dedicare, cum sitis nostri aevi multis preponenda proceribus, tum generositate preclara, tum probitate precipua, tum quoniam estis litteris erudita, quod est gentilitium sive civilitas magna. Munus autem meum hunc appello codicellum compendiosa brevitate subtilissimum, qui sua vos amenitate delectet [Col. 0821B] et adhortetur ad benefaciendum, et ad vitam bonis moribus exornandam. Non quod non sitis satis decenter magnis virtutibus adornata, sed quod semper in melius proficere commonemus. Aecclesiasticam enim relegens historiam a multis historiologis per partes editam et modis variis comprehensam, hoc uno volumine decrevi coartare et coadunatis mihi quam pluribus libris deflorare, veritatisque medullam de singulis diligenter extrahere, utens eorumdem auctorum verbis in quibusdam locis, aliquando vero sermonibus meis. Certe laboriosum valde negotium, quoniam brevitatem nonnunquam comitatur obscuritas, cum et luculentus esse contendo et brevis esse laboro. Ceterum omnia quae [Col. 0821C] ibi a mea rusticitate dictata repperiuntur, inculto sermone perorata probantur [2 1Kb] . Verum utcumque haec dicta sunt poterunt tamen legentibus prodesse, et uberiorem gestorum seriem ad memoriam revocare, indoctis scilicet atque doctis ac secularibus negotiis occupatis, illis maxime qui in legendis divinis Scripturis magnum in vita positum solamen existimant, dum ille qui multa legit eadem ibi breviter recordatur et compendio ignarus instruitur. Si quis autem his contentus esse noluerit, hunc ad opulenta et magnifica volumina de quibus haec sumpsi transmitto. Calumpnosis vero sive mordacibus viris patet in me, confiteor, campus calumpniandi profusior, quia tam arduum opus nimis audacter arripui, quod esset viris eruditis reservandum. [Col. 0821D] At invidis sive scurrilibus, qui propter superbiae typum mea forsitan scripta superbo despicient supercilio, respondeo, quia de illorum nominibus reminiscendis [Col. 0822A] non erit, sicut suspicor, postmodum posteritas laboratura, sed eque ut probra ita eorum preconia tecta manebunt. Vestri autem nominis monimentum, domina mea, tam hujus libri occasione, quam bonorum operum executione, quibus incessanter operam impenditis, perenniter posteris relinquetur; nec poterit umquam ullo oblivionis tempore terminari. Igitur hoc exile munus a me vobis oblatum gratanter suscipite, et ab improbis favore vestro defendite. Sapientes enim quondam antiquorum gesta virorum non negligenter preteribant, sed ad institutionem presentis vitae libris inferebant. Siquidem per historiam preteriti temporis series comprehenditur, et per regum et imperatorum successiones multa necessaria perscrutantur. Ergo ab Octaviano Augusto exordium narrationis [Col. 0822B] incipiam, et Romanorum imperatorum et presidum nomina simul et gesta ibi curiosissime denotabo usque ad Karolum Magnum et ejus filium Ludovicum. Ecce habetis quod otiabunda legatis: actus videlicet antiquorum imperatorum et quorundam Deo amabilium virorum pariter memorabiles actus ab incarnatione dominica usque ad tempora prefinito. Quibus si fueritis intenta, non deprimet inertia acumen ingenii vestri splendidum et honestum. Porro de virtutum vestrarum preconio, quas originis vestrae sublimitas et naturae felicitas nobis infuderunt, modo loqui erubesco, ne videar uti levitate parasitica. Loquar autem alias ubi fuerit oportunum. His autem qui sinistrorsum suscepturi sunt, quod hoc [Col. 0822C] opus vobis dedicavi, respondeo: beatum Hieronymum presbyterum sanctam Paulam et ejus filiam Eustochiam multis scriptis honorasse saepe, et venerabilem Gregorium antistitem Romanum Theudelindae Italorum reginae quatuor dialogi sui libros transmisisse. Sed et mulier secus pedes Domini sedens audiebat verba oris ejus, tanto Phariseis et Saduceis non solummodo sed et ipsis Christi ministris melior, quanto devotior. Sexus enim femineus non privatur rerum profundarum intelligentia, verum, ut in sequenti lectione lucide declarabimus, solet aliquando feminis inesse magna mentis industria et morum probatissimorum elegantia.

Preterea hujus historiae liber nimis profunda latenter continet Aecclesiae sacramenta. Nam sicut primum [Col. 0822D] hominem a Deo formatum sexta conditi mundi die scriptura tradente cognovimus, sic sexta mundi aetate redemptum declarabimus. Et sicut eundem [Col. 0823A] hominem de immaculata terra factum esse didicimus, sic Salvatorem nostrum natum esse de intemerata virgine fideli relatione demonstrabimus. Et sicut Adam sexta ebdomadis die a Deo inspiratus accepit ab eo liberi arbitrii sui potestatem, per quam non servili necessitate sed ingenua voluntate obediret Creatori, ut et de obedientia vitae aeternae pretium et de inobedientia merito consequeretur interitum, ita sexta mundi aetate liquet homines accepisse de coelo Spiritum sanctum, per quem legem Domini sive voluntatem ejus liberaliter, non serviliter sicut ceterae creaturae, sed quasi filii carissimi, possent adimplere. Quas enim rationabiles creaturas prima aetate condidit omnipotens Dominus, angelicam scilicet et humanam, quibus liberi arbitrii [Col. 0823B] potestatem dedit, ut hac facultate ditatae in Creatoris sui laude perenniter permanerent. Sed quia prior, id est angelica, non tamen tota, viciata et per superbiam ab amore sui Creatoris recedens erumpnosa facta fuerit, contra humanam invidia inardescens naturam, subgessit ei offendiculum peccati, ut eam impietatis suae nevo pollueret, magnum credens esse sibi solatium, si una ruerent et sui reatus poenam pariter paterentur. Quod divina majestas non pertulit, sed humanam naturam ad pristinam decrevit reformare dignitatis nobilitatem. Unde sumpsit de femina carnem, ut haberet in ejus incarnatione [3 1Kb] ipsa humana natura, unde posset ad illam quam perdiderat beatitudinem ejus beneficio [Col. 0823C] remeare. Ostendit ergo Dominus in angelica natura, quam punivit, justitiae suae censuram, et in humana, quam redemit, miserationum suarum dulcedinem. Universae quippe viae ejus misericordia et veritas. Itaque sicut per Adam prima mundi aetate merorem mortis invenimus, ita per incarnati Verbi mysterium sexta ibidem mundi aetate, sicut supra retulimus, vitae aeternae jocunditatem recuperavimus. Antequam tamen haec fierent, tertia jam mundi aetate extitit Abraham patriarcha, a quo ritus et religio circumcisionis sumpsit exordium, cum omnes gentes corruptae errore simulacris immolarent. Demum vero data est lex Judaico populo, qua verus Dominus coleretur. Et Dominus quidem, qui cuncta de nihilo fecit, uno momento temporis potuisset omnia [Col. 0823D] simul facere et universum genus humanum ad sui reverentiam cultumque perducere. Sed non fecit, immo secreto et inscrutabili sacramento non in mundi principio sed opportuno tempore disposuit nasci de Virgine. Qui ubi mundo per nativitatem humanae carnis serenus illuxit, ex Judaico et gentili populo sexta mundi aetate unam Aecclesiam congregavit, et ita sibi invicem utrumque populum intra eandem Aecclesiam uno spiritu foederavit, ut jam non [Col. 0824A] esset ibi ulla diversitas, sed una libertas. Quod autem de femina nasci voluit, magnum nobis benignitatis suae beneficium ostendit et immensum humilitatis exemplum. Ceterum carne contaminari non potuit, qui carnem mundare venerat. Potuit tamen secundum carnem nasci, crucifigi atque resurgere ad salutem nostram miro et ineffabili modo sine injuria impassibilis et incommutabilis majestatis. Verum tam pia sacramenta non potest rimare perfidia superborum, quia non vult credere. Aecclesia vero sancta haec omnia in Domino Jesu Christo sinceritatis affectu credit et complectitur et magna devotione prosequitur [(47) 1Kb] . Ergo et vos Aecclesiae Domini filia haec eadem sacramenta intenta mente percipite et letabunda legite et legendo credite.


[Col. 0824B] Vive, vale, gaude, multa dignissima laude
Progenies regum, cleri populique columpna,
Quam probitas morum, quam nobilitas atavorum
Exornant eque; cedant tibi prospera quaeqae!


Explicit epistola.



INCIPIT PROOEMIUM SIVE LIBER PRIMUS HISTORIAE ECCLESIASTICAE, QUAEQUE BREVITER EST AB HUGONE DE SANCTA MARIA MONACHO SANCTI BENEDICTI FLORIACENSIS MONASTERII TRANSFORMATA VEL DEFLORATA, ANNO AB INCARNATIONE DOMINI MILLESIMO CENTESIMO NONO.

Antequam tamen opus propositum adgrediar explanare, ecclesiasticas scilicet historias letissima [4 1Kb] suavitate refertas compendiosus breviator deflorare, primum oportunum existimo presenti volumine de Judaicae plebis statu quaedam perstringere, ne illorum famosissimam generositatem penitus videar [Col. 0824C] silentio preterire; de quorum constat origine Dominum nostrum Jesum Christum carnem suscepisse. Igitur ab Abraham eorum patriarcha usque ad ejusdem Christi nativitatem quandam narrationis lineam deducam; a Syriae regno vel regibus exordium sumens, et a tertia mundi aetate, qua legitur Ninus regnasse, sub quo natus est Abraham; multa quae quinque libri continent Moysi ab initio seculi pretermittens.

A constitutione quippe mundi usque ad modo dictum Ninum inveniuntur anni tria milia et centum octoginta quatuor, qui ab omnibus historiographis gentilibus vel omissi, vel ignorati sunt. Quibus et ego causa compendii pretermissis, a notissimis regum [Col. 0824D] imperatorumque temporibus hanc ecclesiasticam historiam ordinare studebo et precedentium rerum signis legitime confirmabo, illud recolens quod Lucas evangelista, cum dominicae incarnationis texeret historiam, Herodis regis Judaicae gentis in ipso sui sancti Evangelii principio intulit mentionem. Fuit, inquit, in diebus Herodis regis Judeae sacerdos quidam nomine Zacharias de vice Abia. Itemque post pauca: Exiit edictum a Caesare Augusto [Col. 0825A] ut describeretur universus orbis, Caesaris Octaviani faciens iterum mentionem. Oportet enim, ut opinor, a notissimis regibus vel imperatoribus catholicis viris ecclesiasticas historias ordinare, et ab his quae celebri fama feruntur etiam apud gentiles perfectissime roborare. Unde ego a Nino regum antiquorum notissimo nunc incipiam.

Itaque rex primus, qui dudum regibus habitum morem, quibus fines regni magis tueri quam preferre mos erat, nova regni cupiditate mutavit et bella finitimis intulit, Ninus, cujus supra meminimus, legitur extitisse. Qui dum totam Syriam et alias multas Orientis provincias sibi subegisset et per annos 50 regnavit. Quibus . . . . . . . . . . . . . . . . . . . . . . . . . . . . . . . . . . . . . . . [Col. 0825B] Hoc nunc de statu Judaici populi et templi dixisse sufficiat, ut ad ecclesiasticam cursum transferamus historiam [5 1Kb] .

Oportunum tamen adhuc esse cognosco, ut et de Parthis aliquid dicam, cum quibus Romanus populus orbis imperium legitur divisisse. Principium igitur ab origine strictim est repetendum. Tantum enim regnum silentio prorsus preteriri fas non est. Sed quia Parthi Scytharum exules extitere, sicut ipsorum vocabulo deprehenditur---Scythico enim sermone Parthi exules appellantur---de Scytharum regno prius pauca narrabo. Scytharum igitur gens [6 1Kb] ut lib. II editionis alterius partibus sex digestae, infra . . . . . . . . . . . . . . . . . . . . . . . . . . . . . . . . . . . . . . . . . . . . . . . . [Col. 0825C] quem ultorem paterni sanguinis futurum metuebant. Ad extremum vero saepe nominati Parthi, cum jam se pares magnitudini Romanorum crederent, Romana signa, quae Crasso interfecto deripuerant, ultro Octaviano Augusto reddiderunt, et obsidibus traditis firmum foedus cum eo pacti sunt. Plus enim apud eos memoratus Augustus favore nominis sui fecit, quam facere quisquam alius imperator armorum robore potuisset. His etiam nunc de Parthis breviter expeditis, opus propositum nunc conabor invadere et a notissimis Romanorum imperatorum temporibus, sicut supra promisi, totam hanc historiam legitime confirmare. Ab Octaviano Augusto quippe imperatorum nomina Romanorum [Col. 0825D] ibi seriatim pernotabo usque ad Karolum Magnum ejusque filium imperatorem Ludovicum, et tempora quibus floruerunt lucide designabo, sicque secundum eorum catalogum rerum relationes gestarum ita temporibus assignabo, ut, si modo dictum decurras catalogum, quid sub unoquoque imperatore gestum sit, evidenter agnoscere possis. Sed et sanctorum successiones apostolorum et presidum [7 1Kb] nomina Romanorum hic inseram, quive viri catholici locis celeberrimis post ipsos apostolos regendas susceperint Ecclesias adnotabo. Nec preteribo persecutionum [Col. 0826A] turbines, quibus sancti martyres diversis temporibus pro Christo carceribus trudi edictis principalibus urgebantur. Sed illi divino amore flagrantes, sevientibus in necem illorum regibus et legibus et ducibus et gentibus, flecti nullis cruciatibus potuerunt, semper inexpugnabiles permanentes. Hos primitiva flores tulit Ecclesia, et his adhuc stipata vernat mirabili varietate. Horum denique meminisse semper erit utile. Preterea perfidos non pretermittam philocumpos, id est amatores jactantiae, qui maligno afflati spiritu divina coinquinare dogmata frivolis adinventionibus voluerunt. Horum etiam erroribus locis oportunis, paucis quidem sed affatim, Dei opitulante juvamine, curabo respondere. Extremam quoque templi eversionem, quae facta [Col. 0826B] est sub Vespasiano et Tito, non tacebo et [8 1Kb] dejectionem sive depopulationem rerum illarum quae dicebantur Sancta sanctorum, licet fuerit umbra non veritas; umbra tamen designat vestigia veritatatis et intuentibus diligenter signis quibusdam futura solet exprimere.



INCIPIT AECCLESIASTICAE LIBER HISTORIAE SECUNDUS.

Secundus Romanorum monarchus, interfecto Julio Caesare, Octavianus Augustus extitit, quo [9 1Kb] . . . . . . . . . . . . . . . . . . . . . . . . . . . . . . . et Arnobius Affricanus rethor sapientissimus [10 1Kb] .


Explicit liber secundus, quamvis primus proemii speciem videatur obtinere.



INCIPIT PROLOGUS TERCII LIBRI, IN QUO CONTINETUR GALLIAE SITUS.

[Col. 0826C] Precedenti libro Spiritus sancti suffragio pauca de quibusdam primitivae Ecclesiae sanctis, qui post nostri Salvatoris nativitatem et ejus ad coelos gloriosam ascensionem pressuras innumerabiles pro fide sustinuere catholica, peroravi; presenti vero volumine temptabo, si possum, de illis qui pacis et tranquillitatis diebus floruerunt aliquid etiam dicere; ab illo tempore ducens exordium quo Romani imperatores idolis abrenunciantes, pro quibus olim persequebantur christianos, verum Deum coeperunt colere, qui mundi fabricam condidit universam. Nullo enim tempore destitit Deus in vinea sua, id est in sancta Ecclesia, idoneos operarios conducere; ipsa vero tanto latius fructuosos palmites circumquaque [Col. 0826D] diffudit, quanto duriora pro Redemptoris sui nomine certamina toleravit. Sed et quorundam hereticorum perfidiam hoc etiam libro denudare curabo, ne quisquam christianus eorum umquam reciaculis illaqueatus capiatur. Solent enim heretici quasi aucupes muscipulam suae fraudis abscondere et quibusdam simulationibus venenum suae nequitiae subornare, ut incautos decipiant et suae telo perfidiae confodiant; quod ubi forte fecerint et hominem quolibet particulo sui erroris nevo resperserint [11 1Kb] , mox miserabiliter inextricabilibus nexibus [Col. 0827A] impedire satagunt eumque semper ad deteriora protrahunt, donec in profundum erroris veniat, quisquis eorum dolos et fraudulenta labia quasi virus mortiferum non evitat. Velatur enim divini muneris efficatiam iniquitas. Diabolus ergo hereticorum subdola versutia post persecutionis tempora, quae sustinuit Ecclesia primitiva, magno molimine temptavit subvertere catholicam fidem. Sed pietatis Dei munificentia contra prefatam nequitiam armavit sanctos suos proceres, quosdam videlicet confessores, qui magno suo labore eorum dolos pessumdarent et sacrae fidei lineam uberiori facundia roborarent. Quorum profecto meritum a martyrii dignitate non degenerat. Denique constat, quod omnes quos ecclesiastica fides non illuminat cecitas [Col. 0827B] erroris obnubilat, et quos Christus, qui de tota mundi massa suam sibi congregavit Ecclesiam, non colligit, hos profecto diabolus ad interitum secum rapit.

Incipiam etiam a meo insere operi proposito quaedam capitula de gestis Francorum. Non enim fas est preterire penitus tantae gentis virtutem, quae Gallorum gentem asperam, audacem, bellicosam et cunctis regnis terribilem ipsisque etiam Romanis imperio terrarum florentibus formidabilem, suis armis subigere et sibi retinere potuit. Prius tamen ipsius Galliae situm, quam nunc prefata Francorum gens incolit, breviter comprehendam atque depingam.

[Col. 0827C] Igitur universa Gallia . . . . . . . . . . . . . . . insulas Cycladas, ut infra col. 835-836.

His prelibatis nunc ordinem historiae curabo evolvere.

Constantinus Magnus, Constantii moderatissimi et egregii principis filius, in Britannia [12 1Kb] . . . . . . . . . . . . . . . . . . . . . . . . . . . . , . . . . primus ex Grecorum gente Romano potitus est imperio [13 1Kb] .


Explicit liber tercius.



INCIPIT PROLOGUS LIBRI QUARTI, IN QUO CONTINETUR ITALIAE SITUS SECUNDUM SENTENTIAM HISTORIOLOGI PAULI.

Quoniam his qui diversis occupantur curis tedet multos evolvere libros, placuit mihi immensum pelagus [Col. 0827D] ecclesiasticarum historiarum compendiose colligere et numerosam librorum copiam hoc uno volumine comprehendere, prolixam in eo orationem summopere facere devitans, quae solet aliquando quibusdam magnum generare fastidium. Quero ergo eis placere quos semper brevis et aperta delectat oratio. Verum cernens nunc hoc etiam meum exercitium modum propositae brevitatis evadere, illud quod singulis heresibus in quibusdam locis, tametsi breviter, respondere consuevi, amodo pretermittam, [Col. 0828A] quamquam ea quae precedenti libro respondi magnum legentibus queant emolumentum prestare, quo et dogmata fidei christianae contraria valeant devitare et incautam simplicitatis imperitiam subterfugere. Poterunt, inquam, illis maxime prodesse, qui magna doctorum volumina, quibus eis responsum est, non habent, aut secularibus impliciti curis ea legere vel intelligere nullatenus possunt. Igitur historiali stilo contentus quod restat operis explanabo, Acephalorum [14 1Kb] tamen heresim pseudoprophetarum [15 1Kb] penitus non silebo. Sed et Italiae situm in presenti prologo paucis comprehendam et provintiarum ejus numerum subtiliter nescientibus intimabo.

Italia ergo patria sive regio Romanorum [16 1Kb] . . . . [Col. 0828B] . . . . . . . . . . . . et Gallia Cisalpina quae infra Alpes est vocitatur. Et haec de Brenno sive Gallis, quorum supra dudum meminimus, paucis dixisse sufficiat, ut ad historiae cursum sermo noster citius revertatur.


Explicit prologus.



INCIPIT LIBER QUARTUS.

Mauricius igitur Orientis imperium mortuo Tyberio consecutus, imperavit annis 21. [17 1Kb] . . . . . . . . . . . . . . . . . . . . . . . . . . . . . . . . . . [18 1Kb] Denique Nicephorus imperator Constantinopolitanus, cujus supra meminimus, post multas et insignes victorias de Sarracenis mortuus est, et Micahelgener ipsius ad imperium sublimatus est.


Explicit liber Historiae ecclesiasticae Gestorumque Romanorum atque Francorum.



INCIPIT EPILOGUS OPERIS PRECEDENTIS AD VENERABILEM SCRIPTUS BLESENSIUM MELDENSIUM ET CARNOTENSIUM COMITISSAM.
[Col. 0828C]

Haec, opinione liberalitatis vestrae provocatus, venerabilis comitissa, ab antiquis historiologis, velut apis a diversis floribus mel colligens, aggregavi; uno inquam, hoc [19 1Kb] volumine omnium Romanorum imperatorum et presulum nomina vel actus vobis recitavi, quique viri catholici in locis celeberrimis post apostolos regendas susceperunt Ecclesias indicavi. Graves quoque persecutionum procellas, quas primitiva pro suo Salvatore pertulit Ecclesia, peroravi, et jocundissimos confessorum flores quos [Col. 0828D] in pace protulit nominavi. Optimorum preterea virorum, Gallorum scilicet et ceterarum gentium, memorabiles actus a tercia mundi aetate usque ad obitum imperatoris [20 1Kb] Caroli Magni vobis decantavi. Dampnandas etiam hereticorum blasphemias et quomodo eis obsisti debeat breviter declaravi. Erumpnas quoque Judaici populi, quas pro suis impietatibus passi sunt et quibus propagantibus christianismus per orbem diffusus sit [21 1Kb] , scribere procuravi. Sed tam compendiosum et honestum [Col. 0829A] volumen non illiteratis principibus, quibus ars litteratoria spretui est, sed vobis merito dedicavi, ne nominis vestri monimentum ulla [22 1Kb] valeat umquam vetustate corrumpi, quae posterorum memoriae solet inimicari.---Apicem preterea celsitudinis [23 1Kb] vestrae si quis scire desiderat, Guillelmi famosissimi ducis Normannorum et regis Anglorum filiam vos esse cognoscat, illius videlicet qui memoratum sibi regnum sua subjugavit industria. Nullus rex nostrorum temporum illo sapientior felitior ac moderatior fuit. Ceterum illius regalem magnificentiam et liberalitatem nemo credo laudare sufficiet; non enim recte [24 1Kb] magnanimitate Rolloni suo antecessori debet adequari, sed tanto majori preconio potest efferri, quo Julium Caesarem et Claudium imperatorem [Col. 0829B] imitatus est, qui prefatam insulam, id est Anglorum terram, armis subegere victricibus; quod nullus Romanorum imperatorum preter illos ausus est aggredi. Tamen ille deficiens licet ducatus et regni sui principatum hereditario jure filiis suis, vestris fratribus, dereliquerit, morum suorum elegantiam et eam quae semper eum comitabatur affluentiam vobis [25 1Kb] deseruit; affluentiam enim ejus et morum elegantiam specialiter pre ceteris vestris fratribus possidetis, teste Gallia, quae nunc tota vestra liberalitate fulcitur et non mediocriter insignitur. [Col. 0830A] Multis igitur estis preponenda proceribus, sicut in hujus libri primo prologo dixi; tum generositate preclara, tum probitate precipua, tum quoniam estis litteris erudita, quod est gentilitium sive civilitas magna. Attavorum denique vestrorum splendidam hoc in epilogo subjiciam genealogiam, et demum alio, si vobis placuerit, libro tam attavorum vestrorum, Danorum scilicet atque Normannorum, quam regum gesta Francorum ab imperatore Ludovico, Karoli Magni imperatoris filio, usque ad haec nostra tempora breviter decantabo. Rollo igitur, cujus ante meminimus, antecessor principum Normannorum, Danorum dux potentissimus extitit; sed Karoli regis Francorum tempore post Ludovici imperatoris decessum per Sequanam [26 1Kb] intravit in [Col. 0830B] Galliam; ingressusque in eam, Normanniam sibi vindicavit. Admirabilis ei filius successit nomine Guillelmus, cui cognomen Longa spata fuit, qui Ludovicum, Karoli Francorum regis filium, sicut in libro quem vobis promitto non reticebo, ab exilio quo latebat Francorum sua potentia revocavit in regnum. Et huic Guillelmo successit Richardus, et Richardo alter Richardus. Richardo vero secundo successit Robertus, qui genuit honorabilem Guillelmum [27 1Kb] regem Anglorum, patrem vestrum.


Explicit Epilogus.



EDITIO ALTERA LIBRIS VI DIGESTA.
[Col. 0829]


INCIPIT LIBER PRIMUS HISTORIARUM ECCLESIASTICARUM.
[Col. 0829C]

Assiriorum igitur rex potentissimus fuit olim Ninus, qui bellum finitimis inferens regibus, omnes Asiae populos preter Indos sibi subjugavit, et annis in ea 50 regnavit. Quibus etc. . . . . . . . . . . . . . . . . . . . . . . . . . . . . . . . . . . . . . . . . Hoc nunc de statu Judaici populi et templi dixisse sufficiat (cf. col. 824). Hoc tamen non silebo, prophetas ejusdem gentis tam aetate quam sapientia gentiles philosophos precessisse, ne qua gens de antiquitate suae sapientiae super patriarchas et sanctos prophetas, quibus divina inerat sapientia, ulla se vanitate jactaverit [28 1Kb] . . . . . . . . . . . . . . . . . . . . . . . . . . . . . . . . . . . . . . . . . . . Multa etiam alia super his erant dicenda; sed quia [Col. 0829D] liber iste nimis extenditur, ratio moderationis exigit ut jam terminetur [29 1Kb] .


Explicit liber primus.



INCIPIT PROLOGUS LIBRI SECUNDI.

Igitur quoniam jocundum est sapienti sacras historias nosse, quarum sola superficies solet ab humanis mentibus nebulas erroris abigere et eas ad imaginem veritatis adducere, curabo nunc juxta [Col. 0830C] historiae textum legentibus notificare, quomodo processit in mundo recta eruditio fidei per quosdam gradus et articulos aetatum ac temporum, et quomodo Vetus Testamentum evangelicis ministravit principiis in prefiguratione divinorum sacramentorum, sicut virilem aetatem solet aetas puerilis precedere. Sed quamvis ab ipsa mundi origine in tota mundi latitudine nonnisi duas societates hominum comperimus extitisse, cum tot tantaeque gentes per eundem orbem diversis ritibus moribusque [30 1Kb] viventes, multiplici linguarum, armorum vestiumque sint varietate distinctae, quas civitates duas merito possumus appellare; quarum una civitatum predestinata est regnare cum Deo, et altera perire cum diabolo: tercia tamen mundi aetate, cum jam omnes gentes [Col. 0830D] per orbem diffusae, beneficiorum Dei et suae conditionis oblitae, insensibiles pro eo colerent creaturas, elegit Deus Abraham virum sanctum, cujus exemplo mundum ad agnitionem sui converteret et ab erroris precipicio liberaret; cui etiam circumcisionis notam imposuit, quod nostrae regenerationis signum fuit; qua [31 1Kb] post communem carnis generationem, quia seculo nascimur, Deo regeneramur per aquam et [Col. 0831A] Spiritum sanctum. Quarta vero mundi aetate idem Deus et Dominus per ignem Moysi de rubo primum locutus est, ut educeret Israeliticum populum de Aegypto, ac demum 40 diebus ac noctibus ipsius iterum tentus alloquio scriptam in tabulis legem meruit suscipere; qua [31* 1Kb] idem Dei populus frueretur, donec veniret Christus, qui interiorem sensum legis ejusdem Ecclesiae suae, data sancti Spiritus gratia, reseraret. Hac ipsa etiam aetate construxit idem Moyses Domino in heremo tabernaculum, quod universalem presentis seculi significabat Ecclesiam, et archam testamenti, per quam Christus designabatur, in quo sunt omnes sapientiae divinae thesauri repositi, et candelabrum, per quod sancta predicatio, quae iter lucis euntibus ad vitam ostendit, exprimitur, [Col. 0831B] et mensam, per quam sancta significatur Scriptura, et alia multa, in quibus expressit nimis alta presentis Ecclesiae sacramenta. Quinta denique mundi aetate Salomon rex pacificus templum illud nobilissimum in Jerusalem extruxit, in quo etiam nonnulla imago rei futurae precessit. Sexta quoque mundi aetate Christus Dei et hominis [32 1Kb] mediator mundo apparuit et mortem crucis pertulit, ut mors, quam vitae constat esse contrariam, ejus morte instrumentum fieret per quod transiretur ad vitam. Demum vero surgens a mortuis, misit de coelo Spiritum sanctum suis apostolis in Jerusalem constitutis, qui eis omnium reseravit misteria Scripturarum et attulit notitiam diversarum linguarum. Indeque dispersi sunt super faciem universae terrae baptizantes [Col. 0831C] ubique in nomine Patris et Filii et Spiritus sancti. Tunc adimpletum est quod scriptum est: Ex Syon exibit lex et verbum Domini de Jerusalem (Isa. II. 3). Inde enim procedens verbum Domini per totum emanavit mundum, et ex tunc coepit in terris aedificari turris, non ex lapidibus ac cementis, sed e diversis populis et linguis, cujus cacumen penetrat coelum. Quae turris Syon spiritaliter appellatur, quod speculatio interpretatur; speculatur enim futuri seculi magnum bonum, quod preparavit Deus diligentibus se. Haec etiam Dei sponsa, propter numerosam quam ei quotidie parit filiorum sobolem per baptismatis sacramentum, merito potest appellari. Ipsa quippe suo redemptori Christo intellectualiter adherens [Col. 0831D] corporeo, si dici fas est, amplexu, veris impletur fecundaturque virtutibus. Cui quasi suae novae nuptae novus sacerdos nova tradidit sacramenta, imposuitque ei onus leve et jugum suave, ut quanti penderet eam intelligeret. Dedit quippe ei pro circumcisione, quae plebem Hebraicam non mediocriter honerabat, sancti baptismatis sacramentum et pro diversorum specie sacrificiorum suum sacrificandum et edendum corpus et sanguinem. Cujus veri sacrificii multiplicia variaque signa erant sacrificia prisca justorum. Igitur prima lex velut pedagogus rudibus atque carnalibus hominibus primum [Col. 0832A] posita est, erudiens eos vel peccare prohibens metu poenae presentis; secunda vero sublimiorem vitae viam jam eruditis sine interminatione poenae presentis ostendit. Non decebat ergo ut evangelica perfectio precederet Mosaicam legem. Nam quaeque perfecta solent esse posteriora.

His ita se habentibus restat et nunc, ut de Parthis, qui diu in Perside regnaverunt, aliquid dicam, antequam propositum opus attingam. Tantum enim regnum silentio preterire non debeo. Cum Parthis quippe Romanus populus orbis imperium legitur divisisse. Sed quia Parthi Scitharum exules extitere, sicut ipsorum vocabulo deprehenditur---Scithico enim sermone Parthi exules appellantur---de Scitharum regno prius pauca narrabo; quamquam ordo [Col. 0832B] preposterus esse videatur, quod [33 1Kb] post Pompeii et Caesaris bella, que jam digessi, de Vesone rege Aegypti et de Amazonum regno et de introitu Cyri in Scythiam, quae ante Caesaris ortum contigerunt, tractabo.


Explicit prologus libri secundi.



INCIPIT LIBER SECUNDUS.

Scitharum igitur gens antiquissima, sub septentrione posita, ab uno latere Ponto, ab altero vero montibus Riphaeis et Asia a tergo terminatur. Sed Scythae non minus illustria principia quam imperia habuerunt, nec virorum magis quam feminarum virtutibus claruere; quippe cum viri hos de quibus agimus Parthos Bactrianosque, feminae vero eorum Amazonum regna condiderint. Itaque res gestas virorum [Col. 0832C] mulierumque considerantibus incertum est uter apud eos illustrior sexus fuerit. His tamen Vesoges rex etc. . . . . . . . . . . . . . . . . . . . . . . . . . . . . . . . . . . . . quem ultorem paterni sanguinis futurum metuebant. His de Parthis breviter expeditis, operi proposito manum applicabo [34 1Kb] .


Explicit liber secundus.



INCIPIT PROLOGUS TERCII LIBRI, IN QUO CONTINETUR ITALIAE SITUS.

Amodo igitur promissam defloraturus historiam, a nativitate Domini et salvatoris nostri Jhesu Christi exordium sumam, ac postmodum sanctorum successiones apostolorum et presulum nomina Romanorum hic inseram (cf. col. 825-826), demumque qui [Col. 0832D] viri catholici locis celeberrimis post ipsos apostolos regendas susceperunt ecclesias expediam. Nec preteribo persecutionum turbines, quibus sancti martires diversis temporibus pro Christo carceribus trudi edictis principalibus urgebantur. Sed illi divino amore flagrantes, sevientibus in necem illorum regibus et legibus, ducibus et gentibus, flecti nullis cruciatibus potuerunt, semper inexpugnabiles permanentes. Similiter et sanctae mulieres virilem gerentes animo fidem, carceribus includebantur, cedebantur. torquebantur, urebantur, laniabantur, coronabantur. Hos primitiva flores tulit Ecclesia, et his adhuc [Col. 0833A] stipata vernat mirabili varietate. Horum denique meminisse semper erit utile. Preterca perfidos non pretermittam philocumpos, id est amatores jactantiae, non sapientiae, qui continencia, castitate atque jejunio sicut quadam pietatis veste exterius tecti, intrinsecus vero habentes animum venenatum, per dulces sermones multis in Ecclesia scandalum intulerunt. Quorum perfidiam denudare curabo, et eorum erroribus locis oportunis, paucis quidem sed affatim, Dei opitulante juvamine, respondebo (cf. col. 826). Quod illis maxime profuturum esse confido, qui magna doctorum volumina, quibus eis responsum est, non habent, aut secularibus impliciti curis ea minime legere possunt. Nam ex his tametsi brevibus responsis potuerit et incautam simplicitatis [Col. 0833B] impericiam devitare et dogmata fidei christianae contraria declinare. Arguam denique cecitatem Judeorum, qua nollunt in Christum credere; quem sciunt sibi a prophetis pronuntiatum fuisse (cf. col. 826). Extremam denique templi eversionem, quae facta est sub Vespasiano et Tito, non tacebo, sed referam dejectionem sive depopulationem rerum illarum quae dicebantur Sancta sanctorum, licet fuerit umbra non veritas; umbra tamen designat vestigia veritatis et diligenter intuentibus signis quibusdam futura solet exprimere. Optimorum preterea virorum, Romanorum scilicet, Gallorum Gotthorumque et ceterarum gentium memorabiles actus hic inseram, et totum hoc opus legitima ratione corroborare contendam (cf. col. 825). Incipiens quippe ab Octaviano Augusto, [Col. 0833C] omnium imperatorum nomina Romanorum ibi seriatim denotabo usque ad Karolum magnum et ejus filium imperatorem Ludovicum, et tempora quibus floruerunt lucide designabo, sicque secundum eorum katalogum rerum relationes gestarum ita temporibus assignabo, ut, si modo dictum decurras katalogum, quid sub unoquoque imperatore gestum sit, evidenter agnoscere possis. Sunt tamen nonnulli quibus videtur fore superfluum, cum secundum tempora regum vel imperatorum ecclesiasticae pertractantur historiae. Sed non est contra religionem ecclesiasticam aut auctenticam disciplinam (cf. col. 825). Lucas nempe evangelista, cum dominicae incarnationis texeret historiam, Herodis regis Judaicae gentis in ipso sui sancti Evangelii principio intulit [Col. 0833D] mentionem. Fuit, inquit, in diebus Herodis regis Judeae sacerdos quidam nomine Zacharias de vice Abia. Itemque post pauca: Exiit edictum a Caesare Augusto ut describeretur universus orbis, Caesaris Octaviani faciens iterum mentionem, quatinus illa quae minus erant hominibus nota ab his quae pene aput omnes celebri fama ferebantur confirmarentur et roborarentur; quod et multi alii religiosi divinarum tractatores historiarum fecisse leguntur. Illae quippe res gestae quae nulla regum ac temporum certitudine commendantur, non per historiam recipiuntur, sed inter aniles fabulas deputantur. Porro ideo Christus [Col. 0834A] usque ad sextam venire distulit aetatem, ut novae legis plenitudinem prolixitas temporis non auferret. Nam si ante venisset, cuncta forsitan legis novae precepta vetustas temporis abolevisset. Nunc autem ea servare ipse imminens judicii terror exigit, nec sinit propinquitas vicini examinis periclitari novae fidei perfectionem. Proinde decebat, ut qui 6. feria hominem fecerat, 6. die perfecerat, 6. mundi aetate eum ad plenitudinem legis perduceret; etiam veterascentem suo novo adventu reficeret.

Proinde presenti prologo, quoniam id multum operi proposito convenire non dubito, Italiae situm paucis comprehendam et provintiarum ejus numerum subtiliter nescientibus intimabo (cf. col. 828) Italia ergo patria sive regio Romanorum. . . . . . [Col. 0834B] . . . . . . infra Alpes est vocitatur. Et haec de Brenno sive de Gallis, quorum supra dudum meminimus, paucis dixisse sufficiat. Amodo vero fultus Dei adjutorio, et in tres libros totum opus dividere et in unum corpus ecclesiasticam historiam curabo redigere.


Explicit prologus.



INCIPIT TERCIUS LIBER.

Secundus Romanorum monarcus, interfecto Julio Caesare, Octavianus Augustus extitit, quo. . . . . . . . . . . . . . . . . . . . . . . . . . . . . . . Igitur post extremum Judaicae plebis excidium eorumdem breviter arguam perfidiam Judeorum, qui nondum volunt in Christum credere [35 1Kb] .


Explicit liber tercius.



INCIPIT PROLOGUS QUARTI LIBRI.
[Col. 0834C]

Maximus versatur error in cordibus Judeorum [36 1Kb] . . . . . . . . . . . . . . . . . . . . . . . . . . . Porro haec contra Judeos sub specie prologi dixisse sufficiat et hic metam finitus accipiat.


Explicit prologus.



INCIPIT LIBER QUARTUS.

Domicianus igitur frater Titi junior [37 1Kb] . . . . . . . . . . . . . . . . . . . . . . . . . . . . . . . . . Repperit quoque dalmaticae usum [38 1Kb]


Explicit liber quartus.



INCIPIT PROLOGUS LIBRI QUINTI IN QUO CONTINETUR GALLIAE SITUS.

Precedenti libro (cf. col. 826) Spiritus sancti suffragio [Col. 0834D] pauca de quibusdam primitivae Ecclesiae sanctis, qui post nostri Salvatoris nativitatem et ejus ad coelos gloriosam ascensionem pressuras innumerabiles pro fide sustinuere catholica, peroravi; presenti vero volumine temptabo, si possum, de illis qui pacis et tranquillitatis diebus floruerunt aliquid etiam dicere; ab illo tempore ducens exordium quo Romani imperatores idolis abrenunciantes, pro quibus olim persequebantur christianos, verum Deum coeperunt colere, qui mundi fabricam constituit universam. Nullo enim tempore destitit Deus in vinea sua, id est in Ecclesia sua, idoneos operarios [Col. 0835A] conducere, neque illa dignos illi fructus per pacientiam gignere; sed quanto duriora pro Redemptoris sui nomine certamina toleravit, tanto gloriosius semper de diabolo triumphavit. Proinde zelatur divini muneris efficaciam antiqui serpentis impietas, et contra pietatis justitiam armatur iniquitas. Ille quippe, qui dudum in coelum positus divinitati se comparavit et esse Deo similis non per justiciam sed per potentiam concupivit, quique propter suam de coelo projectus est [39 1Kb] superbiam, solita versucia post persecutionis tempora, quam sustinuit Ecclesia primitiva, tranquillitati ejus invidens, rursus per quosdam hereticos temptavit subvertere catholicam fidem; et qui prius adversus eam sevam persecutionum excitaverat tempestatem, ille etiam postmodum [Col. 0835B] in ea hereticorum seminavit germina nequam. Sed pietatis Dei munificentia contra prefatam nequiciam quosdam suos armavit proceres, qui magno suo labore et hereticorum dolos pessumdarent et sacrae fidei lineam uberiori facundia roborarent [40 1Kb] . Quorum profecto meritum a martirii dignitate non degenerat. Nam idem labor pro fide certantibus eos martiribus equiparat. Et quia nichil est veritate validius ita omnem pravitatem fides catholica prefatorum labore virorum contrivit, sicut dudum antiquorum philosophorum ambiguas opiniones sanctorum patriarcharum atque prophetarum auctoritate quassavit. Et quemadmodum ille felix angelorum exercitus, qui post diaboli lapsum in coelis remansit, [Col. 0835C] Deo secundum sibi datum ordinem dignitatum famulatur et servit et ad nutum ejus angelorum multitudinem archangelorum obedientia regit, ita et nunc Ecclesia secundum sibi datos gradus ordinis et disciplinae ipsi Deo pro humana possibilitate fideliter in terra ministrat. Verum quos illa non colligit, hos profecto diabolus ad interitum secum rapit. Et hec presenti prologo de sancta dixisse sufficiat Ecclesia.

Amodo vero inseram operi inchoato quaedam capitula de gestis Francorum locis oportunis (cf. col. 827). Non enim fas est preterire penitus tantae gentis virtutem, quae Gallorum gentem asperam, audacem, bellicosam et cunctis regnis terribilem ipsisque etiam Romanis imperio terrarum florentibus formidabilem, suis armis subigere et suo sensu sibi potuit retinere. [Col. 0835D] Prius tamen ipsius Galliae situm, quam nunc prefata gens Francorum incolit, breviter comprehendam atque depingam. Igitur universa Gallia, non tam ampla quam inclita, tribus provinciis terminabatur antiquitus. Quarum una Belgica, alia Aquitania, alia vero Lugdunensis nominabatur. Porro Belgica provincia habet ab oriente limitem fluminis Rheni et Germaniam, ab euro vero habet alpes Apenninas et a meridie provinciam Narbonensem et ab occasu provinciam Lugdunensem et a circio occanum Britannicum. Urbes ejus inclitae et famosae: Colonnia Agrippinensis, Tungris, Treveris, Mettis [Col. 0836A] quae et Mediomatricum; Remis, Laudunis, et pagus Helveciorum, quem nunc Alemanni incolunt. Fluunt per eandem provinciam Scaldus, Matrona, Mosa et Ausona, quae ultimos Remorum fines preterfluit. Silva eciam habetur in ea quae dicitur Ardenna, quae a ripis Reni fluminis usque in Treverorum fines extenditur. Aquitania vero a Varunna flumine ad Pireneos montes extenditur, et obliquo Ligeris cursu, qui eam ex parte terminat, pene in orbem cingitur. Continentur in ea urbes egregiae: Narbona, Arvernus quae Clarus-Mons dicitur, Bituris, Cadurs, Tholosa, Ruthenus, Lemovis, Petragorica, Pictavis, Burdegala, Sanctona et Engolisma. Meat per Aquitaniam Dordonia, quae in Varunnam immergitur. Silva habetur in ea Letenna [41 1Kb] , Biturigibus et Arvernis [Col. 0836B] confinis. Lugdunensis autem provincia oritur a monte Jurano, qui est inter Sequanos et Helvecios, et a lacu Lemanno et flumine Rodano, et extenditur ad oceanum Britannicum, dilataturque ad Ligeris alveum, qui eam ab Aquitania separat et dividit. Urbes in ea multae et opulentae: Lugdunum, Cabillonis, Edua quae et Augustudunus, Senonis, Autissiodorus, Nivedunus quae et Nevernis, Meldis, Trecas, Parisius, Carnotum, Gennabus quae et Aurelianis, Rothomagus, Ebroas; Oximus id est Sagensis, Cinomannis, Luxovium, Nannetis, Andus quae et Andegavis, Abrincatina, Redonis, Venetus. Quarum Augustudunus et Senonis majoris auctoritatis antiquitus fuere. Nam Augustudunus amicitiam Romani [Col. 0836C] populi amplectendo, nobilis evasit; Senonenses vero Romam quondam obsidione cinxerunt. Fluunt per Lugdunensem provinciam Rodanus et Araris qui et Sagonna vocatur, et Sequana qui oceano Britannico immergitur. Silvae in ea Perticus et Langularia. Has tres Galliae provincias dum Franci occupassent, illam regionem quae septentrionem versus inter Mosam et Rhenum porrigitur Austriam, illam autem quae a Mosa usque ad Ligerim protenditur Neustriam vocitaverunt. Quaedam tamen pars Galliae quam Burgundiones intra Lugdunensem occupavere provinciam nunc Burgundia vocatur. Aquitania vero nomen adhuc avitum retinet. Dicta Aquitania quod prae caeteris Gallie provinciis fontibus et torrentibus scaturiat. Et haec modo tantum de situ [Col. 0836D] Galliae compendioso sermone dixisse sufficiat. Restat tamen ut et Narbonensem provinciam, quae pars Galliarum est, describamus. Narbonensis provincia habet ab oriente Alpes Gothicas et ab occidente Hispaniam et a circio Aquitaniam et ab aquilone Belgicam Galliam et a septentrione Lugdunensem provinciam et a meridie insulas Baleares, a fronte vero qua Rodanus defluit in mare insulas Cicladas. His ita decursis, ad historicam revertar amenitatem.


Explicit prologus.



INCIPIT LIBER QUINTUS.

Constantinus igitur Magnus, Constantii moderatissimi [Col. 0837A] et egregii principis filius, in Britannia [42 1Kb] . . . . . . . . . . . . . . . . . . . . . . . . . . . . . . primus ex Grecorum gente Romano potitus est imperio [43 1Kb] .


Explicit liber quintus.



INCIPIT PROLOGUS LIBRI SEXTI.

Ecce [44 1Kb] dum immensum pelagus historiarum cupio perstringere et numerosam librorum copiam uno volumine coartare, videor quibusdam modum propositae brevitatis excessisse. Sed audiant queso quos brevis delectat oratio. Brevitatem in oratione custodiendam esse confiteor, si causa permittat, quia quorundam sensus hominum magis honerat oratio prolixa quam doceat. Segetem etiam nimia sternit ubertas, et ad maturitatem non pervenit nimia fecunditas; [Col. 0837B] prevaricatio tamen dicenda est transire dicenda, et non minus servat modum perfectae orationis, qui strictius quam debet rem quam qui effusius dicit, cum alter materiam excessisse, alter dicitur non implesse. Peccat igitur uterque, sed alter viribus alter peccat imbecillitate. Porro nunc etiam illi [45 1Kb] qui hunc codicem ideo forsitan superbo despicient [45 1Kb] animo, eo quod eum non novis commentis sed quorundam illustrium virorum coacervaverim scriptis, respondeo, quoniam alterius adjumento Divinitas sola non indiget, nec dici aliquid ab aliquo potest quod jam non sit [46 1Kb] dictum, aut aliqua jacet abstrusa in cordibus nostris scientia, quam non illustraverit usus precedentium virorum. Totum tamen a veridicis auctoribus sumptum veraciter affirmo. [Col. 0837C] Verum multa quae secuntur ab Anastasii Romani bibliothecarii libro decerpsi, quem tempore Karoli Magni de Greco transtulit in Latinum. Res enim gestae sub aliis imperatoribus usque ad Mauricium lucide Latinis continebantur in libris; amodo vero dicti imperatoris temporibus rerum gestarum series nulla fulta manebat auctoritate, sed historiographus quisque vulgi tantum opinionem suo ponebat in codice; quod ex lectionibus quae in exaltatione sanctae crucis per universas fere leguntur ecclesias animadverti potest. Quas falsitate refertas quibuscumque sapientibus lucide liquet. Praefatus autem Anastasius suis temporibus ea quae in Greca continebantur historia ab Octaviano Augusto usque ad Michaelem, [Col. 0837D] qui Nicephoro successit, rationabili prosecutus oratione, Latino transtulit eloquio; in quo opere nobis multa quae hactenus nesciebamus aperuit, ibique de Muhamet pseudopropheta pauca quidem locutus est, sed quibus temporibus fuerit lucide designavit. Liber tamen ille per multos latuit annos, sed nuper meis Deo volente venit in manibus. Cujus auctoritas non est frivola vel inepta, sed autentica, probabilis et robusta. Proinde codicem istum tibi merito, o Adela nobilis comitissa, dicavi, quam non mediocriter [Col. 0838A] litteris cruditam esse non ambigo, ad deliniondum animum tuum et ad acuendam [47 1Kb] fidem pectoris tui, sperans quod nominis tui monimentum hac etiam possit occasione non mediocriter insigniri, ita ut non valeat ultra aliqua vetustate corrumpi, quae posterorum memoriae solet inimicari. Ecce habes coram te propugnatores fidei catholicae, habes rectores civitatis Dei per divisas Ecclesias Christi populo presidentes. Cui civitati regali presidet potentia, Deus Dei Filius homo verus; et [48 1Kb] Deus omnipotens, qui sua sapientia totam ipsius civitatis structuram regit, exaltat atque defendit. Qui te militibus sanctorum consociet in secula seculorum. Amen.


Explicit prologus libri sexli.



INCIPIT LIBER SEXTUS.

Mauritius igitur genere Cappadocus Romanum imperium assecutus est anno dominicae incarnationis 575 [49 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .

[ANAST.] Justinianus [50 1Kb] itaque patri suo succedens in regno anno incarnationis divinae 678 [51 1Kb] imperavit annis 10. . . . . . . . . . . . . . . . . . . . . . . . . . . . . . . . . . . . . . . . . . . . . .

Defuncto vero Ebroino, Pipinus, filius Ansegiseli, dominari sub regibus coepit in Austria. Porro iste Ansegiselus Anchises de nomine Anchisae quondam Trojani principis est dictus [ [* 1Kb] ]. [P. D. VI, 22] Cujus memoratus filius Pipinus ex uxore Plectrude duos filios habuit, Drogum et Grismoldum [52 1Kb] ; sed ex concubina [53 1Kb] [Col. 0838C] genuit Karolum Tuditem [54 1Kb] . . . . . . . . . . . . . . . . . . . . . . . . . . . . . . . . . . . .

[ANAST.] Leoncius igitur [ [** 1Kb] ] imperavit annis 3. . . . . . . . . . . . . . . . . . . . . . . . . . . . . .

Absimarus igitur, qui et Tiberius nominabatur, imperavit annis circiter 7. . . . . . . . . . . . . . . . . . . . . . . . . . . . . . . . . . . . . . . . .

Justinianus igitur imperavit secundo annis 6. . . . . . . . . . . . . . . . . . . . . . . . . . . . . .

[Col. 0838D] [P. D. VI, 34.] Philippicus ergo, qui et Bardanicus nominatur, creatus apud Chersonam imperator, [Col. 0838D] anno divinae incarnationis 704 [55 1Kb] , imperavit anno uno et dimidio. . . . . . . . . . . . . . . . . . . . . . . . . . . . . . . . . . . . . . . . . . . . .

Anastasius igitur, qui et Arthemius dictus est, imperavit annis tribus et mensibus O. . . . . . . . . . . . . . . . . . . . . . . . . . . . . . . . . . . . . .

Circa hos preterea dies Childebertus moriens, regnum Francorum deseruit habendum filio suo minori Dagoberto [cf. Apo.]. Sed et Pipinus major regiae domus defunctus est; cui successit filius Karolus [Col. 0839A] qui Tudites appellabatur a majoribus malleis fabrorum quibus tundi et extenuari gravior ferri materia solet. Qui major regalis aulae factus sub Dagoberto [ [*** 1Kb] ], satis strenue cum Saracenis pugnavit [P. D. VI, 46.]. Nam precedenti tempore Saraceni ex Africa transfretantes, Hispaniam sibi subjugaverant, indeque Karoli temporibus cum uxoribus et parvulis erumpentes Aquitaniam Galliae provinciam invaseserunt [ADO.] et usque ad Septimaniae et Viennensis provinciae fines quaeque [56 1Kb] depopulantes pervenerunt. [EINH. c. 2.] Sed hos Karolus Tudites duobus magnis praeliis, uno in Aquitania apud Pictavium et altero juxta Narbonem, ita devicit ut Hispaniam eos redire compelleret. [PAUL. l. l.] In [ [# 1Kb] ] quo bello 365 Saracenorum millia interfecit. Iste est Karolus, qui propter [Col. 0839B] assiduitatem bellorum res ecclesiasticas laicis tradidit. Pugnavit etiam contra Saxones et Bavarios, quos cum magna difficultate superavit [cf. ADO]. [P. D. VI, 42.] Cum Heudone quoque Aquitanorum duce saepe dimicavit, et Rainfredum comitem regalis palatii a palatio expulit, sed unam ei tamen civitatem, id est Andegavensem concessit. Porro regi Francorum Dagoberto successit filius ejus Theodericus. . . . . . . . . . . . . . . . . . . . . . . . . . . . . . . . .

[P. D. VI, 41] Theodosius igitur, Anastasio defuncto, imperavit anno uno. . . . . . . . . . . . . . . . . . . . . . . . . . . . . . . . . . . . . . . . .

Leo igitur anno incarnationis Domini nostri Jesu Christi 708 [57 1Kb] Romano potitus imperio, imperavit annis 23 [cf. ANAST.]. . . . . . . . . . . . . . . . . . . . . . . . . . . . . . . . . . . . . . . . . . . .

[Col. 0839C] Et item hoc ferme tempore Karolus Tudites defunctus est et apud Sanctum Dionisium non longe a Parisiaca urbe sepultus anno ab incarnatione Domini 741, principatum regiae domus obtinentibus filiis ejus Karlomanno [58 1Kb] et Pipino pariter. [EINH. c. 2.] Quorum Karlomannus [59 1Kb] , relicta regni administratione, Romam adiit, ibique secularem militiam reliquit, ac demum in monte Serapti [60 1Kb] sancti Silvestri monasterio a se constructo, ibidem in habitu monachico per annos aliquot habitavit. Sed cum ex Francia multi nobilium ob vota solvenda Romam [Col. 0839D] sollempniter commearent et eum velut dominum quondam suum preterire nollent, otium, quo maxime delectabatur, crebra salutatione interrumpebant [ [## 1Kb] ] Ideo locum mutare decrevit. Nam inde in [61 1Kb] Samnium provinciam proficiscens, apud castrum Cassinum quod reliquum erat temporalis vitae religiose conversando complevit [cf. ADO]. Prefato denique Dagoberto vita decedente [ [### 1Kb] ], regnavit pro eo Theodericus [62 1Kb] filius ejus, et hoc [ [# 1Kb] ] defuncto, regnavit [Col. 0840A] Childericus [ [**# 1Kb] ], quem et Hildricum appellabant. [EINH. l. l. ADO.] De quo, cum esset vir inutilis ac remissus et nihil preter regis nomen et precarium victum, quod ei aulae prefectus regiae ministrabat, de tota potentia regni possideret, Pipinus major regiae domus per legatos suos studuit interrogare Zachariam Romanum antistitem, dicens, an ille deberet esse rex Frantiae, qui otio deditus solo nomine regio erat contentus. Cui pontifex remandavit, illum debere appellari regem qui bene rem regeret publicam. [EINH.] Qua responsione Franci animati, Hildrico in monasterio detruso et monachili tunica palliato, Pipinum sibi regem constituerunt. Qui ubi rex est creatus, omnes sibi rebellantes magna potestate subegit et Griphonem fratrem suum regem fecit Austrasiorum, [Col. 0840B] et Thassilonem suum ex sorore nepotem ducem instituit Bavariorum. Gripho tamen propter suae mentis insolentiam ei bellum indixit. Interea vero Constantinopoli. . . . . . . . . . . . . . . . . . . . . . . . . . . . . . . . . . . . . . . . . [ANAST.] Eodem etiam anno mortuus est Leo imperator animae simul et corporis morte, et fit imperii et impietatis ejus pariter successor Constantinus filius ejus, anno a conditione mundi [63 1Kb] juxta Romanos sextus millesimus et ducentesimus et quadragesimus, sed secundum computationem Egyptiorum et Alexandrinorum sextus millesimus et ducentesimus tricesimus secundus.

Constantinus [* 1Kb] ] igitur, persecutor legum a patribus traditarum, imperium [64 1Kb] sumens anno incarnationis [Col. 0840C] dominicae 734, imperavit annis 34, mensibus 2 et diebus 26. . . . . . . . . . . . . . . . . . . . . . . . . . . . . . . . . . . . . . . . . . . . . . .

[Col. 0840D] [ADREVALD. Mir. S. Bened. c. 15.] Interea vero monachi coenobii Cassinensis auctoritate Karlomanni, [Col. 0841A] cujus supra meminimus, Romam venerunt, rogantes Zachariam magnum pontificem, ut litteras Pipino Francorum regi dirigeret, quatinus beatissimi corpus Benedicti, quod Floriacenses monachi furtim sibi vendicaverant, avito restituat [65 1Kb] loco. Quibus Romanus pontifex annuens, per eundem Karolomannum episcopis Franciae studuit scribere, dicens: Zacharias episcopus . . . . . . valete [(48) 1Kb] . Quam epistolam Karlomannus rex populis Galliae coram fratre suo Pipino rege in magno conventu cleri presentavit. Tunc pius princeps haec audiens, Remigium Rothomagensem episcopum cum tribus episcopis Floriacum potestative direxit, ut maximam partem cura non modica corporis sancti Benedicti Cassinensibus [66 1Kb] monachis redderent partemque [Col. 0841B] loci salario reservarent; pertractans prudenti consilio, ut nec fratrem contristaret nec tamen regnum Francorum tanto honore privaret. Sed quoniam non est sapientia neque consilium contra Deum, biduo ante statutum adventum episcoporum res Floriacensibus innotuit fratribus. Tunc fratres triduanum jejunium celebrantes, his verbis beatissimum Benedictum orabant ante sanctum ejus sepulchrum: O unica spes nostra post Deum, ne derelinquas nos orphanos, qui huc non nostris meritis, sed multarum [67 1Kb] animarum venisti salute; scimus certe et omnino fatemur, nos indignos esse tua presentia, quia inutiles operarii sumus, et non ambulavimus in mandatis tuis juxta professionem nostram; sed emendare parati sumus negligentias nostras, et [Col. 0841C] flagellis nos tuae paternitatis ultro substernimus, tantum ne dimittas clientulos tuos, qui huc propter tuam presentiam congregati sumus; suscipe quaesumus lacrimas nostras, et commane nobiscum in loco isto, quem dudum tibi dignanter elegisti; si autem mole peccatorum nostrorum exacerbatus nobiscum remanere nolueris, notum sit tibi, quia quocumque ire decreveris, nos devotissimos conviatores habebis: non nos terrebunt pericula fluminum aut juga montium vel violentia tempestatum, nec nos poterit aliqua creatura a paternitate impedire tua. Crederes super pavimentum in maxima quantitate [68 1Kb] pluere pre nimia lacrimarum inundatione. Et cum jam in his singultibus et lacrimis totum expendissent triduum, [Col. 0841D] ecce memorati episcopi adsunt, et mandata regis implere conantur, moxque reserari sibi fores ecclesiae jubent. [ADREV.] Medo tunc illud sanctum regebat coenobium; qui cum precepta regalia graviter suscepisset, non se posse reddere respondit depositum, quod ad servandum se suscepisse gaudebat, non ad reddendum. Ceterum si sanctus, inquiens, Benedictus ad pristinum vult reportari mausoleum, non illum retinere possumus; sin vero hic remanere [Col. 0842A] disposuit, quo propter salutem plurimarum animarum transferri sua membra permisit, certissimum habe tote, impotes voti vestri vosmetipsos ad propria redituros. His dictis, fratribus totius congregationis ad se vocatis, intra vicinam beati Petri ecclesiam se cum eis reclusit, ubi solo tenus prostratus et lacrimis ora perfusus, orationi vacabat [69 1Kb] . Episcopi veto templum sanctae Dei genitricis ingressi, antequam ad sancti Benedicti propinquassent tumulum, in dissolutionem et formidinem sunt conversi, et tanta caecitate percussi, ut nec invicem se recognoscere quirent. Cum autem se divina ultione excaecatos esse sensissent, coeperunt errabundi palpando per ecclesiam pergere, quo ad restes campanarum impegissent, quas vi magna coeperunt trahere; non [Col. 0842B] enim aliter poterant his qui foris remanserant infortunium suum notificare. Quo exciti sono [70 1Kb] , fratres de jam dicta apostoli Petri processerunt ecclesia, existimantes triste spectaculum se visuros; sed quaenam causa tardandi esset in ecclesia nesciebant. Explorandi ergo gratia quidam de eis intraverunt, et mox apertis oculis eos per ecclesiam errare deprehendentes, egressi sunt, dicentes: Quia pius pater noster Benedictus exaudivit nos et suscepit lacrimas nostras venite et videte magnalia Dei. Et tunc pariter ecclesiam introeuntes, invenerunt eos ve! cla mantes nihilque videntes. Quibus cum dicerent: Quid facitis, o boni barones [71 1Kb] ? illi respondere dicentes: Ve nobis, quia sancti patris Benedicti requiem temerare venimus, et ideo caecitatem incurrimus; [Col. 0842C] vos autem servi Dei mitius agite nobiscum, et nolite nobis secundum presumptionem nostram reddere talionem; sed orate pro nobis omnipotentem Deum, ut aperiat oculos nostros, nosque vobis promittimus nunquam deinceps talia presumpturos. Ad hec verba fratres solo tenus fusi, orabant attentius, ut divina pietas eis lumen reddere dignaretur; et cum orarent, aperti sunt oculi eorum. Demum vero prefati viri ad regem reversi, narraverunt quae fuerunt passi, et adjecerunt, quia non debeat Gallia tam sanctis ossibus viduari. Sed dum rex morosius papae legatos retineret, idem papa Zacharias defunctus est. Cui successit Stephanus in pontificali sede. Qui et ipse per se ad eundem regem in Franciam venit [Col. 0842D] [ [** 1Kb] ]. Cf. ADO et Gesta pontif. Roman.] Nam rex Italiae Aistulfus nomine ecclesiam Romanam [ [*** 1Kb] ] suis possessionibus spoliabat. Sed dum idem venerabilis papa apud regem aliquandiu moraretur, aegritudinem incurrit; qua detentus molestia, apud sancti Dionysii coenobium non longe a Parisiaca urbe lecto decubuit; sed ipsius sancti Dionysii meritis tandem convaluit, et in eadem basilica altare in honore sanctorum apostolorum Petri et Pauli, quorum [Col. 0843A] etiam precibus convaluerat, consecravit, anno ab incarnatione Domini 754. Qui etiam postquam Romuleam remeavit ad urbem, ipsi sancto Dionysio intra modo dictam urbem monasterium aedificare coepit; quod morte preventus consummare [72 1Kb] non potuit. Successor tamen ejus Paulus illud nobiliter consummavit, et quosdam Dei servos natione Grecos illic adunavit, locumque ipsum Ad sanctos Martyres in scola Grecorum appellari precepit. Porro rex Pipinus copiosum a Gallia movit exercitum, memorato Stephano Romano pontifici prebiturus auxilium. [Cf. ADO et G. pontif.] Et ingressus Italiam regem Aistulfum obsedit, et 40 obsides ab eo suscepit, ut beato apostolo Petro et sancto papae Stephano omnia predia restitueret, quodque numquam [Col. 0843B] amplius Romanam ecclesiam inquietare presumeret. [ADO.] Sed hoc totum recedente Pipino Aistulfus irritum fecit. Sed [* 1Kb] non post magnum temporis intervallum, dum quadam die venatum pergeret, subito Dei percussus judicio expiravit. Mortuo vero Aistulfo, Desiderius ei successit. Eodem quoque tempore Pipinus rex Francorum Constantini imperatoris magna dona recepit; et ab Italia rediens, contra Waifarum [73 1Kb] Aquitanorum ducem cum filio suo Karolo perrexit, et castella Aquitaniae Canteram [74 1Kb] et Barbonem expugnavit et cepit, et Clarmontem [75 1Kb] concremavit, ac Lemovicas usque pervenit, et dum inde rediret, Bituricas cepit. Rursusque non longo post tempore Aquitaniam intravit, et eam perambulavit usque Cadurcum, et inde [Col. 0843C] rediens in Argentoniaco castello et in Bituricensi civitate sibi presidium collocavit. Demum quoque [ [** 1Kb] ] tertia expeditione Aquitaniam intrans usque Warunnam fluvium pervenit; et cum inde reverteretur, tandem intra pagum Petragoricum predictum ducem Waifarum [76 1Kb] interfecit. Post haec autem idem rex Pipinus bellicosissimus Saxoniam intravit, et illam expugnavit. Bajoariam quoque totam sibi vendicavit [ [*** 1Kb] ].

[Col. 0844A] [ANAST.] Interea Constantinus nefandissimus imperator contra Bulgaros pergens horribilem infirmitatem incurrit, qua et defunctus est, non minus quam Diocletianus martyrum sanguine plenus. Cui successit Leo Cazarus, filius ejus. In Romana vero cathedra Stephano papae subrogatus est Paulus, et post Paulum sedit alter Stephanus; cui successit Adrianus. Floruit per idem tempus sanctus Bonefacius Maguntiacensis [77 1Kb] episcopus, qui in Frisia verbum Dei predicans palmam martyrii meruit adipisci. [Col. 0844B] [Cf. ADO.]

[ANAST.] Leo Cazarus igitur imperavit annis 5. Cujus ultimo imperii anno, mortuo Niceta Constantinopoleos patriarcha, Paulus genere Cyprius, verbo et actu coruscans, consecratus est in eadem sede.

[Cf. ADO. EINH. c. 3.] His etiam diebus Pipinus, qui auctoritate Romani pontificis Zachariae ex prefecto palatii Francorum rex fuerat institutus, obiit in Parisiaca urbe anno regni sui 15, incarnationis vero Christi 769, superstitibus liberis suis Karolo et Karlomanno, ad quos pertinebat regni successio. [ADO.] Quorum Karolus [ [# 1Kb] ] in Noviomensi urbe regiam suscepit coronam et frater ejus Karlomannus [Col. 0844C] Suessionis. [EINH. c. 3.] Sed Karlomannus, transacto biennio quo sublimatus est in regno, vita decessit; et uxor ejus et filii ad Desiderium regem Longobardorum nulla vi compulsi fugerunt, ejus patrocinium expetentes; sicque totius regni Francorum consensu virorum Karolus regni monarchiam solus optinuit. [ADO EINH. c. 5.] Proinde Karolus primo regni sui anno Aquitaniam ingressus, ducem Hunoldum, qui post Waifari [78 1Kb] necem ipsam sibi provinciam retinere parabat, est aggressus. Quem etiam Wasconiam [79 1Kb] petere compulit. Sed Karolus Wasconum duci Lupo [80 1Kb] mandavit ut profugum reddat, et nisi hoc mature faciat bello se eum expetiturum. Lupus vero saniori usus [81 1Kb] consilio, non solum Hunoldum reddidit, verum etiam se ipsum [Col. 0844D] cum provintia cui preerat ejus potestati permisit. [ADO.] Porro dum ad Karolum [82 1Kb] , sicut dictum est, Francorum ex [83 1Kb] integro pervenisset regnum, legatus Romanae ecclesiae nomine Petrus ab Adriano pontifice missus ad [ [## 1Kb] ] eundem gloriosum regem Karolum venit, postulans ab eo auxilium contra Longobardorum regem Desiderium, qui more patris sui Aistulfi Romanam inquietabat ecclesiam. [EINH. c. 6. ADO.] Cui Karolus obaudiens, bellum contra Desiderium magna virium copia preparavit, et per montem Cenysium Italiam introivit, et cum [Col. 0845A] ferti robore Papiam Itariae civitatem circumdedit, et ibi regem Desiderium cepit et in exilium misit. Preterea filium Desiderii Adalgisum a regno patrio effugavit, et subactae Italiae filium suum Pipinum regem constituit. [EINCH. c. 7.] Quo in Italia composito negotio, Saxonicum bellum arripuit. Saxones autem ita ejus sunt virtute perdomiti et emolliti, ut decem milia hominum ex eis cum uxoribus [84 1Kb] et parvulis sublatos transtulerit et per Galliam Galiam et Germaniam multimoda divisione distribuerit. Talique tandem conditione bellum constat esse finitum, ut abjecto demonum cultu christianae fidei sacramenta susciperent et Francis uniti unus populus efficerentur. [EINH. c. 8.] Interim tamen dum hoc adhuc [85 1Kb] bellum traheretur, dispositis per loca congrua presidiis, [Col. 0845B] Hispaniam est ingressus, saltuque Pyrenei superato et omnibus quae adierat oppidis atque castellis in deditionem susceptis, reversus est. Sed dum inde rediret, in ipso Pyrenei [ [* 1Kb] ] jugo Wasconum perfidiam est expertus. Nam cum agmine longo, ut loci et angustiarum situs permittebat, porrectus iret exercitus, Wascones, in sinu montis insidiis collocatis, extremam partem agminis invaserunt et in subjectam vallem dejecerunt. Consertoque cum eis prelio, omnes quos invenerunt interfecerunt. In quo prelio Eggibardus regiae mensae prepositus et Anselmus comes palatii et Rollandus prefectus limitis Britannici cum aliis quam pluribus sunt interfecti. Ex quibus Rollandus Blavia castello deportatus [Col. 0845C] est ac sepultus [(49) 1Kb] . [V. Hlud. c. 3.] His quoque diebus magnus rex Francorum Karolus ab Hispania reversus, repperit conjugem suam Hildegardam [86 1Kb] in villa regia quae vocatur Cassinogilus, et est inter Droth [87 1Kb] et Warunnam [88 1Kb] , geminam edidisse prolem; quorum unus antequam nasceretur interiit, alter vero baptizatus nominatus est Hludovicus. [ADO. EINH. c. 1.] Post haec autem domnus Karolus rex, subjugatis Narbonensibus, in Franciam est reversus, et non post multum tempus ad Capuam Campaniae urbem per Italiam perrexit, et inde rediens, bellum Beneventanis indixit. Verum dux provinciae Aragisus nomine, regis ferocitatem ferre non prevalens, filios suos Rumaldum [89 1Kb] et Grimaldum obsides ei pro conservanda fidelitate transmisit. [Col. 0845D] [Ib. c. 11.] Et iterum post hec Karolus [90 1Kb] ad Galliam est reversus Bajoaricum denique bellum est exortum [91 1Kb] et celeriter consummatum. [Ib. c. 12.] Sed et Sclavis bellum est illatum. Dani vero et Sueves [92 1Kb] Sclavis erant federati. Sed hos omnes una tantum expeditione rex sepe dictus ita edomuit aut [93 1Kb] contudit, ut ulterius illi mallent subesse quam rebellare. [Ib. c. 13.] Hunos quoque et Avares idem [Col. 0846A] rex potentissimus aggressus est. Quod bellum intra octavum quo ceptum est annum feliciter est consummatum. Totam preterea Phrisiam atque Britanniam suo dominatui subjugavit. Leoni vero imperatori successit Constantinus, vir christianissimus, filius ejus.

[ANAST.] Constantinus [ [** 1Kb] ] igitur, Leonis filius, cum matre sua Hyrene Romanum sortitus imperium, anno incarnationis Jhesu Christi domini nostri 791, imperavit annis decem. Hic facta pace cum Arabibus. . . . . . . . . . . . . . . . . . . . . . . [Col. 0846C] . . . . . ut statim cruciatum mors sequeretur, sicque secundo imperavit Hyrene uno fere quinquennio.

Eodem etiam anno Romae obeunte beatae memoriae Adriano papa, consecratur in eadem sede Leo, vir per omnia reverendus. Et ipso iterum [ [*** 1Kb] ] anno prefati Adriani papae cognati Romae commoventes populum contra Leonem papam, tenuerunt eum et [Col. 0846D] excecaverunt; non tamen lumen ejus extinguere potuerunt. At ille confugit ad Karolum regem Francorum; qui ultus est eum [94 1Kb] et restituit in sede sua. [ADO.] Leo vero coronavit illum imperatorem in templo sancti Petri, circumdans imperatoria veste. Tunc sibi adclamatum est ab universo populo Romanorum [95 1Kb] : Karolo augusto a Deo coronato magno et pacifico imperatori Romano vita et victoria. [Col. 0847A] [EINH. C. 15] Bellis igitur supradictis feliciter consummatis, Karolus magnus rex Francorum regnum, quod post patrem suum Pipinum forte quidem jam [96 1Kb] magnumque susceperat, ita nobiliter ampliavit atque dilatavit, ut duplum ei adjecerit. Nam cum prius non amplius quam illa pars Galliae quae intra Rhenum ac [97 1Kb] Ligerim [98 1Kb] oceanumque ac mare Balearicum jacet, et pars Germaniae quae intra Saxoniam et Danubium Rhenumque ac Salam fluvium, qui Toringos ac Sorabos dividit, et [99 1Kb] Francis qui orientales dicuntur incolitur, et praeter haec Alamanni atque Bajoarii ad regni Francorum potestatem pertinerent, ipse per bella memorata primo Aquitaniam et Wasconiam totumque Pyrenei montis jugum usque ad Hiberum amnem, qui apud Nacarios [Col. 0847B] [100 1Kb] oritur et fertilissimos Hispaniae agros secans sub Tortosae civitatis menia Balearico mari miscetur, et Italiam totam, quae ab Augusta Pretoria usque in Calabriam inferiorem, in qua Grecorum ac [101 1Kb] Beneventanorum constat esse confinia, totam preterea Saxoniam, quae quidem Germaniae pars non modica est, et utramque Pannoniam et in altera Danubii ripa appositam Daciam, omnesque preterea barbaras nationes, quae inter Rhenum ac Wiseram fluvios oceanumque atque Danubium positae sunt, lingua quidem pene similes sed habitu vel moribus valde dissimiles, ita perdomuit, ut eas sibi tributarias faceret. [Ib. c. 16.] Auxit etiam gloriam regni sui [102 1Kb] quibusdam regibus ac gentibus per amicitiam sibi conciliatis. Adeo namque Andefossum [Col. 0847C] Galliciae atque Asturicae regem sibi in societatem devinxit, ut is, cum ad eum vel litteras vel legatos mitteret, non aliter se apud [103 1Kb] illum quam proprium suum appellari juberet. Scottorum [104 1Kb] quoque reges sic habuit ad suam voluntatem per munificentiam inclinatos, ut eum numquam aliter nisi dominum seque ei subditos et servos ejus pronuntiarent. Extant epistolae ad eum missae, quibus hujusmodi affectus eorum [105 1Kb] erga illum indicatur. Cum Aaron quoque rege Persarum, qui excepta India totum pene tenebat Orientem, talem habuit in amicitia concordiam, ut hic [106 1Kb] gratiam ejus omnium qui in toto orbe terrarum erant regum ac principum amicitiae preponeret solumque honore ac munificentia sibi colendum indicaret. Ac proinde cum [Col. 0847D] legati ejus, quos cum donariis ad sacratissimum Domini ac Salvatoris nostri sepulchrum locumque resurrectionis miserat, venissent et ei domini sui voluntatem indicassent, non solum quae petebantur fieri permisit, sed etiam sacrum sanctae Mariae Latinae locum ut illius potestati ascriberetur concessit, et revertentibus legatis suos adjungens, inter vestes et aromata et ceteras orientalium terrarum [Col. 0848A] [107 1Kb] opes ingentia illi dona direxit, cum ei ante paucos annos [108 1Kb] eum quem tunc solum habebat roganti misisset elephantem. [ADO.] Porro inter munera quae legati imperatoris a Perside detulerunt orologium ei ex auricalco arte mechanica compositum attulerunt, in quo 12 horarum cursus ad clepsidram visebantur [109 1Kb] , cum totidem ereis [110 1Kb] pillulis [111 1Kb] quae ad completionem horarum decidebant et casu suo subjectum sibi cimbalum tinnire faciebant, additis in eodem orologio [112 1Kb] ejusdem numeri equitibus, qui per 12 fenestras horis completis exiebant et impulsu egressionis suae totidem fenestras aperiebant [ [* 1Kb] ]. Circa hoc preterea tempus delata sunt ossa beati martiris Cypriani a Kartagine cum reliquiis beatorum Scillitanorum martirum Sperati [Col. 0848B] sociorumque ejus, et posita sunt in ecclesia beati Johannis baptistae in civitate Lugdunensi. Sarraceni etiam [113 1Kb] Sardinia pulsi, primo cum Sardis prelium commiserunt, et amissis tribus milibus suorum, in Corsicam directo cursu pervenerunt, ibique cum classe cui Bulgarius comes preerat decertantes, victi, fugati atque perempti sunt, amissis 14 navibus suis. Interea etiam sepe nominati imperatoris Karoli filius Ludovicus Hispanias est ingressus [cf. V. Hlud. c. 10. sqq.], et Barciloniam [114 1Kb] , quae contra patrem rebellaverat, iterum sibi subjugavit.--- Porro [ [** 1Kb] ] Karolus magnus, cum esset rex Francorum, imperatoris Romani Romae suscepit insignia 8 Kal. Januarii, anno quarto quo mater Constantini imperatoris Hyrene filio suo defuncto sola recepit [Col. 0848C] imperium [ANAST.]. Et dum imperaret Romae Karolus christianissimus augustus, Nycephorus patricius apud Bizantium adversus Hyrenen rebellavit augustam et. . . . . . . . ubi et defuncta est.

Karolus [ [*** 1Kb] igitur [115 1Kb] Magnus ex rege Francorum factus imperator Romanorum anno dominicae incarnationis 784 [116 1Kb] , imperavit annis 47 [117 1Kb] circiter. [EINH. c. 17.] Hic suscepta, sicut superius dictum est, et ordinata re publica, inchoavit opera plurima ad imperium dignitatis et regni Francorum commodum pertinentia [118 1Kb] diversis in locis. Inter quae [Col. 0848D] videntur esse precipua basilica sanctae Dei genitricis Aquisgrani opere mirabili constructa, et pons apud Magontiacum in Rheno quingentorum passuum longitudinis; nam tanta est ibi fluminis latitudo. Qui tamen uno antequam decederet anno [119 1Kb] incendio conflagravit, nec refici potuit propter festinatum illius decessum, quamquam in ea meditatione esset ut pro ligneo lapideum restitueret. Inchoavit et palatia operis egregii, unum haut longe a Magontiaca [Col. 0849A] [120 1Kb] civitate juxta villam cui vocabulum est Ingelebem [121 1Kb] , et alterum Noviomagi [122 1Kb] super Vahalem fluvium qui Batavorum [123 1Kb] insulam in parte meridiana preterfluit. Precipue tamen edes sacras ubicumque in toto regno suo vetustate collapsas comperit, pontificibus et patribus, ad quorum curam pertinebant, ut restaurarentur imperavit, adhibens curam per legatos ut imperata perficerentur. [V. Hlud. c. 19.] Unde multa sub ejus imperio sunt reparata, immo a [124 1Kb] fundamentis aedificata monasteria, sed precipue haec: monasterium sancti Philiberti, monasterium sancti Florentii [125 1Kb] , monasterium Caroffi, monasterium Concas [126 1Kb] , monasterium sancti Maxentii, monasterium Menate, monasterium Magniloci, monasterium Musiacum, monasterium [Col. 0849B] sancti Savini, monasterium Noviliacum [127 1Kb] , monasterium sancti Theofridi, monasterium sancti Pascentii, monasterium Dorosa [128 1Kb] , monasterium Sollempniacum, monasterium puellare sanctae Mariae, monasterium puellare sanctae Radegundis, monasterium de Vera, monasterium Deutera in pago Tholosano, monasterium Valida in Septimania [129 1Kb] , monasterium sancti Aniani, monasterium Galune, monasterium sancti Laurentii, monasterium sanctae Mariae quod dicitur in Rubine, monasterium Caunas, et cetera plurima, quibus veluti quibusdam lichnis [130 1Kb] totum decoratur Aquitaniae regnum. Quae omnia ipse piissimus imperator Karolus Magnus auri et argenti ponderibus gemmarumque preciosarum exornavit muneribus, amplissimis [Col. 0849C] etiam honoribus ditavit, et insuper, quod est preciosius, sanctissimis reliquiarum patrociniis insignivit. [cf. EINH. c. 26, 33.] Porro haec sunt nomina metropoleorum quae [131 1Kb] sub ejus ditione manebant: Roma, Ravenna [132 1Kb] , Mediolanum, Forojulium, Gradus, Colonia, Magontiacus, Juvavum [133 1Kb] et Saltburg [134 1Kb] , Treveris, Senonis, Vesontium [135 1Kb] , Lugdunum, Rothomagus [136 1Kb] , Remis, Arelas, Vienna, Darantasia, Ebredunum, Bituris, Burdegala, Turonis [137 1Kb] . [Ib. c. 27.] Has omnes idem potentissimus imperator honorabiliter multis muneribus excolebat; sed precipue Romanam inter eas ecclesiam et fideliter defensabat et suis opibus exornabat. [Ib. c. 25.] Nec patrio sermone erat contentus, sed etiam in peregrinis linguis [Col. 0849D] ediscendis operam impendit [138 1Kb] . Verum Grecam linguam melius poterat intelligere quam pronuntiare. In discenda denique grammatica Petrum Pisanum habuit auditorem et in ceteris disciplinis Albinum cognomento Alcuinum. Temptabat etiam scribere, tabulasque ferebat, ut, cum vacuum tempus esset, manum litteris effigiendis [139 1Kb] assuesceret; sed parum profuit labor preposterus ac sero inchoatus. [Col. 0850A] [Ib. c. 26.] Religionem denique christianam summa pietate semper excoluit, et ecclesiam mane et vespere necnon et nocturnis horis et sacrificii tempore impigre frequentavit. [Ib. c. 27.] Circa pauperes quoque liberalitate maxima preditus erat, ut qui non solum in suo regno illis subvenire, verum etiam in transmarinis regionibus in Syriam et Aegiptum et Affricam et Hierosolimis et Alexandriae atque Kartagini peccunias multas mittere satagebat. Ob hoc etiam maxime transmarinorum regum amicitias expetebat, ut sub eis degentibus [140 1Kb] christianis refrigerium [141 1Kb] aliquod proveniret. [Ib. c. 22.] Idem preterea serenissimus imperator corpore fuit amplo atque robusto, statura eminenti et apice capitis rotundo, naso paululum mediocritatem excedente, [Col. 0850B] oculis pulchris, canitie veneranda, facie leta, voce clara, valitudine prospera. [Ib. c. 24.] Denique convivabatur rarissime, coenaque cotidiana quaternis tantum ferculis prebebatur, preter assam carnem, quam venatores veribus inferre solebant, qua ille libentius quam ullo [142 1Kb] alio cibo vescebatur. Inter coenandum aut aliquod acroama aut lectorem audiebat. Legebantur ei historiae et antiquorum [143 1Kb] res gestae; delectabatur et libris sancti Augustini, precipueque his qui de civitate Dei pretitulati sunt. Vini vero et omnis potus adeo parcus in bibendo erat, ut super coenam raro plus quam ter biberet. Aestate post cibum meridianum pomorum aliquid sumens, ac semel bibens, depositis vestibus et calciamentis, velut noctu solitus erat duabus aut tribus horis quiescere. [Col. 0850C] Noctibus sic dormiebat, ut somnum quater aut quinquies non solum expergiscendo sed etiam surgendo interrumperet. [Ib. c. 18.] Habuit preterea tres filios, Karolum videlicet, Pipinum et Ludovicum. Habuit et tres filias, Rothrudem [144 1Kb] , Bergam et Gislam. Habuit etiam alias duas filias de Fastrada sua uxore. Fastrada vero defuncta, Leothgardam Alamannam duxit uxorem; et ea mortua, habuit iterum duas concubinas, Gresuindam Saxonici generis, de qua nata est ei [145 1Kb] filia nomine Adaltruth, et Reginam, quae genuit ei Drogonem et Hugonem. Preterea mater ejus Bertrada in magno apud [146 1Kb] eum honore consenuit. [Ib. c. 19.] Liberos quoque suos ita censuit instituendos, ut tam filii quam filiae primo [Col. 0850D] liberalibus studiis, quibus et ipse operam dabat, erudirentur. Tum filios, cum primum aetas patiebatur, more Francorum equitare et armis ac venationibus exerceri fecit. Filias vero lanificio [147 1Kb] assuescere coloque ac fuso, ne per otium torperent, operam impendere atque ad omnem honestatem erudiri jussit. Ex his omnibus duos tantum filios ac filiam, priusquam moreretur, amisit, Karolum, qui [Col. 0851A] natu major erat, et Pipinum, quem regem Italiae fecerat, et Rothrudem [148 1Kb] , quae filiarum ejus primogenita a Constantino Graecorum [149 1Kb] imperatore desponsata erat. Quorum Pipinus unum filium Bernardum, filias autem quinque, Adalaydem [150 1Kb] , Atulam [151 1Kb] , Gundradam, Berthaidem ac Theoderatam superstites reliquit. In quibus rex pietatis suae precipuum documentum ostendit, cum filio defuncto nepotem patri succedere et neptes inter filias suas educari fecisset. Imperator denique Nicephorus [152 1Kb] Constantinopolitanus ad eum misit, et firmissimum fedus cum eo disposuit, totamque Venetiam illi voluntate spontanea donavit [cf. ADO.]. Verum tandem magnificus imperator Karolus cum finem vitae sibi cerneret imminere, Ludovico filio suo, quem Aquitaniae [Col. 0851B] regem dudum ordinaverat, coronam imperialem dereliquit; Bernardum autem, filium Pipini filii sui, Italiae regem fecit. Decessit autem anno [* 1Kb] ] vitae suae 72 [153 1Kb] , regni vero sui 47. et incarnationis Christi 814, indictione 4, 5. Kal. Febrearias [cf. EINH. c. 30 et ADO.]. [EINH. c. 30, 31.] Sepultus est autem in ecclesia sanctae Dei genitricis Mariae Aquisgrani, arcusque supra tumulum ejus deauratus est exstructus. Ceterum ejus omnia gesta quae vulgo narrantur non sunt hic propter vitandum fastidium legentis pleniter explanata. Preterea Romae post Leonem, cujus supra fecimus mentionem, sedit Stephanus quartus; Stephano quoque successit Paschalis. Eodem quoque tempore floruit sanctus Egidius confessor precipuus, natione Grecus, qui Dei nutu veniens [Col. 0851C] ad Gallias, in provintia cui Septimania nomen est heremiticam duxit vitam. Claruit etiam his temporibus Paulus gentis suae, id est Longobardorum, historiae scriptor. Qui de monasterio montis Cassini venit in Galliam, attractus amore et opinione prefati principis Karoli precellentissimi imperatoris.

[ANAST.] Nicephorus [** 1Kb] ] itaque, sicut superius jam diximus, ex patricio imperator creatus, imperavit annis 8. Hic fuit vir crudelis et avarissimus . . . . . . . . . . . . . . . . . . . . . . . . . . . . . . . post obitum patris sui mensibus duobus et diebus [Col. 0851D] sex. Intra quos dies Michael Curopalates ad imperium est assumptus.

Michael ergo divinae incarnationis anno 804. super Stauratium invandens imperium, imperavit annis [Col. 0852A] duobus. Ab hoc exegit reverendus patriarcha . . . . . . . . . . . . . . . . . . . . . . . . . . . . . . . . . Crunnus vero Adrianopolim comprehendit. His preterea diebus Arabes sibimet adversantes regni sui soliditatem amiserunt, et ex uno quatuor tyranni efficiuntur. Quorum unus Aegiptum et Affricam simul sibi vendicavit, Hispaniam vero duo et Palestinam quartus inter se divisere.

Ludovicus denique [154 1Kb] Pius, Karoli Magni [155 1Kb] filius, post patris obitum Romanum obtinens imperium anno divinae incarnationis 814, imperavit annis ferme 27. Hic fuit vir clementissimae naturae [cf. ADO.] Unde cum juxta suorum lenitatem morum rem publicam disponeret, tulit finem multis adversitatibus plenum, tam a liberis quam a regni [Col. 0852B] proceribus crudeliter impugnatus. Fuit tamen [156 1Kb] semper preceptorum Domini ferventissimus executor et legis sanctae strenuissimus propagator. Congregatis nempe episcopis et nobilissimis viris, fecit componi et ordinari librum canonicam [157 1Kb] normam continentem. [V. Hlud. c. 28.] Ipsius denique tempore ceperunt deponi ab episcopis et clericis baltei gemmeis cultris honerati et cingula auro compta et exquisitae vestes [158 1Kb] et alia secularia pariter ornamenta. [Ib. c. 32.] Adjecit etiam [159 1Kb] quedam secularibus legibus capitula pernecessaria [160 1Kb] . [ADO.] Genuit etiam [161 1Kb] serenissimus imperator filios [162 1Kb] tres ex Hermengarde prima uxore sua, scilicet Lotharium, Pipinum atque Ludovicum. Et ex sua uxore secunda nomine Judit genuit [163 1Kb] Karolum regem Francorum. [Col. 0852C] Porro Lothariuis, imperatoris primogenitus, dum esset a patre benignissimo super Italiam constitutus, Romam venit. [V. Hlud. c. 36.] Et sancti paschae die in ecclesia beati Petri apostoli a Paschali papa coronam cum nomine suscepit augusti. Paschali vero papae successit Eugenius. [Ib. c. 40.] Ad quem misit Hilduinus abbas Sancti Dyonisii Sanctique Medardi, postulans ab eo sibi transmitti ossa venerabilis martiris Sebastiani. Quod et impetravit, et honorabiliter, ut [164 1Kb] decebat, juxta corpus sancti Medardi collocavit in Suessonica urbe. [ADO.] Eodem etiam tempore sanctissimorum martirum Yppoliti atque Tyburcii corpora a Roma delata et in sancti Dyonisii ecclesia non longe ab urbe Parisiaca [Col. 0852D] sunt tumulata. [V. Hlud. c. 36.] His preterea diebus [165 1Kb] Gundulfo Methensi episcopo Drogo, frater imperatoris Ludovici, successit. [Ib. c. 41.] In Romana vero cathedra Eugenio papae successit Valentinianus, et Valentiniano Gregorius quartus. [Ib. c. 48.] Quo annuente Lotharius patrem suum Ludovicum imperatorem [166 1Kb] comprehendit, et apud sancti Medardi monasterium custodiri mandavit. Uxorem quoque ipsius Judith exilio relegavit, et Karolum, quem ex ea Ludovicus susceperat, castro Priumie [167 1Kb] [Col. 0853A] commendavit [cf. ib. c. 51]. Verum non multo post Franciae principes imperatorem Ludovicum a custodia liberaverunt, et patri filium Lotharium reconciliaverunt. Post haec vero [168 1Kb] clementissimus imperator inter filios suos quatuor suum divisit imperium; et Lothario quidem Italiam, Ludovico autem Germaniam atque Saxoniam, et Pipino Aquitaniam, Karolo vero Franciam delegavit atque Burgundiam [cf. HUGO FLAV.]. Sed Lotharius hanc imperii divisionem non equanimiter tulit, sed totum imperium sibi subicere temptavit. Quod ut pater comperit, ilico adversus eum iter arripuit; sed in ipso itinere adversa comprehensus valitudine diem clausit extremum. [V. Hlud. c. 64.] Cujus corpus a Drogone episcopo Methis delatum et in Ecclesia sancti Arnulfi [Col. 0853B] confessoris est tumulatum. Decessit vero anno vitae suae 64 [169 1Kb] . Post cujus obitum quatuor ejus filii apud Fontanidum campum atrociter pugnaverunt [170 1Kb] . In quo bello Franciae, Italiae, Aquitaniae, Alamanniae, Saxoniae Burgundiaeque omnes pene milites mutuis se [171 1Kb] concidere vulneribus [cf. ADO.]. Victoriam tamen Karolus optinuit Calvus. In Romana, vero cathedra memorato papae Gregorio Sergius successit, et Sergio Leo quartus, et Leoni Benedictus, et Benedicto Nicholaus. Floruit etiam his temporibus Theodulfus Floriacensium abbas et Aurelianensium episcopus. Qui cum insimulatus multis criminibus apud imperatorem Ludovicum fuisset [172 1Kb] , Andegavis [173 1Kb] est exilio relegatus. Qui [174 1Kb] dum in custodia teneretur, contigit ut ibidem die palmarum veniret jam dictus piissimus imperator, [Col. 0854A] et dum [175 1Kb] secus domum qua custodiebatur idem Theodulfus episcopus processio pertransiret, facto silentio presente imperatore illos pulcherrimos versus, qui nunc usque per Galliam in eadem sollempnitate psalluntur [176 1Kb] , a se editos, per fenestram decantavit; quorum hoc est [177 1Kb] exordium:

Gloria, laus et honor tibi sit, rex Christe redemptor,
   Cui puerile decus prompsit osanna pium.

Quibus imperator emollitus, mox eum a vinculis absolvi precepit et priori gratia redonavit. Sed dum ad sua revertitur, veneno, sicut fertur, extinguitur. Cui successit in episcopatu Jonas, vir venerabilis, qui contra Claudium Taurinensem [178 1Kb] episcopum heresiarchen [179 1Kb] librum de adoranda edidit cruce. Dogmatizavit [180 1Kb] enim memoratus hereticus [Col. 0854B] crucis dominicae signum non oportere adorari, quod nisi adhibeatur frontibus nostris sive aquis quibus regeneramur aut crismati quo linimur aut sacrificio quo vegetamur, nichil rite perficitur [(50) 1Kb] . Sed ei memoratus Jonas [181 1Kb] episcopus satis lucide catholiceque illo suo respondit libello. Floruit etiam hoc eodem tempore vir quidam Rabanus nomine, qui et ipse de laude crucis librum diversis scematibus decoratum metrice composuit. Porro Ludovico imperatori quatuor ejus successere filii. Quorum Lotharius post patris obitum non multis diebus evolutis aversa valitudine correptus, imperii sui temperamento derelicto, monachus [182 1Kb] factus est, relinquens filio suo Ludovico Italici dignitatem imperii. Karolus vero Pius Franciam, Burgundiam et Aquitaniam obtinuit solus.




[Col. 0853]
HISTORIA FRANCORUM SENONENSIS.

[Col. 0853C] Anno [183 1Kb] ab incarnatione Christi 688. Pippinus Auster major domus regiae principatum Francorum suscepit.

Anno Domini 711. obiit Childebertus rex Francorum.

Anno Domini 712. obiit Pippinus senior, et filius ejus qui dicitur Karolus Martellus principatum usurpavit.

Anno Domini 715. obiit Dagobertus rex junior 14 Kal. Februarii, qui regnavit in Francia annis 5. ---Secundo anno post mortem ejus pugnavit primum Karolus Martellus princeps contra Ratbodum ad Coloniam, regnante Theoderico, filio suprascripti Dagoberti junioris [cf. Ann. S. Columb.]--- Eo tempore gens impia Wandalorum Galliam devastare [Col. 0854C] coepit. Quo tempore destructae ecclesiae subversa monasteria, captae urbes, desolatae domus, diruta castra, strages hominum innumerae factae, et multus ubique humani generis sanguis effusus est. Ea tempestate gravissime per totam Galliam detonabat, Wandalis omnia flammis et ferro proterentibus. Pervenientesque Senones civitatem, coeperunt eam omni arte jaculis et machinis infestare. Quod cernens presul ejusdem urbis Ebbo nomine, exiens de civitate cum suis, fretus divina virtute, exterminavit illos ab urbis obsidione. Fugientibusque illis, persecutus est eos usque dum egrederentur de finibus suis.

Anno Domini 741. obiit Karolus Martellus princeps, sepultus in basilica sancti Dyonisii Parisius. [Col. 0855A] Hic res ecclesiarum propter assiduitatem bellorum laicis tradidit. Quo mortuo, Karolomannus et Pippinus, filii ejus, principatum suscipiunt.

Anno Domini 750. Pippinus electus est in regem, et Childericus, qui de stirpe Chlodovei regis remanserat, tonsoratur. Hic defecit progenies Chlodovei regis.

Anno Domini 768. Pippinus rex moritur, et filii [184 1Kb] Karolus qui dicitur imperator magnus et Karolomannus eliguntur in regno.

Anno Domini 769. Karolomannus obiit [cf. Ann. S. Columb.].

Anno Domini 804. obiit Alcuinus philosophus, abbas Sancti Martini Turonorum.

Anno Domini 813. obiit Karolus imperator magnus, [Col. 0855B] et Hludovicus, filius ejus, qui Pius dicitur, regnum Francorum et imperium Romanorum suscepit. Hujus igitur in tempore pagani diffusi sunt ia provincia quae Pontivus pagus appellatur. Vicesimo igitur anno regni domni Hludovici piissimi imperatoris rebellavit contra eum Hlotharius, filius ejus, auferens illi regnum Francorum. Ipso anno collecto exercitu copioso valde, Hludovicus pater restituit sibi regnum quod illi abstulerat filius.

[Ann. S. Col.] Anno Domini 840, 12 Kal. Julii obiit Hludovicus Pius imperator. Eodem anno facta est eclypsis solis feria 4 ante ascensionem Domini hora diei nona, 2 Non. Maii.---Vertente igitur anno in die ascensionis Domini fit bellum Fontanetum [Col. 0855C] in Burgundia a quatuor filiis ipsius Hludovici, Karolo scilicet, Hlothario, Hludovico et Pippino, ubi multus effusus est sanguis humanus. Ex quibus Karolus qui appellatur Calvus regnum Francorum et imperium Romanorum obtinuit, Hlotharius vero partem Franciae sibi vindicavit, quae usque in hodiernum diem ex suo nomine Hlotharii regnum appellatur. Hludovicus autem Bavariam sibi vindicavit unctusque est in regem.

Anno Domini 877, Karolus imperator qui Calvus appellatur, filius Hludovici piissimi imperatoris, cum [185 1Kb] secunda profectione Romam peteret [186 1Kb] , 3 Kal. Octobr. in ipso itinere obiit Vercellis civitate, ibique sepultus est [187 1Kb] in basilica beati Eusebii martiris; [Col. 0855D] ubi [187 1Kb] requievit annis 7. Post haec autem per visionem delatum est corpus ejus in Frantiam [(51) 1Kb] , et honorifice sepultum in basilica beati Dyonisii martiris Parisius [(52) 1Kb] . Suscepit autem regnum Hludovicus [188 1Kb] filius ejus.

Sequenti vero anno Johannes papa Romanus ad [Col. 0856A] Gallias veniens [cf. A. S. Col.] cum Formoso episcopo Portuensi, ferens sibi [189 1Kb] preciosissimas [190 1Kb] reliquias, primo Arelatum navigio advectus, per Lugdunum aliasque civitates usque ad Tricassinam [191 1Kb] urbem accessit [(53) 1Kb] . Ibique cum Hludovico rege, filio Karoli Calvi, locutus, ad Italiam repedavit.

Post haec defunctus est Hludovicus rex Francorum (an. 879), filius Karoli Calvi, relinquens [(54) 1Kb] filium suum parvulum Karolum nomine, qui Simplex appellatur, cum regno in custodia Odonis principis. Eo tempore gens incredula Normannorum per Gallias sese diffudit, cedibus, incendiis atque omni crudelitatis genere debachata. Deinde Franci, Burgundiones et Aquitanenses proceres congregati [Col. 0856B] in unum, Odonem principem elegerunt sibi [192 1Kb] in regem (an. 888).

Obeunte vero Odone rege Kal. [192 1Kb] Januar. [192 1Kb] , (an. 898), recepit regnum Karolus simplex, filius Hludovici. [Col. 0856C] Sub [193 1Kb] ipso tempore venerunt Normanni in Burgundiam ad Sanctum Florentinum [cf. A. S. Col. a 899.] Occurrit autem illis Richardus [194 1Kb] dux Burgundiae cum suo exercitu in territorio Tornoderense, inruensque in eos, percussit multitudinem ex eis in ore gladii, et reliqui fugerunt 5 [195 1Kb] . Nonas Junii. Tempore illo factus est terrae motus circa coenobium sanctae Columbae virginis 5. Id. Januarii [ib. a. 896].

Eo tempore pagani obsederunt Carnotinam civitatem (an. 905). Collecto igitur exercitu Richardus dux Burgundiae et Robertus princeps irruerunt in eos [ib. a 911], peremptis ex paganis 6800, et a paucis qui remanserunt obsides capientes, 13 [196 1Kb] Kal. [Col. 0856D] Augusti in sabbato [(55) 1Kb] , auxiliante illis superna clementia per intercessionem sanctae Dei genitricis Mariae.

Post haec igitur mediante mense Martio apparuit stella a parte circii, emittens radios [197 1Kb] magnos [diebus [198 1Kb] ] fere 14 [ib.]. Sequenti anno fuit fames [Col. 0857A] magna per totam Galliam (an. 919). Deinde post quinque fere annos Kal. Febr. [199 1Kb] igneae acies visae sunt in coelo diversorum colorum, quod mirum fuit alternis se insequentes [ib. a. 919]. Ipso anno fuit, magna dissensio [200 1Kb] inter regem et principes ejus. Ob hanc causam plurimae strages perpetratae sunt christiani populi; sed favente Deo omnis illa contradictio cessavit. Tertio autem anno post hanc persecutionem defunctus est Richardus dux Burgundiae Kal. Septembris, sepultusque in basilica sanctae Columbae virginis in oratorio sancti Simphoriani martiris [cf. A. S. Col. a. 921].

Secundo anno post ejus mortem (an. 922) Robertus [201 1Kb] princeps rebellavit contra Karolum Simplicem, unctusque est in regem 3 Kal. Julii [cf. ib. [Col. 0857B] a. 922.]. Et nondum anno expleto 17 Kal. Julii factum est bellum Suessionis [202 1Kb] civitate inter Karolum Simplicem et ipsum Robertum [203 1Kb] , qui regnum Francorum [204 1Kb] invaserat; ubi interfectus est ipse Robertus.---Karolo vero a cede belli victore revertente, occurit illi Herbertus infidelium nequissimus, et sub fictae pacis simulatione in castro quod Parrona dicitur ut hospitandi gratia diverteret conpulit. Et sic eum dolo captum retinuit. Habebat enim idem Robertus sororem istius Herberti in conjugio; de qua [205 1Kb] ortus est Hugo Magnus. Illic itaque positus Karolus, Rodulfum, nobilem filium Richardi, Burgundionum ducem, quem de sacro fonte susceperat, una cum consilio Hugonis Magni, filii supradicti Roberti, et procerum Francorum sublimavit [206 1Kb] . [Col. 0857C] Isdem autem Karolus Simplex post longam carceris macerationem defunctus est in ipsa custodia, et [207 1Kb] sepultus in basilica sancti Fursei [208 1Kb] , quae est in ipso Parrona castro. Unctus est vero in regem ipse Rodulfus 3. Idus Julii (an. 929) Suessionis civitate [cf. ib. a. 922].

His temporibus pagani iterum Burgundiam vastaverunt [209 1Kb] , factumque est bellum inter christianos et paganos in monte Chalo, peremptis a paganis ex christianis 8. Idus Decemb. multis milibus.

Igitur defuncto Rodulfo rege [210 1Kb] 18 Kal. Febr. (an. 936), sepelierunt eum in basilica sanctae Columbae virginis [cf. ib.].---Post mortem igitur Rodulfi regis Hugo Magnus una cum Francis accersiens Guillelmum [211 1Kb] archiepiscopum [(56) 1Kb] , misit illum ad Ogivam, [Col. 0857D] uxorem jam dicti Karoli Simplicis, ut idem [212 1Kb] reduceret Hludovicum filium ejus. Fugerat [213 1Kb] enim ad patrem suum regem Anglorum ob timorem Herberti et Hugonis. Veniensque illuc Guillelmus [214 1Kb] archiepiscopus, datisque obsidibus sub sacramenti titulo [Col. 0858A] Ogivae matri ejus, reduxit Hludovicum in Frantiam. Igitur 13 Kal. Jul. unctus est in regem Hludovicus, filius Karoli Simplicis, apud Laudunum [cf. ib.].

Secundo autem anno post haec 16 Kal. Martii circa gallorum cantum usque inlucescente die sanguineae acies per totam coeli faciem apparuerunt [ib.]. Sequenti autem mense 9 Kal. Aprilis Hungri adhuc pagani Frantiam, Burgundiam atque Aquitaniam ferro et igne depopulari coeperunt.

Post haec rebellaverunt Francorum proceres contra Hludovicum regem, super omnes autem Hugo Magnus [cf. ib.] In ipso anno valida facta [215 1Kb] est magna fames per totum regnum Francorum, ita ut modius [216 1Kb] frumeuti venumdaretur 24 solidis. Deinde [Col. 0858B] non post multis [217 1Kb] diebus captus est Hludovicus rex [218 1Kb] dolo Bajocas [219 1Kb] (an. 945) civitate a Normannis, multis ex Francorum populo interemptis, consentiente Hugone Magno [ib.]. Post haec mense Maio feria 6 pluit sanguis super operarios [ib.]. Et ipso anno mense Septembri Hludovicus rex, totum tempus vitae suae plenum ducens angustiarum et tribulationum, diem clausit extremum (an. 954), sepultusque est Remis in basilica sancti Remigii. Sequenti quoque mense 2. Id. Novemb. Hlotharius, jam juvenis, filius ejus, unctus est in regem Remis, et Hugo Magnus factus est dux Francorum.

Secundo autem anno post haec mense Augusto obsedit supradictus Hugo Magnus Pictavis civitatem [Col. 0858C] (an. 955); sed nichil ei profuit [ib.].---Dum enim obsideret [220 1Kb] eandem urbem, quadam die intonuit Dominus terrore magno, disrupitque turbo [221 1Kb] papilionem ejus a summitate usque [222 1Kb] deorsum, stuporque magnus invasit illum eum exercitu suo, ita ut vivere nequirent. Statimque in fugam versi, recesserunt ab urbis obsidione. Fecit autem hoc Deus [223 1Kb] per intercessionem beati Hylarii, qui semper tutor et defensor illius [224 1Kb] est urbis.

In ipso anno defunctus est Gislebertus dux Burgundiae, relinquens ducatum Ottoni, filio Hugonis Magni [cf. ib.]. Habebat namque Otto filiam illius Gisleberti in conjugio.

Secundo anno obiit Hugo Magnus dux Francorum [Col. 0858D] apud Drodingam [225 1Kb] villam 16. Kal. Jul. (an. 956), sepultusque est in basilica beati [226 1Kb] Dyonisii martiris Parisius [cf. ib.]. Cui successerunt filii ejus, Hugo videlicet, Otto et Heinricus [227 1Kb] , nati ex filia Odonis [228 1Kb] regis [(57) 1Kb] . Hugo dux Francorum effectus [Col. 0859A] est et Otto dux Burgundionum. Defuncto [229 1Kb] Ottone duce Burgundionum, successit Heinricus [230 1Kb] , frater ejus.

Sub ipso tempore (an. 959) oritur contentio inter Ansegisum episcopum Trecarum et Robertum comitem. Ejectus vero ex civitate episcopus [231 1Kb] Ansegisus [232 1Kb] a Roberto comite, perrexit in Saxoniam ad Ottonem imperatorem [233 1Kb] , adductosque Saxones, mense Octobrio obsedit Trecas civitatem longo tempore. Venientes autem [234 1Kb] in predam Senones [235 1Kb] , occurrerunt illis Archembaldus archiepiscopus et Rainaldus [236 1Kb] comes Vetulus cum exercitu maximo in loco qui vocatur Villare, interfectosque Saxones cum duce suo Helpone nomine; Senonenses extiterunt victores. Dixerat enim Helpo incensurum se [Col. 0859B] ecclesias et villas quae sunt super Venenas [237 1Kb] [(58) 1Kb] fluvium usque ad civitatem, infigereque [238 1Kb] suam lanceam in portam sancti Leonis. Interfectus autem cum populo suo [239 1Kb] a Senonibus [240 1Kb] , reportatus est in patriam suam Ardennam a servis suis. Sic enim jusserat mater ipsius Helponis nomine Warna. Planxerunt autem eum planctu magno Rainaldus [241 1Kb] comes et Archembaldus [242 1Kb] archiepiscopus; consanguineus enim illorum erat. Videns itaque Bruno [243 1Kb] dux [(59) 1Kb] , socius ejusdem Helponis, qui obsederat Trecas civitatem, quod mortuus esset socius suus Helpo, cum suis reversus est in patriam suam.

Deinde [244 1Kb] vero non post multos dies Hlotharius rex congregans exercitum copiosum valde (an. 978), [Col. 0859C] renovavit [245 1Kb] in ditione [246 1Kb] sua Hlotharium regnum [(60) 1Kb] . Veniensque ad palatium quod vocatur Aquisgrani, ubi commanebat Otto imperator cum uxore, hora prandii [247 1Kb] , ingressusque palatium [248 1Kb] nemine contradicente, comederunt et biberunt quicquid illi ad usus [249 1Kb] suos paraverant. Otto vero imperator cum uxore sua et populo fugiens, reliquit palatium. Depredato itaque Hlotharius rex palatio et tota provintia, reversus est in Frantiam cum pace, nemine persequente. Post haec Otto imperator congregans exercitum suum, venit Parisius; ubi interfectus est nepos ipsius Ottonis cum aliis pluribus ad portam civitatis, incenso suburbio illius. Jactaverat namque se extollendo dicens, quod lanceam suam infigeret in [250 1Kb] portam civitatis Parisiorum. [Col. 0859D] Convocans igitur Hlotharius rex Hugonem ducem Francorum et Heinricum [251 1Kb] ducem Burgundionum, [Col. 0860A] inruit [252 1Kb] in eos, fugientibusque illis persecutus est usque Suessionis civitatem [253 1Kb] . Illi autem ingressi fluminis alveum quod dicitur Axona [(61) 1Kb] , nescientes vadum, plurimi ibi perierunt, et multo [254 1Kb] plures consumpsit aqua quam gladius vorasset, et tanti ibi perierunt, ut etiam aqua redundaret cadaveribus [255 1Kb] mortuorum, aqua enim impleverat ripas suas. Hlotharius vero rex constanter persequens illos tribus diebus et tribus noctibus usque ad fluvium quod fluit juxta Ardennam sive Argonam, interfectis ex hostibus maxima multitudine. Desinens autem persequi illos Hlotharius rex, reversus est in Frantiam cum magna victoria. Otto autem imperator cum his qui evaserant cum magna confusione reversus est ad propria. Post haec non [Col. 0860B] apposuit ultra Otto rex ut veniret, nec ipse nec exercitus ejus, in Frantiam. In ipso anno (an. 980) pacificatus est Hlotharius rex [256 1Kb] cum Ottone rege Remis civitate contra voluntatem Hugonis et Heinrici fratris sui [contraque [257 1Kb] voluntatem exercitus sui]. Dedit autem Hlotharius rex Ottoni regi in beneficio Hlotharium regnum; quae causa magis contristavit corda principum Francorum.

[Codd.1*. 3. addunt: In diebus illis episcopus Aletis civitatis nomine Salvator veniens Parisios cum duobus abbatibus, ferens sibi pretiosissimas reliquias, videlicet almi Maglorii archipresulis, medietatem sancti Samsonis archiepiscopi, cum toto corpore Maclovii episcopi, Sanatoris [258 1Kb] episcopi, Leucerni episcopi, Winguantonis [259 1Kb] abbatis, cum aliis multis. Receptique sunt a supradicto rege cum magno honore in basilica beati Bartholomei apostoli.]

Anno 956. [260 1Kb] obiit Hlotharius rex [261 1Kb] senex plenus [262 1Kb] dierum, sepultusque est in basilica beati [263 1Kb] Remigii Remis. Cui successit Hludovicus, filius ejus juvenis. Anno 982. [264 1Kb] obiit Hludovicus rex juvenis, qui regnavit in Frantia annis 9. Sepultus vero est in basilica beati Cornelii martiris Compendio. Cui successit Karolus (an. 987), frater ejus, filius Hlotharii regis. Eodem anno rebellavit contra Karolum Hugo dux Francorum, eo quod accepisset Karolus filiam Herberti comitis Trecarum. Collecto [(62) 1Kb] igitur Hugo exercitu copioso valde, obsedit Laudunum, ubi manebat [265 1Kb] Karolus cum uxore [266 1Kb] sua. Exiens vero Karolus de civitate, fugavit [Col. 0860D] Hugonem cum exercitu suo, incensa [267 1Kb] hospitia ubi manebant hostes [268 1Kb] . Cernens itaque Hugo dux [Col. 0861A] quod minime posset Karolum vincere, consilium habuit cum Ascelino traditore vetulo, qui erat episcopus falsus Laudunis [269 1Kb] et consiliarius Karoli. Itaque tradens Ascelinus episcopus Laudunum in nocte una quiescentibus cunctis Hugoni duci Francorum, vinctus est rex [270 1Kb] Karolus cum uxore sua, et ductus in custodia Aurelianis civitate (an. 991). Nondum autem ipse Karolus erat unctus in regem, resistente Hugone duce. Manens vero idem Karolus in custodia Aurelianis in turri [271 1Kb] , genuit illi [272 1Kb] uxor sua filios duos Hludovicum et Karolum. Eodem anno unctus est in regem Remis civitate [273 1Kb] Hugo dux, et ipso [274 1Kb] anno Robertus, filius ejus, in regnum [275 1Kb] piissimus rex ordinatus est (an. 987). Hic deficit regnum Karoli Magni.

[Col. 0861B] In [276 1Kb] diebus illis erat in Remensium civitate archiepiscopus vir bonus et modestus, frater Hlotharii [277 1Kb] regis ex concubina, nomine Arnulfus. Hugo autem rex invidebat ei, volens exterminare progeniem Hlotharii regis. Congregansque in urbe Remensi synodum (an. 991), hisdem [278 1Kb] Hugo rex invitavit archiepiscopum Senonicae urbis nomine Seguinum [279 1Kb] cum [280 1Kb] suffraganeis suis [(63) 1Kb] . In quo concilio fecit degradare domnum Arnulfum archiepiscopum Remorum, dolo nepotis sui quem tenebat in carcere, dicens non debere esse episcopum natum ex concubina. In loco vero ejus consecrari fecit [281 1Kb] donnum Gerbertum monachum philosophum. Qui Gerbertus magister fuit Roberti regis, filii istius Hugonis, et donni Leotherici [282 1Kb] archiepiscopi [Col. 0861C] [283 1Kb] , successoris venerabilis Seguini. Arnulfum vero [284 1Kb] fecit mancipari custodiae Aurelianis civitate. Venerabilis itaque Seguinus archiepiscopus non consensit [285 1Kb] in degradatione Arnulfi neque in ordinatione Gerberti. Jussio autem regis [286 1Kb] urgebat. Alii vero episcopi, licet inviti, tamen propter timorem regis, degradaverunt Arnulfum et ordinaverunt Gerbertum. Seguinus autem plus timens Deum quam terrenum regem, noluit consentire regis nequitiae; sed magis in quantum potuit redarguit ipsum regem; propter quam causam ira regis contra eum efferbuit. Cum magno itaque dedecore expelli jussit [287 1Kb] Arnulfum de ecclesia beatae Mariae Remensis, et sic alligatum retrudi in carcerem. Alligatus [Col. 0861D] autem in carcere Aurelianis civitate, ubi detinebatur nepos ejus Karolus, mansit ibi annis tribus. Nuntiantur haec omnia presuli [288 1Kb] Romano [(64) 1Kb] . [Col. 0862A] Qui valde indignatus super hoc facto, interdixit omnes episcopos qui Arnulfum dejecerant et Gerbertum ordinaverant. Misit quoque [289 1Kb] Leonem abbatem a sede apostolica ad donnum Seguinum archiepiscopum urbis Senonicae (an. 995), qui vice sua in urbe Remensi synodum congregaret; mandans illi ut sine dilatione revocaret de carcere Arnulfum et degradaret Gerbertum. Collecto igitur concilio iterum [290 1Kb] in urbe Remensi, ex jussione apostolica revocatus est Arnulfus de custodia, et cum honore magno [291 1Kb] receptus est in propria [292 1Kb] sede. Gerbertus autem [293 1Kb] intelligens quod injuste pontificalem dignitatem suscepisset, poenitentia ductus est. Altercationem vero Gerberti pontificis et Leonis abbatis valde utilem [294 1Kb] plenius invenies [Col. 0862B] in gestis [295 1Kb] pontificum Remorum [(65) 1Kb] . Post haec donnus Gerbertus electus est pontifex in urbe Ravenna [296 1Kb] ab Ottone imperatore et a populo ejusdem urbis. Residensque in eadem urbe pontifex quam plurimos [297 1Kb] annos, defunctus est papa urbis Romae. Statimque omnis populus [298 1Kb] Romanus sibi dari adclamat donnum Gerbertum. Assumptus autem de urbe Ravenna [296 1Kb] , ordinatus est pontifex summus in urbe Roma (an. 999).

Anno incarnationis Christi 998. obiit Hugo rex, sepultusque est in basilica beati Dyonisii martiris [299 1Kb] Parisius. Cui successit Robertus, filius ejus, in regnum [300 1Kb] , piissimus et modestus.

Anno Domini 999. venerabilis Seguinus archiepiscopus ab imo coepit restaurare coenobium sancti [Col. 0862C] Petri Milidunensis, et monachos ibi mittens, abbatem Walterium [301 1Kb] eis prefecit.

In ipso anno tradidit Walterius [302 1Kb] miles et uxor ejus castellum Milidunum Odoni militi [303 1Kb] [(66) 1Kb] . Congregans vero Robertus rex exercitum copiosum valde et Burchardus [304 1Kb] comes [305 1Kb] , convocatosque Nort mannos [306 1Kb] cum duce suo Richardo, obsedit castrum Milidunum. Capto [307 1Kb] igitur castro suspensus est Walterius [308 1Kb] et uxor illius in patibulo. Burchardus autem comes recepit castrum Milidunum sicuti ante possederat.

Igitur Rainaldus [309 1Kb] comes Vetulus Senonum post multa perpetrata [310 1Kb] mala defunctus est (an. 996?), et sepultus in basilica sanctae Columbae virginis. Cui [Col. 0862D] successit Frotmundus [311 1Kb] , filius ejus, habens in conjugio filiam Rainoldi [312 1Kb] comitis Remorum [(67) 1Kb] .

Anno [313 1Kb] Domini 1000, indictione 13, 15 [314 1Kb] Kal. [Col. 0863A] Nov. transiit [315 1Kb] ad Christum venerabilis Seguinus metropolitanus episcopus. Post transitum vero ejus [316 1Kb] stetit ecclesia Senonica sine benedictione sacerdotali uno [317 1Kb] anno. Adclamabat autem omnis populus sibi ordinari domnum Leothericum, nobilissimis [318 1Kb] ortum natalibus, tunc archidiaconum, omni bonitate conspicuum; sed resistebant quam plurimi clerici, cupientes episcopalem conscendere gradum. Precipue vero Frotmundus comes, filius Rainoldi [319 1Kb] vetuli, natus ex mala radice, hoc non permittebat fieri, eo quod haberet filium clericum nomine Brunonem, volens de eo facere episcopum. Dei autem nutu congregati suffraganei episcopi Senonicae ecclesiae, cum voluntate et auctoritate apostolica, sublato omni timore humano, sollempniter [Col. 0863B] ordinaverunt donnum Leothericum in sede pontificali, ut preesset ecclesiae Senonensi [(67*) 1Kb] .

Anno Domini 1001 obiit Henricus dux Burgundiae sine filiis. Rebellaveruntque Burgundiones contra regem Robertum, nolentes eum recipere. Ingressus itaque Landricus comes Autissiodorum, tenuit civitatem.

Anno Domini 1003 Robertus rex assumptis Nortmannis cum duce suo Richardo et exercitu copioso valde, vastavit Burgundiam, obsidens Autissiodorum multis [320 1Kb] diebus. Burgundiones autem nullo modo ei se subdere volentes, unanimiter ei resistebant. Obsedit [321 1Kb] Avallonem castrum tribus fere mensibus, et famis necessitate illud [322 1Kb] cepit; tuncque reversus est in Frantiam [(68) 1Kb] .

[Col. 0864A] [Mortuo [323 1Kb] itaque Frotmundo comite Senonum, successit ei Rainardus, filius ejus, infidelium nequissimus. Hic persecutionem intulit ecclesiis Christi et fidelibus ejus, quanta non est audita a tempore paganorum usque in hodiernum diem. Archiepiscopus autem Leothericus [324 1Kb] nimis [325 1Kb] angustiatus pro hac re quo se verteret omnino nesciebat. Totum vero se Domino committens, in orationibus et vigiliis exorabat [326 1Kb] Christum, ut ei superna pietas auxilium ministraret.]

Igitur anno a passione Domini 1015, indictione 13, 10 Kal. Maii capta est civitas Senonum ab archiepiscopo Leotherico per consilium Rainardi [327 1Kb] Parisiensis presulis [328 1Kb] , et regi tradita Roberto [329 1Kb] . Rainardus comes ejusdem urbis [330 1Kb] fugiens nudus [Col. 0864B] evasit. [Nec [331 1Kb] immerito. Talem enim persecutionem christianis intulerat, qualis non fuerat audita a tempore paganorum. Quam ob rem predictus archiepiscopus sapienti usus consilio, vi ab urbe compulit exire.] Frotmundus vero, frater ejus, et ceteri milites de civitate ingressi in turrim quae est in civitate, obtinuerunt eam [332 1Kb] . Rex autem oppugnans eam diebus multis, cepit eam, et fratrem Rainardi comitis Frotmundum duxit in carcerem Aurelianis civitate; ubi et defunctus est.

[Anno [333 1Kb] Domini 1031 obiit Robertus rex, cui successit filius ejus Henricus. Hujus 3 anno, hoc est anno Domini 1034, urbs Parisii flagravit incendio.]




[Col. 0863]
FRAGMENTA HISTORIAE FOSSATENSIS.

[Col. 0863C] Regnante [334 1Kb] itaque, ut prefatum est piissimo Ludovico augusto, beatae recordationis Rorigo venerabilis comes cum orationis gratia Glannafolium, quod ab eodem susceperat, sacrosque cineres sancti Mauri visitaret, veteris ruinae loca et antiqua religione desolata perlustrans, dolore tactus intrinsecus, quod absque habitatore et debitae religionis officio locus, qui per beatum Maurum tot virtutum miraculis olim effloruerat, in antiquam pene redactus solitudinem inreverenter et sine honore vacaret, de restauratione coepit cogitare; sed iterum quorundam occasione prepeditus, interrupto opere, Brennovem possessionis suae cespitem repedavit. [Col. 0864C] Verum quoniam omnipotenti Deo loci cura fuerat, cuidam reverentissimae vitae abbati Jacob nomine Cormaricensis coenobii per revelationem innotuit, qualiter de reparatione operis quae audierat comiti declararet. Ille autem semel et secundo minus decenter audita suscipiens, tertio a beato Mauro, per quem haec fuerant coelitus ostensa, ut in libro translationis ejus plenius continetur [(69) 1Kb] , horribiliter flagellis eruditus divinae didicit parere jussioni. Igitur venerabilis comes plagis exterritus, abbatem qui haec nuntiaverat multis donatum muneribus gaudentem remisit ad propria; ipse vero tali animatus oraculo, postpositis omnibus quae agebat, ceptum opus [Col. 0865A] adgreditur. Cumque Ligerim navigio subvehente transmearet, spera ignea latioris instar clipei visa est supra caput illius, adeo ut vigorem ignis pertimesceret adfuisse; pariterque coeleste percepit oraculum inquiens repetito sermone: Hic aedifica, hic aedifica, hic aedifica. Consummatis omnibus et perfectis quaecumque monasticae religioni congruebant, prout veteris vestigia ruinae conspexerat, duos de monasterio sancti Martini religiosae vitae viros Lantbertum atque Ebbonem affinitate sibi propinquos evocavit, quorum prudentia et consilio pertractaret, cui locum videlicet abbati aut ecclesiae commendaret. Erat autem Fossatensis coenobium monasterii pre ceteris totius imperii piissimi Ludovici augusti ordine religionis antecellens, quippe quod nec a [Col. 0865B] primo institutore suo deviaverat, nec diversis studuerat vanitatibus, sicut nostri temporis quaedam novimus monasteria. Cumque suo et altiori suorum consilio loca plurima convenirent ecclesiarumque circumjacentium habitus et religionem equo judiciorum libramine discussissent, relictis omnibus, Fossatensi monasterio locum placuit mancipare. Misit igitur venerabilis comes, qui praefati monasterii abbatem Ingelbertum sanctissimae vitae virum evocaret, et sicut praefati sumus, locum sancti Mauri qui dicitur Glannafolium, adsenciente piissimo Ludovico augusto [(70) 1Kb] , a quo et susceperat, locum inquam et possessiones cum omnibus pertinenciis suis, regendum emendandum et possidendum Ingelberto abbati et Fossatensi monasterio in perpetuum [Col. 0865C] mancipavit. Eodem etiam tempore dono ejusdem piissimi Ludovici augusti, interventu bonae memoriae Begonis comitis, Benedicto abbate, amplificavit Deus satis honorifice multis donariis et possessionibus Fossatense monasterium. Nam cum visendi gratia laudabile religionis studium, quo tam magni principes principumque amici potentes cingula militiae dissolverunt, comes prefatus advenisset, remotam quidem laudavit solitudinem; sed tantorum virorum victum et vestitum tenuem spiritualemque pro Domino paupertatem mirabatur. Dedit [(71) 1Kb] itaque rex piissimus, interventu bonae memoriae Begonis comitis, in augmentum victus et vestitus pauperum Christi Fossatensium, in pago Parisiaco villam quae [Col. 0865D] vocatur Ferreolas cum omnibus appenditiis suis, pratis, silvis terrarumque circumjacentiis, vicariam quoque advocationem et ecclesiam. Itemque aliam possessionem quae Oratorium sive Aratorium dicitur cum omnibus quae suo dominio subjecta videbantur. Item et in eodem pago Torciacum cum vineis, pratis, silvis et omnibus adjacentiis, et ecclesiam; Rentiliacum quoque cum circumjacentiis suis. In pago Meldensi ecclesiam atque villam quae Curtis [Col. 0866A] Protasia sive Pravasia dicitur cum appenditiis suis. Precepit etiam paupertate loci conpunctus imperialesque apices fieri decrevit [(72) 1Kb] , ut ubicumque infra ditionem totius imperii nemo ab eis teloneum neque quod vulgo dicitur ripaticum neque rotaticum aut pontaticum vel portaticum aut travaticum atque cispitaticum necnon et salutaticum aut ullum censum vel ullum occursum aut ullam redibitionem ab ipsis accipere aut exactare presumat; sed liceat tam eos quam homines vel omnia illorum cum pace discurrere et negotia libenter peragere.

Contigit [335 1Kb] [(73) 1Kb] et per idem tempus prefati regis Roberti dominio Podienses rebellare. Quod cum audisset, collectis exercitibus suis festino cursu superveniens, urbem vallavit, multiplicique circumcingens [Col. 0866B] obsidione, congregatis undique qui regiae favebant majestati, ex remotis et prope positis in auxilium regis confluentibus [336 1Kb] numerosa multitudine, circumsedit. Sed quoniam situ difficilis et labore civium ad hoc ipsum preparata civitas habebatur, cassatis assultibus tantae rei ordo penitus adnullatur. Populus et qui ex vicino, sicut prefatum est, regio favore convenerant, diuturnae sessionis tedio victus, ad propria pedetentim relabitur. Rarescit exercitus, et dolore regis civitas obsessa non profectura gratulatur. Nam quod minus hac via successerat, malis supervenientibus, rex cogitur alia retractare. Descriptis igitur quae circa eum gerebantur signis et sigillis, sub obsecratione sacramentorumque fidei attestatione familiarem et dilectissimum [Col. 0866C] comitem Burchardum hortatur et admonet, ignominiosae tempestatis periculo subvenire: »Age nunc eia, dilectissime, ne nostris temporibus gloriae regum per nos aliquid detrahatur, aut in nostri obtrectationem imperii hujus rei macula subito prorumpat alienus. Nunc, nunc, amantissime, familiaritatis et devotionis magnae affectus, quam rebus prosperis exhibebas, rei probet eventus; nec me, quo semper in ceteris prospere usus sum et expertus, de summae necessitatis periculo poeniteat adtemptare.« His auditis venerabilis comes, ut erat incultis vestibus, barba incultior, nullo tardatus horrore periculi nec labore longioris viae, quo Hierosolimis Domino multum desudaverat, resumpto [Col. 0866D] vigore peregrinum obliviscitur. Sollicitus vero quid ageret, per castella, per vicos, ubi spes et facultas et auxilium credidit oportunum, missis legationibus sibi et domino presidia postulabat. Adsunt in instanti ex castellis et municipiis, civitatibus et vicis, incredibile dictu, universi devota mente quicquid agere vellet auxilium comiti promittentes. Miratur et ipse tantam subito confluxisse multitudinem, laudans et benedicens Deum, qui presto est invocantibus [Col. 0867A] se in auxilio oportuno. Profectus est itaque cum infinita multitudine venerandus comes Burchardus, promptior in milibus, religione primus, cunctorum facundissimus. Numerati sunt autem Aurelianis in ponte, et inventi sunt armatorum 30 milia. Redit obsessis humilitas, fugit animositas, prospera in contrarium cedunt, fortunamque brevem repentina mutat calamitas. Pergit in obviam rex cum obtimatibus, miscent amplexus, fit mora in osculis, et de salute sciscitatus, ad castra deducit cum gaudio. Ruit populus; venitur ad spectaculum; obstrepit vulgus; juventus exultat; redit animis ferocitas: bella minantur, clipeos aptant, enses distringunt, arma novantur, jacula vibrant, equos commutant, faleras ornant. Curritur in mortem, fit [Col. 0867B] pugna de periculo; pudet extremum videri; exertant humeros; provocant hostem; bellum geritur sine hoste; fremunt bella, tument odia, pax perit. Jamque desiderio pugnae armati incedunt; sompnus fugit ab oculis; obsessos premunt excubiis, noctem exturbant clamoribus quae longior ceteris videbatur. Spectant de muris miseri sua fata, fugam meditantur et horrent; innixi jaculis mortem expectant; vivunt de munere noctis. Silet inops expersque sui quondam valida senectus; consilio friget animosa juventus. Occurrunt mulieres veste rejecta, crinibus abruptis natos ostentant, pectora plangunt. Interea dies optata recurrit. Tunc vero exoritur clamor, nulloque vocante turba ruit; cornua flectunt, arma retentant. Rex autem indicto silentio prefatum comitem [Col. 0867C] Burchardum secretius alloquens, preesse jubet exercitibus, et suo de cetero parere consilio. Venerandus itaque senex, prout antiquorum regum melius id noverat consuetudinis, dispositis per girum legionibus, subsequentem locum decernit satrapis et centurionibus; monet appropiari exercitum, monstrat aditus et occulta viarum, et deinceps, quo majus imminebat periculum, ipse prior omnibus suo procedit collegio. Ad primam igitur emissionis vocem vix preconis tuba insonuerat, et clamore subsequuto tela volant. Alii fossa precipites vallum complent et menibus herent; hi levant machinas, arietes aptant, scalas innectunt parietibus; hi faces jaciunt, muros effodiunt portasque refringunt. Quid plura? Fuit in momento quasi non fuisset; [Col. 0867D] volat ignis ad alta; hostis ubique; ruit urbs inclita; truduntur miseri cives cathenis; templa predantur; spolia diripiunt. Et forsitan in immensum ensis hosticus evagaret, sed noctis beneficio revocatur. Die igitur altera pacatis omnibus et subjugatis circumquaque regionibus, venerandus comes Burchardus a rege petita licentia cum suis digreditur. Cumque sui fines comitatus attigisset, jubet subsistere, habitoque sermone sequentibus et circumstantibus se dixit: »Huc usque, domini et amici mei, quibus [Col. 0868A] Deus dedit preesse potestate non crudelitate, mortali homini regi morituro licuit deservire. Nunc autem vergentibus annis immortali regi, cujus est vita et mors, cujus est regnum et imperium, qui permanet in secula seculorum, cui servire regnare est, qui dat post mortem vivere, huic libet desudare.« Dixit, et arrepto gladio quo erat accinctus, coram omnibus barbam precidit, et eam simul et gladium Fossatensi transmisit aecclesiae; ipse vero dispositurus cetera Corboilum subiit, quod ei proximum videbatur. Mirantur et stupent universi, scientes quia haec mutatio dexterae Excelsi. Quidam etiam corde compuncti, postea eidem coenobio permaxima dona contulerunt. Rebus igitur dispositis, prolatis secum ac deportatis vasis plurimis aureis et [Col. 0868B] argenteis [337 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .

Hic [338 1Kb] de regibus breviter retexamus. Reges Francorum electione pariter et successione soliti sunt procreari a primo Faramundo usque in Hildricum regem, qui jussu et consilio Stephani Romani pontificis in monasterium trusus est ac detonsus. Cui Faramundo successit Clodio, Clodioni, Merovechus, a quo Merovingi appellabantur; Merovecho Childericus [cf. AIMOIN.]. Hic de regno ejectus est, sed revocatus sapienti consilio Viomadi. Ad quem cum venisset Basina, uxor Bisini regis Thoringorum, interrogata quid quereret, respondit: »Novi utilitatem et pulcritudinem tuam; ideo huc veni.« [Col. 0868C] De qua genuit magnum Clodoveum. Hic pre ceteris regnum Francorum ampliavit, et ad quemcumque perrexisset, victor remeavit. Hic accepit in uxorem Chrothildem christianissimam, filiam Chilperici regis, neptem vero Gundobadi; cujus monitu et predicatione postea baptizatus est a sancto Remigio. Qui cum ad bellum prepararet contra Alaricum regem Gothorum, monitu Crothildis reginae aecclesiam principi apostolorum construxit; in qua et conditus jacet, et bonae memoriae Crothildis ad latus ejus, et nunc ibidem quiescit beatissima virgo Genovefa. Hic ex eadem Crothilde genuit Clodomirem, Childebertum et Clotharium. Clodomiris genuit sanctum Clodoaldum. Childebertus vero et Clotharius in poenitentiam sui reatus aecclesias construxerunt, Childebertus [Col. 0868D] aecclesiam sancti Vincentii, cujus stola revertens ab Hispania locum insignivit; in qua et ipse conditus jacet, et nunc requiescit beatissimus Germanus Parisiensis antistes. Clotharius vero aecclesiam sancti Medardi Suessionis, in qua et ipse conditus jacet. Genuit etiam Clodoveus de concubina primogenitum suum Theodericum; Theodericus vero Theodebertum. Cujus tempore missus a beato Benedicto magistro suo princeps et propagator monasticae religionis beatus Maurus Gallias devenit. [Col. 0869A] Defunctis autem fratribus, Clotharius solus accepit imperium. Ipse vero genuit Carebertum, Guntrannum, Sigibertum atque Chilpericum. Qui Chilpericus, defunctis fratribus, solus accepit imperium. Huic successit Clotharius. Hic genuit magnum Dagobertum, ecclesiarum largitorem, qui aecclesiam beati Dyonisii Ariopagytae construxit; in qua et ipse conditus jacet. Cui successit Clodoveus. Cujus tempore sanctus Babolenus per manum Audoberti Parisiensis episcopi et Blidegisili archidiaconi construendum suscepit Fossatense coenobium. Hic accepit uxorem Bathildem; de qua genuit Clotharium; qui regnavit post patrem 4 annis, et mortuus est. Quo decedente, Theodericus, frater ejus, regnavit. Ebroinus autem major erat regiae domus. Ipse est [Col. 0869B] qui beatum Leodegarium Eduensem episcopum post terebrationem occulorum gladio percussit. Franci vero consurgentes in eum, de regno Theodericum expulerunt, Ebroinum Luxovio monasterio monachum effecerunt; mittentes in Auster, Childericum, qui tercius erat, regem constituunt; sed pro sua levitate ab eisdem perimitur, et Theodericus in regnum restituitur. Theoderico defuncto successit Clodoveus, filius ejus, regnavitque annis duobus. Huic autem successit Childebertus, frater ejus; Childeberto Dagobertus junior, sub quo constituitur major regiae domus Karolus Tudites, Pipino patre suo jam defuncto. Dagoberto autem defuncto, Franci quendam clericum Danielem regem constituunt; quem et Chilpericum nuncupant. Karolus [Col. 0869C] vero Tudites in eos consurgens, Rainfredum comitem palatii a palatio expulit, et Eudo, sublatis regalibus thesauris, cum Chilperico rege ultra Ligerim recessit. Anno autem insequuto Eudo amicitiae causa Karolo Tuditi regem Chilpericum reddidit, et mortuus est Noviomo. Deinde Franci Theodericum Cala monasterio enutritum, filium Dagoberti junioris, regem super se statuunt. Et hoc defuncto, regnavit Childericus, quem et Hildricum appellant. Ipse est de quo supra diximus [(74) 1Kb] , qui in monasterium trusus est ac detonsus.

Pipinus vero comes palatii major domus, Karoli Tuditis filius, communi assensu Francorum et consilio, Stephano papa consecrante et benedicente, [Col. 0869D] apud Sanctum Dyonisium in regem sublimatus est. Regnavit autem annis 15, et mortuus est, sepultusque est in eodem monasterio prostrata facie, superstitibus liberis suis Karolo et Karlomanno. Sed Karlomannus post biennium mortuus est, sicque regni monarchiam Karolus, qui postea Magnus appellatus est, solus obtinuit. Hic regno adjecit imperium. Cumque 33 annis regnaret, factus est imperator, Leone papa consecrante, et imperavit annis 14; computatique anni regni et imperii 47 faciunt. Decessit autem anno vitae suae 72, sepultusque est [Col. 0870A] Aquisgrani. Heres autem tantae sublimitatis Hludovicus Pius, filiorum novissimus, ceteris decedentibus, successit. Hic genuit ex Hermengarde Lotharium, Pipinum atque Hludovicum. Karolum vero regem Francorum, qui et Calvus appellatus est, genuit de Judith. Hic post multas imperii divisiones, post innumeras bellorum angustias, Pipino et Lothario decedentibus, rex et imperator constituitur. Ludovicus autem Germaniam obtinebat.

Cumque universo pene orbi Karolus imperaret, placuit pre ceteris nationibus Gallias honorare, reliquiasque quas patruus suus Karolus Magnus Constantinopolitani advectas Aquisgrani posuerat, clavum scilicet et coronam apud Sanctum Dyonisium; Compendium vero, quod instar Constantinopoleos [Col. 0870B] suis diebus decreverat fabricari, ut de nomine suo Karnopolim sicut Constantinus Constantinopolim appellaret, sindonem delegavit. Porro Fossatensi posuit monasterio corrigias, quibus preside Pilato ligatus est filius Dei, salus mundi, hostia vitae, precium mortis, qui solutis in carne sua inimicitiis, ligatis solutionem, captivis remissionem, corde contritis et se querentibus sanare venerat contritionem. Habet igitur, ut prefatum est, preciosissimas et venerabiles Fossatense monasterium corrigias venerabiliter apud se reconditas. Cujus etiam temporibus dono benignissimae largitatis sanctissimum corpus beati Mauri discipuli sancti Benedicti suscepit et possidet. Ad quem cum serenissimus imperator [Col. 0870C] visitandi et orandi gratia devenisset, profecto cujus ope et auxilio tot infirmantium generibus indultas audierat sanitates, suffragiis pro quibus venerat impetratis, remisit ei duo pallia preciosa, quae usque hodie memoriale sempiternum Fossatense habet coenobium. Contulit etiam perplurimas possessiones, quae melius sacris apicibus ipsius denotantur. Genuit autem prefatus imperator de Richilde Ludovicum. [AIM. Cont. V, 36.] Ipso autem obeunte, remisit filio suo Ludovico per manum Richildis preceptum imperii et spatam quae vocatur sancti Petri, sed et regium vestimentum et coronam et sceptrum; sicque ab omnibus rex constituitur.

Qui [(75) 1Kb] genuit duos filios Ludovicum et Karlomannum. [Ib. c. 39, 10.] Obiit autem paracheve [Col. 0870D] sancti paschae, filiumque suum Ludovicum coronari mandat. Karolus autem, filius Ludovici regis Germaniae, in Longobardiam perrexit, et ibi regnum optinuit. Promotus est etiam et consecratus imperator a Johanne papa. Ludovicus autem frater suus regno et aecclesiae inutiliter vivens mortuus est. Nota divisionem regni et imperii, nec de regibus Francorum quemquam amplius imperare.

Ludovico [(76) 1Kb] autem, de quo supra diximus, Karlomanni fratre, Ludovici filio filii Karoli Calvi, Turonis [Col. 0871A] infirmante, usque ad monasterium sancti Dyonisii deportatus, sepultus est ibidem. [c. 41, 42, 43, 44.] Quo mortuo, primores regni Karlomannum fratrem ipsius receperunt. Karlomanno autem defuncto, successit ei filius nomine Ludovicus, cognomento Qui-nichil-fecit. Quo extremum diem obeunte, filius ejus Karolus, qui Simplex appellatus est, evum agens in cunis, patre orbatus remansit. Elegerunt igitur Franci, timore Normannorum compulsi, qui eis preesset et puerum fideliter custodiret. Unctus est itaque Odo, filius Roberti comitis Andegavensis, vir Saxonici generis, nutritor pueri fidelissimus et rei publicae gubernator. Quo decedente, Karolus Simplex regnum recepit.

Sub eodem tempore Normannis exeuntibus occurrit [Col. 0871B] dux Burgundiae Ricardus et princeps Robertus, frater prefati Odonis, cesisque illorum exercitibus. Mortuo Ricardo, princeps Robertus palam contra Karolum rebellavit, eo quod ei pars regiminis fratris sui non redderetur. Unctus est itaque violentia sua in regnum Karoli; sed ab eodem ipso anno interfectus, vitam pariter amisit et regnum. Karolo itaque a cede revertenti occurrit Herbertus Virmandensis, cujus sororem Robertus habuerat; de qua natus est Hugo Magnus. Multumque exoratus in Parrona castro hospitare coegit; sed recedentibus aliis, iniquorum iniquissimus regem vinculis mancipavit. Et quia status regni dubius agebatur, positus tamen in custodia, Hugonis Magni consilio procerumque Francorum, Rodulfum, filium Ricardi [Col. 0871C] ducis prefati Burgundiae, quem de sacro fonte susceperat, regem mandat ordinari. Ipse autem longa maceratione carceris custodia defunctus, reliquit parvulum filium Ludovicum ex Headgiva, filia regis Anglorum; sepultus est in basilica sancti Fursei. Defuncto autem Rodulfo, Ludovicus regnum recepit. Rebellaverunt tamen in eum quidam Francorum, super omnes autem Hugo Magnus. Deinde captus est dolo Bajocas civitate, mortuusque est in custodia, superstitibus Karolo et Lothario. Karolus privatus senuit, Lotharius vero in regem unctus est. Hugo Magnus factus dux Francorum obiit, sepultusque est ad Sanctum Dyonisium. Cui successerunt filii, Hugo, qui factus est dux Francorum, Otto [Col. 0872A] et Heinricus. Lothario defuncto, successit filius ejus Ludovicus, et Ludovico Karolus; contra quem rebellavit Hugo dux Franciae. Cumque non posset resistere, tradente Ascelino episcopo Laudunum recepit, regemque cum uxore Aurelianis in custodia mancipavit; non tamen erat unctus in regem. His ita peractis, primores Franciae Hugonem ducem sibi regem elegerunt. Item in eodem anno ipse Hugo Robertum filium suum regem consecravit.

Sicque per successionem Roberto successit Heinricus, Heinrico Philippus, Philippo Ludovicus: Ludovicus Grossus [339 1Kb] autem genuit Philippum, Ludovicum atque Robertum. Philippus autem vivente patre unctus est in regem; sed morte repentina preventus obiit, sepultusque est in basilica sancti Dyonisii. Quo decedente, [Col. 0872B] unctus est frater ejus Ludovicus Pius [339 1Kb] , patre adhuc vivente. Iste Ludovicus genuit Philippum regem sapientissimum, qui Normanniam adquisivit, quam reges Angliae antea tenebant, et multas alias terras regno Francie copulavit; Ferrandum comitem Flandrie, Renaudum comitem Bollonie et alios quam plures apud pontem Bovinarum bello superavit. Iste diu regnavit et multa bona fecit; obiit autem anno ab incarnatione Domini 1223, sepultusque est apud Sanctum Dyonisium. Successit ei Ludovicus, filius ejus, vir magno animo et bellicosus, parvo tempore post patris obitum regnavit. Hic cruce signatus contra Albigenses, qui eo tempore in fide catholica errabant, defunctus est apud montem Panceri, sepultusque est apud Sanctum [Col. 0872C] Dyonisium juxta patrem suum, anno Domini 1226 [340 1Kb] . Hic ex Blanca uxore sua, filia regis Hispanie, 4 genuit filios, Ludovicum, Robertum, Alfonsum et Karolum. Ludovicus post patris obitum puer 13 annorum cum matre regnare cepit et regnavit 44 annis. Hic statura magnus humilimus fuit et religiosus, erga Dei cultores benivolus et devotus amator pauperum religiosorum; cujus tempore multa monasteria novorum ordinum per regnum Francie constructa sunt. Hic basilicam mire pulcritudinis juxta palatium suum Parisius edificavit, in qua coronam Domini spineam et crucem sanctam cum multis aliis reliquiis recondidit. Hec de regibus breviandi et ordinandi causa dicta sufficiant [341 1Kb] .




[Col. 0871]
AIMOINUS FLORIACENSIS DE REGIBUS FRANCORUM. Excerpta ex miraculis S. Benedicti.


(Vide Patrologiae tom. CXXXIX, col. 802, in Aimoino Floriacensi. )



[REGUM FRANCORUM ACTUS.]




[Col. 0873]
HUGONIS DE SANCTA MARIA LIBER QUI MODERNORUM REGUM FRANCORUM CONTINET ACTUS Collata Historia Francorum ejusdem scriptoris.



INCIPIT PROLOGUS IN LIBRO QUI MODERNORUM REGUM FRANCORUM CONTINET ACTUS.

[Col. 0873A] Matildi gloriosae imperatrici Hugo indignus monachus patris Benedicti Floriacensis cenobii tenporali [342_45 1Kb] pariter et eterna felicitate letari. Presentem libellum vobis ideo, domina mea, deflorare decrevi, ut generis vestri sublimitas posteris innotescat et attavorum vestrorum nobilitas venturis seculis intimetur. Quo etiam in libro modernorum regum Francorum actus vobis breviter explanare curabo, eorum videlicet qui post Lugdovicum imperatorem regnaverunt in Franciam, ad deliniendum animum vestrum. Quae nusquam historia seriatim digesta, sed hac illacque quibusdam in codicibus inserta et aliis tractatibus interfusa tenetur, eo quod nemo usque modo eam curavit in unum corpus adgregatam congerere et in unius libri formam redigere. [Col. 0873B] In hoc preterea prologo vobis vestrorum attavorum splendidam genealogiam recensere curabo, et eorum pariter actus inter prefatorum regum gesta breviter enarrabo, et quae sit stirpis vestrae generositas, lucide nescientibus declarabo. Rollo igitur, de cujus sanguine processistis, Danorum dux inclitus extitit; qui Karoli Calvi regis Francorum tenporibus [345 1Kb] post imperatoris Lugdovici decessum per Sequanam intravit in Galliam; et ingressus in eam, totam sibi vindicavit Neustrïam, quae nunc Normannia vocitatur. Rolloni vero successit filius nomine Guillelmus, et Guillelmo Richardus, princeps nobilis atque magnificus. Hic quoque Richardus genuit alterum Richardum, virum Deo carum atque sanctissimum. Et iste Richardus genuit Rotbertum, et [Col. 0873C] Rotbertus Guillelmum Angolorum regem inclitum, qui memoratum regnum sua sibi subjugavit industria, quod nullus Romanorum imperatorum ausus est aggredi preter Claudium et Julium Cesarem. Nullus rex nostrorum temporum hoc Guillelmo fuit felicior ac moderacior. Ejus magnanimitatem et magnificenciam nemo laudare sufficit, quibus ille usque ad terminos terrae super omnes evi nostri reges ac principes apparuit gloriosus. Pauci posthac reges, sicut reor, illum imitabuntur et ejus affluencia et morum elegantia perfruentur, quibus eum Deus in hac vita felixque fortuna ditavit. Hujus quoque fuit heres ac filius [Col. 0874A] Henricus, Anglorum rex magnificus, pater vester. Hec in transcursu de vestra sufficiat dixisse prosapia et de progenie celsitudinis vestrae. Porro ego dudum amitae vestrae, relictae videlicet comitis Stephani Carnotensis, codicem unum de gestis Romanorum imperatorum deflorare curavi, qui continet Francorum adventum in Galliam, et regum antiquorum ejusdem gentis refert [346 1Kb] prosapiam usque ad Karolum Magnum et ejus filium Lugdovicum. Quorum Karolus Magnus sua industria Romanorum sibi vindicavit imperium, et decedens suo reliquit filio Lugdovico. Lugdovicus vero cum quatuor genuisset filios, illud eis divisit. Unde inter eos magna discordia pullulavit, et tres germani, Lotharius videlicet, Lugdovicus atque Pipinus, contra fratrem [Col. 0874B] suum Karolum dimicaverunt atrociter, anno secundo obitus Lugdovici, apud Fontanidum campum, cupientes eum Franciae regno privare. Sed non valuerunt. Prevaluit enim adversus eos Francorum exercitus. Ab illo tamen die usque nunc manet regnum Francorum ab imperio Romanorum sejunctum atque divisum. Nam Lotharius Germaniam et Italiam sortitus est et Romam et Ravennam regias urbes cum nomine imperatoris, Lugdovicus vero, germanus ipsius, Bajoariam et Saxoniam, et Pipinus Aquitaniam atque Vasconiam, et Karolus Franciam, Burgundiam et minorem Britanniam atque Neustriam; sed et Aquitaniam ipse sibi postmodum adquisivit. Cujus Karoli regis genealogiam in subsequenti libro sigillatim per singula capitula denotabo [Col. 0874C] usque ad Lugdovicum hujus prosapiae regem ultimum, qui sine liberis decessit. Post cujus obitum proceres Franciae provexerunt super se Hugonem Magnum, magni cujusdam Hugonis ducis Franciae filium. Cujus etiam catalogum ordine suo subjiciam, et horum omnium actus pariter usque ad presentis temporis regem domnum Lugdovicum, clementissimi regis Philippi filium, Deo annuente sicut promisi paucis sermonibus conprehendam. Ejus vero actus meo inculto stilo contaminare non audeo. Nam quod scribo brevi sermone concludo [nullum rhetoricae facundiae fucum interserens [347 1Kb] ]. Sed et illa quae vobis deflorare curamus non a nobis [Col. 0875A] accepimus, sed a multis codicibus nostro sudore decerpsimus [348 1Kb] ad suplementum historiae illius cujus supra meminimus et quam sicut promisimus nuper edidimus. Vos autem munus vobis oblatum [Col. 0876A] favorabiliter queso suscipite, et auctoritatis vestrae signo corroborare curate. Valete. Deus omnipotens sua vos gratia benedicat et prole facundet et prosperitate semper letificet. Amen.


Explicit prologus.



INCIPIT LIBER.
[Col. 0875]

[Col. 0875A] 1. Karolus igitur Calvus, Lugdovici Pii imperatoris filius, post bellum Fontanidum Francorum obtinuit regnum, anno incarnacionis divinae 842, et regnavit annis ferme 38. Qui [ [* 1Kb] ] cum esset vir gloriosus atque magnanimus valde, edificavit in regno suo Conpendium villam, et eam Karnopolim suo de nomine vocari precepit; quam etiam preciosa [349 1Kb] domini nostri Jesu Christi sindone nobiliter insignivit. Obtulit etiam [350 1Kb] idem serenissimus rex sancto martiri Dionisio unum de clavis quibus in cruce fuit adfixum corpus dominicum et quandam ligni sanctae crucis portiunculam cum quadam particula spineae coronae nostri Redemptoris. Hac [ [** 1Kb] ] (77) 1Kb] preterea tempestate Willelmus comes Arvernorum et dux Aquitanorum Cluniacensem edificavit abbatiam. Girardus etiam, quidam comes inclitus Burgundiae, duas construxit ecclesias, Vizeliacensem scilicet et Pultariensem [(78) 1Kb] . In quarum una sancta Maria Magdalena nunc habetur humata, et in altera idem Girardus postmodum est tumulatus. Eodem quoque tempore Ebbo, nobilis partium princeps Biturigensium, sanctae Dei genitricis Mariae Dolensem edificavit abbatiam. Giraldus preterea, quidam vir magnae [Col. 0875C] sanctitatis ac preclarae nobilitatis, Aureliacum construxit cenobium.

Anno proinde incarnacionis dominicae 858, Lotharius imperator aversa valitudine correptus, imperii sui temperamentum dereliquit, et tunsoratus et monachus factus apud Placenciam obiit [(79) 1Kb] , relinquens [Col. 0875D] filio suo Lugdovico Italici dignitatem imperii. Karolus autem rex Francorum audiens obisse fratrem suum Lotharium [Ann. Bertin. a. 869], Viridunum venit, ibique plures regni Romani proceres [Col. 0876A] sibi se conmendantes suscepit. Indeque venit Mettis Nonas Septembris. Ubi etiam Adventicium ejusdem urbis episcopum et Franconem Tungrensem presulem et Attonem Viridunensem pontificem cum aliis proceribus multis iterum in sua commendatione suscipiens, imperiali [(80) 1Kb] corona meruit coronari, 5 Idus mensis ipsius. Forte tunc Lugdovicus [(81) 1Kb] , Lotharii defuncti imperatoris filius, et alter Lugdovicus Germaniae [352 1Kb] rex, hostili tenebantur expedicione prepediti cum Saxonibus universis, qua Vinidos, qui e regione Saxonum habitant, debellabant; quos et vicerunt et prospere reversi sunt.

[Ib. a. 872.] Anno denique incarnationis dominicae 870, Lugdovicus, Lotharii imperatoris filius, Romae coronatus est, ab Adriano ejusdem urbis pontifice, indeque in partes perrexit Beneventanas. [Ib. a. 870.] Karolus vero eodem anno Viennam obsedit et cepit; et inde rediens, nativitatis dominicae festivitatem apud beati Medardi monasterium celebravit. [Ib. a. 872.] Ipsa proinde tempestate Basilius, quem Michael Constantinopolitanus imperator sibi consortem asciverat, ipsum interfecit, et ejus sibi imperium usurpavit. His [(82) 1Kb] etiam diebus Dani [Col. 0875C] pyraticam exercentes, duce Alstagno per portum Flandrensium emergentes, vi magna Franciam invaserunt, et Vermendense atque Noviomense territorium ita penitus attriverunt, ut et sancti Quintini martyris monasterium flammis exurerent et nichil extra portam civitatis Noviomensis illesum et incontaminatum relinquerent. Sed et omnes ad quas pervenire potuerunt ecclesiae extra municionem locatae ab eis sunt favillatae. Erat quippe Francia militum presidio nuda, quia ejus robur in bello Fontanido nuper deperierat. Unde rex Karolus cum prefato tyranno fedus pepigit, et hostem, quem ferro nequibat, auro conpescuit. Quo federe securus Alstagnus a Francorum terra per oceanum pelagus Italiam tendens, Lunae portum attigit, et ipsam urbem continuo [Col. 0876D] cepit. Qua potitus, per numerosa annorum curricula ibidem deguit, regique familiaris postmodum factus est, ex inimico amicus. Verum iste Alstagnus vulgo Gurmundus solet nominari.

[Col. 0877A] [A. Bert. a. 872, 875, 876, 877.] Interea vero, id est anno incarnacionis Christi 873, Romae Adrianus papa defungitur, et Johannes ejusdem urbis archidiaconus ei substituitur. Porro anno incarnacionis divinae 876, papa Johannes Karolum regem, ut Romam tenderet invitavit, et venientem in ecclesia sancti Petri favorabiliter coronavit. Tunc etiam secundo imperiali corona coronatus et imperator Romanorum est appellatus. Anno quoque incarnacionis dominicae 877, Johannes papa Papiam venit, ibique illi Karolus obviam abiit, et Crucifixi magnam imaginem ex auro puro factam per eum Sancto Petro transmisit. [Hist. Sen.] Sed cum inde remearet, vitam veneno finivit; et Vercellis deportatus, in beati Eusebii basilica est sepultus; ubi et requievit [Col. 0877B] annis 6. Sed demum ad Sanctum Dionisium est delatus, et ibidem honorifice tumulatus. [A. Bert.] Lugdovicus vero patrem suum Karolum audiens esse defunctum, proceres Franciae sibi protinus conciliare curavit, dans eis abbacias et comitatus et villas secundum cujusque postulacionem. Timebat enim propter suam ineptiam [353 1Kb] Francorum amittere regnum.

Precedenti tamen anno, qui fuit annus incarnacionis dominicae 876, dum rex Karolus nepotis sui jus sibi subigere temptat, Danorum gens perfida per oceanum pelagus Sequanam ingressa, regnum Francorum secundo cepit infestare. Quorum Danorum erat dux Rollo, vir potentissimus, supranominati Gurmundi regis et archipyratae propincus. Qui primo [Col. 0877C] inpetu sui adventus statim sibi Rothomagum subjugavit. Deinde fere per unum annum Parisiorum obsedit civitatem; sed tamen illam capere non potuit. Interim tamen Bajocas evertit, et urbem Meldensem expugnavit. Verum post annum unum, quo vaginam suae habitacionis egressus fuerat et omnem oram maritimam incendiis et rapinis contaminaverat, ab Anglorum rege invitatus, insulam illam expeciit, et per triennium ibi demoratus, eandem gentem sibi firmo federe colligavit. Quae res et vires ejus non mediocriter auxit et magnam rerum copiam ei subministravit. Porro Karolo Calvo successit filius ejus Lugdovicus.

2. Lugdovicus igitur post patris obitum obtinuit regnum Francorum anno incarnacionis divinae 877, [Col. 0877D] et regnavit annis circiter tribus. [A. Bert. et H. Senon.] Hujus temporibus, anno videlicet incarnacionis dominicae 878, Johannes papa cum Formoso Portuensi episcopo veniens in Galliam, in Trecassina [Col. 0878A] civitate generale [354 1Kb] sinodum celebravit. [A. Flor.] Anno vero sequenti eclipsis lunae contigit, cum esset luna 14 Idus Octobris. Eodem quoque mense secuta est etiam solis eclipsis, cum esset luna 23. Et [ [* 1Kb] ] ipso anno Rollo, cujus supra meminimus, Anglorum auxilio fretus, per Sequanam et Ligerim perque Varumnam, tria majora Franciae flumina, quae oceano influunt, emergens secundo, tripertito exercitu, jam non more pyratico [(83) 1Kb] , sed libere terrestri prelio, Franciam pervadendo cepit infestare. Cooperuerunt itaque Dani superficiem terrae sicut locustae, nec erat facile cuiquam hominum eos prohibere. Igitur de navibus exilientes et huc vel illuc more rabidorum luporum discurentes, die [** 1Kb] natalis sancti baptistae Johannis urbem Namneticam [Col. 0878B] adorsi concremant [(84) 1Kb] , et Gunhardum [355 1Kb] presulem sacra missarum sollempnia peragentem super aram martiris Ferreoli, quae est ad levam edis beati Petri apostoli matris eeclesiae ejusdem civitatis, obtruncant [356 1Kb] (an. 843). Demum vero [357 1Kb] urbe succensa ac depopulata, quasi tenpestas valida ceperunt hac illacque discurrere et omnia per quae vagabantur prosternere. Et Andegavensi urbe conflagrata [(85) 1Kb] , civitatem quoque Turonicam obsederunt. Sed tunc ab hostili pervasione beatissimi Martini [358 1Kb] meritis meruit liberari, cujus corpus paulo ante introductum fuerat intra menia ipsius urbis. Ipsum tamen sancti Martini monasterium, quod juxta urbem erat, concrematur; clerici fugantur, monachi disperguntur, et venerabile corpus sancti Martini Autissiodorum [359 1Kb] [Col. 0878C] cum honore defertur [(86) 1Kb] (an. 853). Hac etiam seviente procella urbs Cenomannica [360 1Kb] devastatur, et cenobium sanctae virginis Scolasticae extra murum urbis situm exustum est. Sed [361 1Kb] corpus ipsius sanctae virginis intra ejusdem urbis sinum [362 1Kb] est positum et conservatum. Multa preterea sanctorum corpora a Britannia et a Neustria in Galliam sunt translata et per urbes munitas atque castella locata; ubi etiam adhuc retinentur humata. Nam omnes fere clerici sive monachi terrae illius, tam crudeli clade perterriti, tutiora loca pecierunt, secum suas perferentes reliquias cum ecclesiasticis ornamentis. Eodem [* 1Kb] quoque tempore Karoli Magni palacium, quod dicebatur Cassinogilum, inter Droht fluvium et Varumnam [Col. 0878D] positum, dissipatum est et eversum [(87) 2Kb] .

[Col. 0879A] Porro Lugdovicus in tota vita sua nil strenue gessit. Regno tamen vix triennio potitus decessit, relinquens filium suum sibi successorem Karolum nondum adultum [** 1Kb] [(88) 1Kb] . Cui posuit tutorem et procuratorem Odonem, Roberti Andegavorum comitis filium [cf. H. Sen]. Quem etiam postmodum regni proceres ad reprimendum impetum Danorum, qui tunc Franciam infestabant, regem, et fratrem ejus Robertum ducem inferioris constituere Burgundiae (an. 888). Ille vero et regnum susceptum per annos 12 ab hostibus diligenter tutare curavit, et pupillum Karolum clementer donec adolesceret educavit. Quibus [Col. 0879B] expletis, anno incarnationis divinae 891 [(89) 1Kb] decessit; et Karolus jam adultus illi successit. Erat etiam in illis diebus in superioris Burgundiae partitibus alter nobilis dux, nomine Richardus, [HUGO VIRD.] qui ab exsecucione justiciae Justiciarius appellabatur; et erant ei tres filii, Rodulfus videlicet, Boso et Hugo. Quorum Rodulfus postmodum rex Franciae fuit, et Boso Galliae superioris quae Comata vocatur [(90) 1Kb] . In Romana vero cathedra Johanni papae Leo successit, et Leoni Benedictus, et Benedicto Gregorius quintus.

3. Karolus vero, qui Simplex cognominatur, paternum cepit disponere regnum anno incarnacionis dominicae 891 [(91) 1Kb] , et regnavit annis ferme 30. Cujus [*** 1Kb] in diebus Rollo Danorum dux, conscensis navibus, per Sequanam et Sagunnam, Galliae maxima [363 1Kb] flumina, tendens ad superiora, Burgundiae et Arvernorum fines intravit, et usque ad Clarmuntem Arvernorum urbem totam regionem diversis calamitatibus [Col. 0880A] replevit, et copiam [364 1Kb] rerum omnium exinanivit. His etiam diebus Parisius, Meldis, Belvacus et ceterae urbes Franciae vastantur et depopulantur. Tunc etiam (an. 865) sepenominatus Rollo per provinciam Senonensem ad inferiora descendens, Floriacum venit [(92) 1Kb] . [DIEDERICUS.] Verum [ [# 1Kb] ante biduum quam illuc pertingeret [365 1Kb] , ejus adventus ad noticiam Floriacensium pervenit monachorum. Qui statim Aurelianis citissime [366 1Kb] fugiendo pervenerunt, et intra ipsam urbem, in ecclesia sancti presulis Aniani, sancti Benedicti preciosum ac venerabile corpus deposuerunt, donec ille malignancium [367 1Kb] impetus pertransiret. Erat [368 1Kb] enim tunc Aureliana civitas et bellicosis civibus plena et muris firmissimis diligenter accinta. Inpius autem ille cetus Danorum [Col. 0880B] [369 1Kb] Floriacum adveniens, sexaginta ibi sacri [370 1Kb] desiderii monachos repperit et quosdam cum eis ecclesiae servitores; quos mox gladio trucidavit, ipsumque sancti patris Benedicti cenobium prius devastatum effera rabie concremavit. Sed eadem nocte pius pater Benedictus in [371 1Kb] sompnis apparuit cuidam comiti nomine Gissilolpho [(93) 1Kb] , qui ejusdem monasterii erat advocatus, et dixit ad eum: »Eia comes! quare te tanta timiditas sive ignavia oppressit, ut tuae advocationis locum Floriacum ita dimitteres indefensum, ut servi Domini ibi jaceant inhumati, a gentilibus interfecti?« Cui comes: »Quis, inquid, es tu, pater?« At ille: »Ego sum frater Benedictus, qui de Beneventanis finibus in Galliam [372 1Kb] translatus, propriam requiem in Cassino [Col. 0880C] [373 1Kb] monte sprevi, et hunc locum Floriacensis monasterii elegi, ut lucerna disciplinae monasticae per meam corporalem coessentiam universae innotesceret Galliae. Surge ergo quantocius, et esto vir fortis et belliger robustus, et insequere dorsa crudelium paganorum, qui et locum meum violaverunt et igni combusserunt, insuper et monachos meos [374 1Kb] et collibertos [375 1Kb] interfecerunt, et impune, pro pudor! evaserunt.« Ad hec comes: »Quomodo, inquid, possum vel insequi quos jubes vel [376 1Kb] predam excutere, qui non habeo tempus congregandi satellites meos?« Cui pater sanctus: »Noli, inquid, [Col. 0881A] anxiari propter paucitatem militum! tantum accelera, et arripe clipeum cum his qui tibi adsunt hominibus, et insequere velocius, nichil metuens, quia ego ero tecum ut ambiam latera tua; et immunis ab hostium telis, victor famosus reverteris.« His dictis, comes evigilavit; secumque [377 1Kb] quae viderat et audierat prudenter pertractans, celeriter surgit, et arreptis armis, cum suis hostes insequitur, tanti patris [378 1Kb] animatus sponsione. Maximoque impetu subito [379 1Kb] super eos irruit, et [379 1Kb] hostes adgressus, captivos emancipavit, predam excussit, et victor letabundus absque lesione [380 1Kb] aliqua est regressus. Qua expleta victoria, Floriacum est ingressus, et non sine lacrimarum copia interemptorum tumulavit corpora, illud psalmigrafi conmemorans: »Effuderunt [Col. 0881B] sanguinem sanctorum, et non erat qui sepeliret.« Quod factum postmodum pervenit [381 1Kb] ad noticiam Karoli regis Francorum videlicet [379 1Kb] qualiter comes Gissilolphus, sancti Benedicti advocatus, cum paucis hostium multitudinem prostravisset, predam excussisset, vinctos enodatos reduxisset, et victor illesus remeavisset. Moxque [382 1Kb] predictus comes advocatus [383 1Kb] ante regem affuit [(94) 1Kb] , remque per ordinem sicut egerat illi retexuit, testem sibi advocans Deum, quia in hora congressionis beatissimus pater Benedictus, monachili habitu revestitus, caballum cui insidebat conscendit, et in tota illa congressione, uti pius propugnator promiserat, frenum tenuit et equum rexit scutumque rotavit et illum illesum cum suis omnibus ab hostili acie reduxit. [Col. 0881C] Quod audiens rex, Dominum glorificavit, et Floriacum perveniens, lamentum desolacionis dedit; et post hec munificencia regali copiosum subsidium restaurationis adhibuit. Data denique, ut dignum erat [384 1Kb] , tocius restaurationis uberrima copia, in unius anni spacio pene totum monasterium in pristinum renovatum est modum. Porro quedam ecclesia intra castrum Floriacum erat constructa et in honore sancti Petri apostolorum principis consecrata, quae divina gratia ab incendio remanserat inviolata. Evoluto denique anno [ [* 1Kb] ], monachi qui ad Aurelianam confugerant urbem, consilium inierunt, ut beati corpus Benedicti in inicio adventus Domini ab urbe Aurelianensi navigio reportarent, et illud in prefata sancti Petri basilica, quae intacta ab igne [Col. 0881D] remanserat, eo usque collocarent, donec eorum officinae regulari more [385 1Kb] perficerentur. Statuto igitur die conventus episcoporum et abbatum non minimus Aurelianis advenit, quatinus thesaurum Domini, sancti corpus videlicet Benedicti, secundum condictum [386 1Kb] proprium reportarent ad locum. Acceperunt igitur viri timorati sacrum corpus sancti Benedicti, et imposuerunt navi. Quae cum tantae sanctitatis [Col. 0882A] honus suscepisset, miro modo totum illud Ligeris spacium, quod ab Aurelianensi civitate usque ad Floriacum protenditur, sursum versus absque gubernatore et humano remige sine offendiculo decurrere cepit, ut crederes Christum in [387 1Kb] navi cum apostolis sedentem et elementis potestative inperitantem. Depositis [** 2Kb] igitur sacris pignoribus in antefata sancti Petri basilica, celebratoque sollempniter divino misterio, quique in sua rediere cum gaudio. Ipsa vero dies pridie Nonas Decembris esse dinoscitur, in qua, quamdiu hujus mundi spera volvitur, honor et memoria tantae gloriae per totam Galliam celebratur.

[Col. 0882C] Post paucos denique dies prefatus Rollo disposuit obsidere Carnotum [(95) 1Kb] . Preerat urbi eodem tempore sacerdos venerandus nomine Wantelinus. Qui audiens advenientium opinionem hostium perfidorum, orabat sanctam Dei genetricem Mariam, ut illam ab imminenti periculo protegeret civitatem. Expeciit eciam ambos Burgundiae duces, scilicet Richardum atque Robertum, et Pictavensem marchionem Eubalum, petens ut suo adventu miseris [Col. 0882D] civibus prestarent auxilium. Et cum inde redisset, Rollo veniens cum numerosa hominum caterva, urbem fortiter inpugnare cepit. Et cum jam eam intrare pararet, ecce Dei nutu Richardus dux cum Francis et Burgundionibus hostes adgressus, cepit eos repente proterere et incautos hac illacque dispergere. Wantelinus etiam bajulans reliquias sanctae Dei genetricis, egressus patentibus portis una [Col. 0883A] cum ferratis militibus, urgebat eos adtencius. Sicque prefatus tyrannus Dei virtute superatus et victus, cum magno detrimento Rodomum est regressus.

Quem Franco ejusdem urbis archiepiscopus videns divino verbere graviter afflictum, ut eum consolaretur accessit. Et primum quidem ejus animum blandis sermonibus delinivit, ac demum de suis malis actibus studuit increpare, et ad extremum cepit illum ad fidei et religionis catholicae cultum sagaciter invitare. At Rollo ejus sermonibus emollitus et Dei verbere pariter castigatus, illi protinus adquievit. Quod [388 1Kb] memoratus episcopus festinanter regi Karolo nunciare curavit; videlicet quod sepefatus tyrannus Dei esset gratia mitigatus et cor ejus ad christianismum suscipiendum aliquatenus emollitum. [Col. 0883B] Aderat ibi forte, cum hec predictus regi referret episcopus, Rotberbus Burgundiae dux [(96) 1Kb] ; qui per eundem episcopum Rolloni mandare curavit, quod si christianus effici vellet, ipse eum ex sacro fonte susciperet et ei suum nomen inponeret. Itaque tandem res ad effectum perducta est. Loco quippe et tempore prefinito, dux Rotbertus cum ceteris Galliae proceribus ad eum veniens, illum a sacro fonte levavit, et imponens ei suum nomen, eum magnificis muneribus honoravit. Demum vero rex Karolus desponsavit illi filiam suam nomine Gillam, dans illi jure beneficii Neustriam. quam nunc Normanniam vocitamus, a fluvio Andelle usque ad oceanum mare. Anno ergo incarnacionis dominicae 912 [(97) 1Kb] , Franco Rothomagensis archiepiscopus catholica fide diligenter [Col. 0883C] inbutum sepefatum Rollonem unda baptismatis purificavit, et dux Rotbertus [389 1Kb] illum a salutifero fonte suscepit. Et ex illo tempore mansit memoratus princeps Christi fidelissimus cultor, cujus ante fuerat crudelissimus persecutor. Baptizatus autem est anno 36, cum Franciam venerat depopulaturus.

Ipso proinde anno corpus beati Martini ab Altisiodero ad Turonicam relatum est urbem. Cujus ecclesiam nuper concrematam optimates urbis reedificaverunt, et ne leviter amplius ab hostibus opprimeretur, muro cinxerunt.

Rex quoque Karolus pontem mirae firmitatis super Sequanam extrui fecit, positis in utrisque capitibus castellis artificiose fundatis, ubi presidia collocavit. [Col. 0883D] Quibus patratis, materiam [ [* 1Kb] ]. quietis arripuit; et ocio desidiaque resolutus. [FLOD. a. 920.] Haganonem quendam militem de mediocribus sibi consiliarium adsumens, procerum suorum consilium spernere cepit. Igitur Hagano, quem insperatae opes nimium provexerant, lateri ejus adsistens, regni negotia disponebat. Quod omnes pene Francorum proceres videntes et indigne ferentes, regem deseruerunt. Herbertus etiam Vermendensium comes montem Laudunum illi abstulit (an. 920). Memoratus quoque [Col. 0884A] Rotbertus Burgundiae dux contra eum rebellare cepit; et veniens ab Burgundia cum valida militum manu, super Axona fluvium sua temptoria fixit. [FLOD. a. 922.] Karolus vero resedit super fluviolum Saram. Sed cum cotidie ducis Rotberti virtus excresceret, regis autem decresceret, Karolus cum amico suo Haganone trans Mosam latenter proficiscitur. [HUGO FLAV.; FLOD. l. l.] Porro post hec prefatus Rotbertus a quibusdam Galliae episcopis diademate regio se coronari, partim minis, partim extorsit blandiciis, anno incarnacionis dominicae 924 [(98) 1Kb] . Eodem etiam anno Herveus Remorum archiepiscopus obiit, et Sevulfus, ejusdem ecclesiae archidiaconus, illi successit.

[Col. 0884B] [FLOD. a. 923.] Sequenti vero anno rex Karolus cum sui regni Lothariensibus Mosam transiens, contra prefatum regem Rotbertum ad Attiniacum venit. Rotbertus quoque rex contra eum processit, et super Axonam sub urbe Suessonica sua fixit temptoria. Sed Karolus cum suis Lothariensibus repente super eum irruit. Ibique Rotbertus in ipso belli exordio non minori fortunae impetu destitutus quam fuerat elatus, perimitur (an. 923). [HUGO VIRD.] Verum ubi post bellum Lotharienses ad sua reversi sunt, Herbertus comes regem Karolum dolo cepit et Perona direxit, ibique illum per totum quinquennium vinculis tenuit inretitum. Finito vero quinquennio ibidem Karolus spiritum exalavit, et in ecclesia beati Fursei tumulariam [Col. 0884C] habuit sepulturam (an. 929) [cf. Hist. Sen.].

[HUGO FLAV.] Habebat prefatus rex filium nomine Lugdovicum, ex Agiva Anglorum regis susceptum filia. Qui metuens paternae calamitatis involvi procella, mare transiens latuit in Anglorum terra. Vacillabat igitur Gallia, cum Hugoni, Roberti nuper defuncti ducis filio, qui post pro bonis actibus magni nomen promeruit, puerilis obsisteret etas quominus regias assumeret infulas, et Herberti cunctos teneret odium. Unde quidam regni proceres adunati Rodulfum, Richardi Justiciarii filium, a Burgundia evocatum, regio sublimavere solio [cf. AIMOIN. FLOR. c. 3].

[FLOD. h. a.] Prefati preterea Karoli regis temporibus, id est anno incarnacionis dominicae 922, Berengarius [Col. 0884D] Longobardorum imperator regno ab optimatibus suis exturbatus est, et Rodulfus Cisalpinae Galliae rex ab eis [390 1Kb] in regnum susceptus. Hac preterea tempestate Rollo, qui et Robertus, princeps Normannorum, senio confectus et longa milicia fatigatus, defunctus est (an. 927), relinquens filium suum Guillelmum sibi successorem. Circa hoc quoque tempus (an. 936) obiit Henricus imperator, et Otho ejus filius successit ei. [FLOD. 937.] Defunctus est etiam Rodulfus Jurensium et Cisalpinae [Col. 0885A] Galliae rex, et successit illi filius ejus Conradus.

4. Rodulfus [391 1Kb] igitur, Richardi ducis filius, sicut premissum est, regno Francorum potitus est adhuc superstite Karolo rege, anno incarnacionis dominicae 926 [(99) 1Kb] , et regnavit annis 16. Hic regni solium assequtus, ei in cohercendis malefactoribus fuit severus et in regno tuendo sagacissimus. [HUGO FLAV.] Hic denique primo regni sui anno in Aquitaniam est profectus [an. 924.---FLOD.], eo quod Willelmus comes ejusdem provinciae dedignabatur illi se subdere. [FLOD.]. Igitur tandem pervenere ambo supra Ligerim in pagum Augustidunensem, et discurrentibus utrimque viris nobilibus, comes prefatus regi se subdidit. Unde rex illi Bituricensem pagum cum civitate donavit. In eodem etiam loco dedit Hugoni, filio [Col. 0885B] defuncti ducis Rodulfi [(100) 1Kb] , Cenomannensium civitatem.

Eodem etiam anno Huni Berengario duce, quem Langobardi dudum a regno suo depulerant, Italiam depopulantur, et Papiam urbem opulentam et populosam igne succendunt. Quibus patratis, juga montium [392 1Kb] transeuntes, Galliam infestare ceperunt [cf. FLOD. a. 926]. Ab ipsis quippe multa monasteria sunt destructa, et eorum terrore corpus sancti Remigii intra Remensis civitatis menia fuit delatum atque transpositum. [Ib. a. 924.] Verumptamen Rodulfus Cisalpinae Galliae rex et Hugo Viennensis comes, eos per devia montium [393 1Kb] agitantes, Tholosanam provinciam petere compulerunt. Ubi prefatus Berengarius a suis perimitur, et ita Gallia ab eorum [Col. 0885C] infestatione liberatur.

Anno proinde regni prefati regis Rodulfi quinto Herbertus Vermendensium comes defecit ab illo. [Ib. a. 931.] Rex vero Rodulfus, juncto sibi Hugone Magno, quoddam ejus castellum Dominicum nomine cepit et diruit. Porro sexto regni ipsius anno Raimundus et Herminigaudus, potentissimi Gothiae principes, necnon et Lupus Wasconum comes regis vassalli efficiuntur. [Ib. a. 932, 933.] Sed et Vienna civitas Burgundiae illi reddita est. Per idem etiam tempus comes Normannorum Guillelmus, Rollonis filius, sepefato regi Rodulfo se commisit [394 1Kb] proprio voto.

Anno vero incarnacionis dominicae 931, Britones in Cornu Galliae constituti, adversus Normannos, quibus subditi erant, insurgentes, ducem illorum interemerunt [Col. 0885D] [395 1Kb] . [Ib. a. 931.] Quod [(101) 1Kb] audiens Willelmus Normanniae princeps, terram illorum hostiliter intrans duriter devastavit. Et Berengerium quidem, eorum ducem potentissimum, sibi reconciliavit, Alanum vero, alterum ducem illorum, a terra fugavit, et sic totam Britanniam denuo sibi vi vindicavit.

[HUGO FLAV.] Rex vero Rodulfus anno incarnacionis [Col. 0886A] dominicae 936, sine liberis est defunctus [ [* 1Kb] ]. Quod [(102) 1Kb] audiens rex Anglorum Altannus, Willelmo principi Normannorum legatos cum muneribus misit, ut Lugdovicum, Karoli Simplicis filium, cum consilio procerum Francorum patris revocaret in regnum (an. 936). [FLOD.] Quod ille gratanter suscepit et feliciter consumavit. Cum Hugone enim Magno et comite Herberto aliisque Francorum proceribus prefatum juvenem apud Boloniam ipsis maris littoribus contiguam [396 1Kb] suscepit, et usque ad montem Laudunum perduxit. In [ [** 1Kb] ] cathedra vero Romanae ecclesiae Johanni papae Leo, et Leoni Stephanus, et Stephano Martinus, et Martino successit Agapitus. Hoc preterea floruerunt in tempore famosi Galliae episcopi Adalbero Mettensis et Fulbertus Carnotensis

5. Lugdovicus igitur, Karoli filius Simplicis, coronatus est favore prefatorum principum ab Artaldo Remorum archiepiscopo, anno incarnacionis domini nostri Jesu Christi 936, et regnavit annis ferme 18. [FLOD. HUGO. FLAV.] Hic desponsavit sororem suam nomine Mathildem Conrado regi Burgundiae, dans ei jure dotalicii Lugdunensem Burgundiae urbem [(103) 1Kb] . [Col. 0886C] Dedit etiam partem regni Lothariensis Otthoni imperatori; Ottho vero dedit illam Henrico fratri suo. Rex vero Lugdovicus imperatoris Otthonis sororem nomine Gerbergam duxit uxorem. Hugo quoque, Roberti ducis filius, alteram Othonis sororem, Henrici imperatoris filiam, sortitur uxorem.

[FLOD.] Anno denique incarnacionis dominicae 937, celi pars ardere visa est, et Hungarorum persecutio ab eadem parte per Franciam est insecuta; qua villae et agri sunt depopulati, et domus et basilicae sunt conflagratae. Eodem etiam anno Rodulfus Jurensis et Cisalpinae Galliae rex obiit, et ei parvulus filius Conradus in regno successit.

[Ib. a. 940.] Regni quoque Lugdovici anno quinto Hugo Magnus Remorum obsidens urbem, Artaldum [Col. 0886D] ipsius urbis episcopum a sua sede depulit, et Hugonem, Herberti comitis filium, ei sustituit. Sequenti vero anno comes Herbertus est defunctus et apud Sanctum Quintinum sepultus (an. 943). Odo etiam abbas Cluniacensium ac Floriacensium Turonis eodem defunctus est anno. Qui dum esset vir eloquens et litterarum sciencia pollens, inter alia quae [397 1Kb] fecit [Col. 0887A] opuscula, sermonem etiam illum de sancto edidit Benedicto, cujus istud est exordium: Festiva beatissimi Benedicti sollemnitas. Post cujus decessum beatus Majolus suscepit regimen Cluniacensis ecclesiae.

[FLOD.] Hac preterea tempestate, anno videlicet incarnationis dominicae 943, Arnulfus comes Flandrensium, Guillelmum, Rollonis filium, principem Normannorum, ad colloquium invitatum, mala fraude peremit apud castellum Pinchiniacum juxta fluenta Somene [(104) 1Kb] . Erat Guillelmo ex concubina filius nomine Richardus. Rex [(105) 1Kb] vero Lugdovicus, audita nece prefati principis, cogitabat, quomodo illam Normanniae partem quae jacet super Sequanam suum redigeret in dominium. Tunc accersito Hugone Magno, [Col. 0887B] dedit ei Ebroicacensem et Bajocacensem Normanniae urbes tali condicione, ut de reliquo honore sibi adjutor existeret, quatinus jam dictam Normanniae partem ipse rex ad suum retorquere posset dominium. Condicto denique die abiit rex, ut obsideret Rothomagensem et Hugo Bajocacensem Normanniae urbes. Bernardus denique quidam Normannus in illis diebus, vir valde callidus et versutus, arcem custodiebat Rothomagensem. A quo rex Rothomagum veniens pacifice receptus est. Verum regi in urbe moranti prefatus dolose suggessit Bernardus, ut memoratum ducem Hugonem a Bajocacensi obsidione recedere faceret et totam Normanniam in suum dominium retineret. Quod rex statim facere curavit. Unde discordiae fomes inter regem pullulavit et ducem. Proinde Hugone [Col. 0887C] ab urbe discedente, rex ilico eam ingreditur. Et dum ibi paucis diebus suum refecisset exercitum, rursus Rotdomum [398 1Kb] remeavit. Et assumens ibi sepefatum adolescentem Richardum, secum usque Laudunum perduxit. Sed dum demum a rege neglegenter tractaretur, quidam miles ejus Osmundus nomine ipsum adolescentem Richardum furto sublatum perduxit primum ad castrum Codiciacum, ac demum restituit hominibus atque parentibus suis. Quod ubi rex conperit, Rodomum reversus, susceptus est pacifice. Interea vero Normanni miserunt ad regem Danorum nomine Aygroldum, ut Richardo comiti suo consanguineo, quem rex exheredare volebat, succurrere festinaret. Qui continuo affuit, et [Col. 0887D] regi Ludovico mandavit, ut sibi obviam ad colloquium veniret. Deceptus igitur rex consilio Bernardi comitis Silvanectensis et alterius Bernardi Rothomagensis, cujus supra meminimus, qui fraudem noverant, venit obviam pagano Aygroldo regi Danorum, nichil suspicans mali. Perfidus autem Aygroldus super regem ad se venientem repente irruit, eumque inparatum inveniens, pene omnes ejus milites interemit. Statimque ex Lugdovici parte interfectus est [Col. 0888A] Herluinus [399 1Kb] , Monasterioli castri comes nobilissimus, et cum eo strenuissimi comites undeviginti militesque non pauci. Quod cernens rex Lugdovicus, solus fugere cepit; sed a Normannis, quod sibi esse fideles sperabat, est retentus et sub custodia Rhodomo positus. Tunc regina Girberta Hugonis Magni expetivit suffragia. Quam ille reverenter suscepit, et demum de regis ereptione tractare cepit. Porro Normanni filios regis dari sibi obsides quesierunt, nec aliter regem se dimissuros asseruerunt. [FLOD. a. 945.] Mittitur ad reginam pro pueris. Illa [400 1Kb] minorem regis filium mittens, majorem denegat se esse missuram. Datur igitur obses regis minor filius; et ut rex dimittatur, Wido etiam Suessionorum episcopus sese pro obsidem dedit. Tunc rex [Col. 0888B] sepedictum adolescentem Richardum de terra Normannorum revestivit, et sic a Normannia recessit. Hugo vero Magnus regem a Normannis suscipiens, nequaquam liberum abire permisit; sed comiti Tetbaudo suo illum conmisit vassallo. Qui tamdiu illum custodia septum tenuit, donec rex montem Laudunum Hugoni Magno habendum concessit.

[Ib. a. 946.] Post hos autem dies Theotilo, Turonicae urbis venerandus episcopus, ad Laudunum montem causa exigente properavit. Sed dum ad propria remearet, in ipso itinere gravi cepit egritudine deficere. [Ib. a. 945.] Et cum jam ultimum exalaret spiritum, apparuit signum quoddam luminis per aera discurrens, cubitum longitudinis habere visum, cujus lumine ad depellendas [401 1Kb] noctis tenebras [Col. 0888C] sufficienter perfuncti sunt qui funus ejus deducebant. Talique potiti solamine, per milia fere ducenta Turonicam usque corpus ejus pertulerunt ad urbem. Sicque in monasterium sancti Juliani, quod idem vir sanctus summa instituerat religione, juxta sepulcrum donni Odinis abbatis reverenter est humatus; et exinde ipsum templum divinis miraculis illustratur.

[Ib. a. 947.] Anno denique decimo regni Lugdovici ipse rex Aquisgrani palatio cum Ottone imperatore sanctum pascha celebravit, et ab eo magnifice muneratus in Franciam remeavit. [Ib. a. 949.] Proinde rex Lugdovicus anno regni sui terciodecimo Laudunum inprovisus aggreditur, et nocturno silencio [Col. 0888D] muro machinis latenter ascenso et dirutis portarum seris, oppidum ingreditur. Turrim tamen, quam ipse nuper ad portam castri fundaverat, capere non potuit; quam ideo a civitate seclusit, ducto intresecus muro. Hugo vero hoc conperto ilico illo affuit; et introducens in arcem custodes cum sufficiente victu, obviam perrexit [(106) 1Kb] Conrado Lothariensium duci. Dux vero inter regem et Hugonem treucas posuit usque ad mensem Augustum. Indeque reversus rex [Col. 0889A] Lugdovicus, Remis revertitur; ubi Adalbertus, filius comitis Herberti, ad eum veniens, ipsius vassallus efficitur. [Ib. a. 951.] Demum vero anno quintodecimo regni sui ipse rex Lugdovicus Aquitaniam cum exercitu peciit. Sed antequam ingrederetur eam, Karolus Constantinus Viennae princeps et Stephanus nominatissimus Arvernorum episcopus ad eum venientes, sui efficiuntur. Guillelmus Pictavensis etiam illi obviam venit, et ejus se felicitate commisit. Post hec quoque rex Lugdovicus anno regni sui decimo nono egressus a monte Lauduno, Remensem veniebat ad urbem. [Ib. a. 954.] Et ecce antequam ad Axonam fluvium pervenisset, apparuit ei quasi lupus gradiens ante illum. Quem eum insequeretur, admisso vivaciter equo, prolapsus graviter conteritur, [Col. 0889B] ac inde Remis defertur. [HUGO FLAV.] Ibique diu langore protracto decubans, defunctus est, et sepultus apud Sanctum Remigium, duobus liberis superstitibus, Lothario scilicet et Karolo [ [* 1Kb] ], quos ei genuerat Gerberga, soror Othonis imperatoris. Quorum Lotharius patri successit, Karolus vero privatus senuit.

6. Lotharius igitur, Lugdovici filius [FLOD.], Remis ab Artaldo archiepiscopo consecratus patri successit, anno incarnacionis divinae 954, et regnavit annis viginti et tribus. Porro anno incarnacionis dominicae 956, Richardus [(107) 1Kb] , filius Guillelmi principis Normannorum, filiam Hugonis ducis duxit uxorem. [FLOD.; Hist. Sen.] Eodem tamen anno memoratus [Col. 0889C] dux, Hugo videlicet Magnus, est defunctus et apud Sanctum Dionisium tumulatus, relinquens filios tres, quos ei genuerat filia imperatoris Othonis, Hugonem, Othonem et Henricum. Quorum Hugo ducatum Franciae sortitus est, et Otho [(108) 1Kb] Burgundiae. [HUGO FLAV. FLOD.] Anno proinde incarnacionis divinae 962, Henricus imperator Romam pergens, ab Otthaviano papa, qui Agapito successerat, imperiali corona coronatus est. Verum non multo post Romani a sua sede depulerunt memoratum papam Otthavianum [cf. HUGO FL.], et substituerunt ei Johannem quendam [(109) 1Kb] . Quod audiens imperator Romam rediit, et prefatum Johannem judicio synodali deposuit. [FLOD.] Eodem etiam anno [Col. 0889D] Vulfaudus [ [* 2Kb] ] abbas ecclesiae sancti Benedicti Floriacensis presul efficitur Carnotensis. Cujus viri temporibus Mabbo quidam Britannorum episcopus beatissimi confessoris et presulis Pauli corpus a Britannia ad Floriacense detulit cenobium cum multis ornamentis.

[Col. 0890B] Sequenti vero anno Normannorum comes Richardus (111) 1Kb] depopulatus est Carnotensem et Dunensem terram super comitem Tetbaldum. Tetbaldus quoque Normannicos fines ingressus, Ebroicacensem cepit [Col. 0890C] civitatem. Sed dum inde revertitur, Richardus transmeato amne [403 1Kb] ad casas Hermentrudis in portu fluminis Seccanae super eum irruit, et superatum de terra sua effugavit. Demum quoque Danos, Alanos et Deiros sibi in auxilium advocans, tamdiu prefatum debellavit Tetbaldum, donec ipse Tetbaldus Ebroicacensem illi reddidit civitatem. Quibus patratis, barbari a Richardo bene remunerati, relicta Gallia reversi sunt ad propria.

Hac preterea tempestate (an. 1030) Rodulfus, Conradi regis filius, sine liberis defunctus est. Cujus sororem nomine Gillam Henricus imperator sortitus uxorem, ipsius regnum suum posuit in dominium [(112) 1Kb] .

[HUGO FLAV.] His etiam ferme diebus obierunt Odo [Col. 0890D] Turonorum et Herbertus Meldorum et Trecorum comites et Willelmus Pictavorum [404 1Kb] . Rex quoque Lotharius anno regni sui vicesimo tertio vivendi finem fecit; successitque ei filius ejus Lugdovicus (an. 986). [Hist. Sen.] Obiit autem Lotharius rex anno incarnacionis dominicae 976 [(113) 1Kb] , et sepultus est Remis apud Sanctum Remigium.

[Col. 0891A] 7. Lugdovicus itaque, Lotharii filius, regnum Francorum adeptus anno incarnacionis divinae 986, regnavit annis duobus. [Hist. Sen.] Porro iste Lugdovicus [(114) 1Kb] sine sobole defunctus est (an. 991), et sepultus Compendio in basilica beati Cornelii martyris. Quo mortuo, patruus ejus Karolus cupiens nepoti succedere, a proceribus Franciae et maxime ab Ascelino Laudunensi episcopo pessimo proditore ---prefati enim Karoli esse consiliarius videbatur--- apud urbem Silvanectensem [(115) 1Kb] custodiae traditus est [405 1Kb] cum duobus filiis suis Karolo atque Ludovico (an. 991). In qua positus custodia non multo post defecit. Quo defuncto, modo dicti duo adolescentes ad inperatorem Romanum fugerunt, apud quem et defuncti sunt. [AIMOINUS FLOR. II, 1.] Franciae vero [Col. 0891B] proceres Hugonem Franciae ducem, Magni Hugonis filium, assumentes, Noviomo illum regio sublimavere solio, eodem anno, quo prefatus rex obiit Lugdovicus (an. 987). Sicque deficiente secunda regum Francorum linea, translatum est regnum in terciam generacionem, Dei hoc optante [406 1Kb] judicio, qui quos vult elevat et quos vult humiliat. Merovingi quippe a Meroveo rege quondam illi reges nuncupabantur [407 1Kb] , qui primi regnaverunt in Franciam. Quae progenies regum perduravit usque ad regem Hildricum, qui etiam alio nomine Childericus nominatur. Cujus palatio prefuit Pipinus, filius Karoli Tuditis. Porro rex Childericus cum esset inutilis et ineptus, judicio Zachariae Romani pontificis a Francorum proceribus in monasterium est detrusus et monachili tunica [Col. 0891C] palliatus, et Pipinus regali solio sublimatus. Pipino vero successit filius ejus Karolus Magnus, qui eciam postmodum Romanorum extitit imperator. Sed et Karolo successit Lugdovicus Pius imperator. Qui cum quatuor genuisset filios, imperium suum illis divisit; unde inter eos magna discordia crevit; et commissum est ab eis bellum Fontanidum in Burgundia die ascensionis dominicae. In quo prelio magnus ex utraque parte contritus est exercitus. Karolus tamen, eorum frater junior, quem ceteri fratres exheredare volebant, victoriam obtinuit; et ab illo die usque in hodiernum diem regnum Francorum manet ab imperio Romanorum sejunctum ac separatum. De cujus Karoli regis stirpe fuerunt omnes isti reges, quorum hic actus expressimus, usque [Col. 0891D] ad Lugdovicum istum, de quo modo pauca premisimus; qui cum sine liberis decessisset, proceres Franciae, sicut etiam paulo ante premisimus, provecxerunt super se Hugonem Magnum, Hugonis ducis Franciae filium.

[Col. 0892A] 8. Hugo igitur Francorum dux, Hugonis Magni filius, regni Francorum dignitatem adeptus anno incarnati verbi 987, regnavit annis circiter 11. [ [* 1Kb] ] [Porro [408 1Kb] iste Hugo ascivit sibi in consorcium regni Hugonem filium suum [(116) 1Kb] , qui a quibusdam Capet solet appellari. Qui cum [409 1Kb] septem annis cum patre regnasset, decessit adhuc superstite rege genitore suo.]

[HUGO FLAV.] Anno denique incarnacionis dominicae 983, imperator Otho secundus est defunctus [et Aquisgrani sepultus [410 1Kb] ], et successit ei filius ejus tercius Otho. Qui cum in Romana sede papam constituisset, Johannes Crescentius, unus de nobilibus Romanorum, illum apostolica sede privare presumpsit. Quod prefatus audiens imperator, Romam venit, et papam illum sicut presumptorem et destructorem sanctae Romanae ecclesiae violenter ac turpiter a sede deposuit, et occiso Crescencio, Gerbertum ibidem ordinari precepit. Qui propter scienciam [Col. 0892C] qua pollebat quasi per quosdam gradus in ecclesia sancta per intervalla temporum meruit exaltari. Nam primum Remensium, ac demum Ravennacium adipisci meruit presulatum; ad ultimum vero apostolica sublimitatus est in cathedra, ubi etiam sedit per annorum multa curricula.

Anno eciam incarnacionis divinae 988, imago Crucifixi intra urbem Aurelianensem in ecclesia sanctorum apostolorum Petri et Pauli posita lacrimare visa est. Sequenti vero anno memorata civitas igne conflagrata est. Sed Arnulfus ejusdem urbis: venerabilis episcopus sua sollercia sanctae Crucis reparavit ecclesiam. Ipsa etiam tempestate Roma maxima ex parte igne conbusta est, et ecclesia sancti Petri vastari cepit ab eodem incendio. Et cum [Col. 0892D] jam ibi nichil humana prevalerent auxilia et trabes lamminis aereis coopertae arderent, omnis plebs urbis ibidem adcurrens apostolorum cepit implorare suffragium. Et mox ignis sopitus est et extinctus.

Anno [ [** 1Kb] ] proinde incarnacionis dominicae 994 [Col. 0894A] [1Kb] [(117) 1Kb] , ecclesia sancti Martini Turonis concremata est. Pro qua Herveus, ejusdem ecclesiae thesaurarius, vir nobilis atque sanctissimus, extruxit a fundamentis hanc quam nunc cernimus ecclesiam miro decore. Porro rex Francorum Hugo anno regni sui undecimo Miliduni defungitur (an. 996), et in ecclesia sancti Dionisii tumulatur, relinquens sibi successorem filium suum Rotbertum.

9. Rotbertus igitur, Hugonis regis filius, patri suo [Col. 0894B] successit in regno anno incarnacionis dominicae 995, et regnavit annis 34. Hic [ [*** 1Kb] ] fuit vir mansuetus et admodum litteratus, habuitque uxorem sapientem nomine Constanciam, filiam Guillelmi Tholosani comitis [(118) 1Kb] , quae genuit ei quatuor filios, Hugonem videlicet, Henricum, Odonem atque Robertum. Iste proinde rex anno incarnacionis dominicae 997, Burgundiam cum triginta milibus hominum intravit, et Guillelmum comitem Transsagunnanum [(119) 1Kb] , qui ab eo defecerat, graviter devastavit, et ejus terram sibi vi maxima subjugavit.

[HUGO FLAV.] Anno denique incarnacionis Christi 1002, imperator Otho tercius est defunctus, et successit ei filius [(120) 1Kb] ejus Henricus. Porro iste Henricus anno regni sui septimo, incarnacionis vero dominicae 1011 [(121) 1Kb] , a Benedicto papa in urbe Romana imperiali corona meruit coronari.

[Col. 0894D] Anno quoque incarnacionis dominicae 1003, Abbo [(122) 1Kb] venerabilis Floriacensium abbas propter zelum regularis disciplinae, quem [411 1Kb] sectabatur, apud quamdam ipsius cenobii possessionem in Wasconia [Col. 0893A] sitam martirizatus est. Ad cujus nunc tumulum divina gratia magna fiunt miracula. Cui successit domnus Gaulinus [ [* 3Kb] , qui etiam postmodum Bituricensium obtinuit presulatum (123) 1Kb] . Cujus temporibus, anno scilicet incarnacionis Christi 1026, concrematum est Floriacense cenobium; sed insistente memorato Gaulino archipresule Biturigensium, infra biennium est restauratum et enceniatum. Extruxit etiam ibidem ipse Gaulinus turrim ex quadris lapidibus ad occidentalem prefatae ecclesiae plagam; sed tamen eam morte preventus consummare non potuit. Intulit proinde in eadem ecclesia porcionem non modicam sudarii domini nostri Jesu Christi, et inclusit illam in aurea dextra, [Col. 0893B] quam his versibus decorari fecit extrinsecus:

[Col. 0893B] Gaudia leta fert manus ista,
Sindone Christi plena refulgens.
Fecit et alia multa, quae recensere per singula longissimum est.

[Col. 0895A] Sed et Rotbertus rex regnum suum venustavit edificiis magnis et ecclesiis sanctis. Aedificavit [ [** 3Kb] ] enim in urbe Aurelianensi basilicam sancti Aniani (124) 1Kb] et ecclesiam sanctae Mariae matris Domini inter murum et vallum. Sancti quoque Hylarii capellam edificavit ante palacium suum. In Aquilina [(125) 1Kb] etiam silva sancti Leodegarii extruxit ecclesiam, et sancti Medardi apud Vitriacum castrum. Sancti quoque Reguli basilicam edificavit in urbe Silvanectensi, et apud Augustidunum sancti ecclesiam Cassiani. Construxit etiam duas ecclesias sanctae Dei genetricis Mariae, unam in Stampensi castro et alteram in [Col. 0895B] Pisciaco. Parisius denique construxit ecclesiam sancti Nicholai in palacio suo. Hujus etiam in diebus Fulco comes Andegavensium edificavit cenobium in honorem sancti Sepulchri in territorio suo. Idem quoque comes Fulco dimicavit cum Odone comite Carnotensium apud Pontilevium [(126) 1Kb] , ubi nunc habetur ecclesia sanctae Dei genetrici dicata. Iste Odo fuit Tetbaudi comitis filius, ex sorore Herberti Trecorum comitis progenitus. Et is Odo genuit alterum Odonem ex Berta, filia Conradi regis Burgundiae. Sed et comes Fulco genuit Gaufridum Tuditem. Porro iste Gaufridus construxit in suo territorio sanctae Trinitatis cenobium apud Vendocium castrum.

[Col. 0895C] Anno preterea incarnacionis divinae 1026, Richardus, primi Richardi filius, Iherosolimam proficiscens, [Col. 0895D] 700 peregrinos secum duxit, quibus omnibus subsidia victus sufficienter amministravit [(127) 1Kb] . Iste etiam in Fiscannensi cenobio monachos posuit, et eis ad usum cotidianarium predia multa contulit. Qui ex hac vita decedens [426 1Kb] (an. 996), reliquid sibi [Col. 0896A] successorem filium suum Rotbertum. [HUGO FLAV.] Hac preterea tempestate firmata est pax quae treuga vocitatur. Statutum est etiam in sexta feria et in sabbato a carnibus abstinere.

Porro [ [* 2Kb] ] rex Rotbertus cum jam se senio gravari conspiceret, Hugonem filium suum participem sui constituit regni (an. 1017.---Cf. Ann. Flor.). Verum modo dictus Hugo sexto regni sui anno defunctus est (an. 1025). Rex quoque Rotbertus non multo post Miliduni defungitur (an. 1031), et apud Sanctum Dionisium sepelitur (128) 1Kb] , relinquens sibi successorem filium suum Henricum. [Ann. Flor. a. 1013.] Porro instante obitu regis Rotberti pluviarum inundatione diversis in regionibus flumina excrevere; sed pre ceteris Liger suas metas preteriit, [Col. 0896B] ita ut villas penetraret et casas everteret et ovilia cum ovibus raperet et ruricolarum nonnullos pueros interficeret [(129) 1Kb] . Cometes etiam septimo Idus Marcii per trium dierum spacium apparuit. Et sequenti anno grando mense Julio vineas et arbores contrivit [427 1Kb] . Unde e vestigio per triennium subsecuta tam valida fames, ut mures et canes ab hominibus vorarentur [(130) 1Kb] .

[Col. 0896C] 10. Henricus [ [** 3Kb] ] igitur patri suo succedens in regno anno incarnacionis dominicae 1032 1031], regnavit annis 27. Hujus mater Constancia magnam regni porcionem post funus mariti in suum conabatur retinere dominium, urbem scilicet Silvanectensem et Senonensem et castellum Bistisiacum [(131) 1Kb] [Col. 0896D] et Donnum Martinum [(132) 1Kb] et Puteolum et Milidunum et Pisciacum [(133) 1Kb] et Codiciacum. Multos etiam Franciae et Burgundiae proceres sibi conciliaverat et a filii fidelitate sejunxerat. Quod [ [*** 2Kb] ] Henricus 428 1Kb] non tulit, sed adorsus Pisciacum, mox illud suum retorsit [Col. 0897A] ad dominium. Demum vero Puteolum obsedit et cepit. Quod cernens Constantia, ab eo dextram expeciit. Post haec autem aggressus est rex Odonem comitem, et abstulit [429 1Kb] illi Gorniacum [(134) 1Kb] castrum. Senonicae quoque urbis partem, quam illi regina Constantia dederat, ad suum postmodum retorsit dominium.

[Col. 0897C] [HUGO FLAV.] Per [ [* 2Kb] ] idem quoque tempus, hoc est anno incarnationis Christi 1037, supradictus comes Canpaniae, Odonis filius, cum esset nepos ex sorore Rodulfi regis Burgundiae, et Rodulfus sine liberis decessisset, in honorem ejus irruit, et fines Burgundiae subintrans, obtinuit civitates et castella usque ad Jurum et ad montem Jovis, obseditque Viennam. Quae ea condicione ei a civibus reddita est, ut prestituto termino in eadem urbe rex appellari et coronari debuisset. Infra hoc tamen terminum expedicionem movit in regnum Lotharingiae, et Bar castrum cepit; et dimissis ibidem guingentis militibus, ad alia se convertit. Porro Rodulfus rex Burgundiae regnum imperatori reliquerat cum lancea [Col. 0897D] sancti Mauricii, quod erat insigne regni Burgundiae. Audiens vero imperator, Odonem Burgundiam invasisse, misit contra eum Gozelonem ducem tocius primae Reciae, qui et exercitum ejus fudit et ipsum Odonem multis laceratum vulneribus interfecit (an. 1037). Ejus tamen corpus Turonis est perlatum ac tumulatum. Cui successere filii duo, Tetbaudus [Col. 0898A] et Stephanus. Quorum Tetbaudus Carnotensem et Turonensem sortitus est urbes, et Stephanus factus comes Meldensium et Trecassinorum. Sed hii ambo postmodum, juncto sibi comite Vadensium Rodulfo viro bellicosissimo, contra regem Henricum rebellare ceperunt. Sed rex primum cum Stephano congressus, illum superavit, comite Rodulfo bellica sorte retento. Demum vero incitavit Goffridum Tuditem comitem Andegavensium contra Tetbaudum. Qui regis assensu urbem obsedit Turonicam. Quod audiens Tetbaudus, cum suis viribus ilico affuit. Cum quo Gaufridus congressus, illum protinus superavit et cepit cum septingentis et sexaginta militibus. Quem etiam tandiu vinculis tenuit compeditum, donec ab illo prefatam extorqueret [Col. 0898B] civitatem (137) 1Kb] .

[Col. 0898C] Interea vero rex Medandicum Galerannum [(139) 1Kb] devicit et exheredetavit. Ipso etiam tempore Hugo Bardulfus, vir non contemnendae virtutis ac nobilitatis, contra regem Henricum Pitueris [(140) 1Kb] castrum munivit. Sed rex biennio illud obsidens ad dedicionem conpulit [439 1Kb] , et memoratum Hugonem honore spoliatum de terra effugavit.

[HUGO FLAV.] Anno preterea incarnacionis dominicae 1035, comes Rotbertus, Richardi principis Normannorum [Col. 0898D] heres et filius, a Hierosolima rediens, apud Niceam [440 1Kb] urbem defunctus est, relinquens sibi successorem Willelmum filium suum. Qui a Normannis exheredatus, ad regem Henricum venit in Franciam, a quo benigne suscipi et postmodum feliciter meruit heredari. Anno [ [** 2Kb] ] quippe incarnacionis dominicae 1047, sepedictus rex Henricus cum [Col. 0899A] tribus tantum milibus armatorum commisit 441 1Kb] bellum cum 30 milibus Normannorum, et eos superavit, et memoratum adolescentem Guillelmum eis vi superposuit [(141) 1Kb] .

[HUGO FLAV.] Precedenti tamen tempore, hoc est anno incarnacionis dominicae 1045, Henricus imperator duxit uxorem Agnetem, Gillelmi comitis Pictavensis [Col. 0899B] filiam, apud Bysuncium urbem. Per idem quoque tempus Leo papa in Galliam venit (an. 1050) et ecclesiam sancti Remigii Remis consecravit [(142) 1Kb] .

Rex etiam accepit in conjugium [442 1Kb] filiam regis Russorum Annam, quae [ [*** 1Kb] ] ei tres genuit filios, Philippum videlicet, Hugonem atque Rotbertum. Quorum Rotbertus inmatura morte decessit. Ipse * 1Kb] proinde rex Henricus construxit ecclesiam ante menia Parisiacae urbis, in honorem sancti Martini.

[Col. 0899C] Hac denique tempestate quidam miles Normannus nomine Richardus, vir quidem strenuus et ingenuus, sed non magnae nobilitatis, cum quibusdam militibus suae gentis oracionis causa montem Garganum expeciit. Sed cum peragrata Apulia animadvertisset [Col. 0899D] 445 1Kb] homines ejusdem terrae esse desides et inertes, ibidem remansit et socios suos secum retinuit (an. 1016-1017). Demum vero mandavit hominibus suae terrae, ut, si vellent diviciis et honoribus ditari, ad eum confluerent. At illi deni ac viceni ceperunt crebro ad eum confluere. Inter quos nepos prefati Richardi Rotbertus eo profectus est. Qui [446 1Kb] [Col. 0900A] cum numero viribusque valde crevissent, magnam provinciae partem sua sibi subposuere industria. Verum memoratus Rotbertus cum esset vir ingenii acrioris, Siciliam et Calabriam postmodum suo sibi subjecit ingenio. Et cum vivendi finem fecisset (an. 1085), duos reliquit filios, Rotgerium et Buiamundum. Quorum Rotgerius dux nobilis fuit, et Buiamundus pene totum orbem fama suae replevit industriae.

In Romana vero cathedra Leoni papae Benedictus (143) 1Kb] , et Benedicto Johannes, et Johanni Clemens successit (an. 1046). Porro contra istum Clementem Romani insurrexerunt, et eum a sua cathedra pepulerunt. Sed Henricus imperator hoc audiens Roman venit, et illum suae sedi restituit. Eodem tamen [Col. 0900B] anno memoratus imperator ex hac vita decessit (an. 1056), et Henricus tercius [(144) 1Kb] illi successit. Papae quoque Clementi Victor [(145) 1Kb] , et Victori Stephanus, et Stephano successit Nicholaus. Rex [ [** 2Kb] ] autem Henricus anno incarnacionis dominicae 1058 (146) 1Kb] Philippum filium suum duodennem [(147) 1Kb] consecrari fecit die pentecostes Remis a [447 1Kb] Gervasio archiepiscopo, astantibus viginti duobus Franciae, Burgundiae et Aquitaniae archiepiscopis et episcopis et abbatibus multis. Affuerunt eciam duo Nicholai papae legati, Hugo videlicet Bisunciensis archiepiscopus et Hermenfredus Sedunensis episcopus. Sequenti vero anno (1060) defunctus est rex sepedictus Henricus, et apud Sanctum Dyonisium tumulatus, [Col. 0900C] relinquens [ [*** 1Kb] ] filio suo regi Philippo nondum adulto tutorem comitem Flandrensium Balduinum, virum sibi fidelissimum et honestum.

[Col. 0900D] 11. Philippus igitur regnum assecutus est Francorum anno incarnationis divinae 1059, regnavitque annis ferme 40. Cujus mater Anna, Henrici relicta, [Col. 0901A] nupsit Rodulfo comiti (148) 1Kb] , viro nobili et generoso.

Et cum nondum esset rex Philippus adultus, quidam proceres Franciae Hispaniam intraverunt, et Barbastam urbem [(149) 1Kb] expugnaverunt atque ceperunt. Hac etiam tenpestate, hoc est anno incarnacionis dominicae 1065 [1066] cometes apparuit per trium spacia mensium; et eodem anno Willelmus comes Normannorum Anglis bellum indixit. Siquidem rex Anglorum Eduardus [450 1Kb] , cum non haberet filium, adoptaverat prefatum Willelmum, et suum ei reliquerat regnum [cf. HUGO FL.]. Quo defuncto, quidam comes Anglorum Hairaldus illum sibi preripuerat. Unde prefatus Willelmus copiosum adunavit exercitum, et cum septingentis navibus eo navigavit [an. [Col. 0901B] 1066]. Hairaldus autem audiens memoratum Willelmum Angliam intrasse, cum magno exercitu ei occurrit. Conmissum est igitur praelium, et pugnatum est acriter utrimque; sed tandem superatus est Hairaldus et occisus. In quo prelio habuit prefatus Willelmus in agmine suo centum quinquaginta milia hominum. Post bellum autem ilico Willelmus Lundoniam [451 1Kb] expeciit, ibique die natalis Domini receptus et coronatus est.

Hoc etiam anno (1067) Turonensium et Andegavensium proceres suo principi Gaufrido bellum intulerunt, et eum in ipsa quinta feria, quae parasceven antecedit [(150) 1Kb] , intra civitatem Andegavensium ceperunt custodiae et mancipaverunt. Hujus maliciae et prodicionis capita fuerunt frater ipsius Gaufridi [Col. 0901C] Fulco et Gaufridus de Pruliaco et Rotbertus Burgundio et Adelardus Ticio, Rainaldus quoque de castro Guntarii et Girardus Belrai filius [(151) 1Kb] . Super quos irruit divina ulcio ipsa eadem die. Nam plebs ejusdem urbis una conspiratione [452 1Kb] , hora circiter nona, Gaufridum de Pruliaco interfecit. Rainaldus etiam de castro Guntarii et Girardus Berlai filius ipsa eadem die perempti sunt, et Adelardus Ticio igne crematus et Rotbertus in frusta dissecatus [(152) 1Kb] . Fulco vero comes, qui fratris honorem sibi rapuerat, formidans ne rex Philippus pro perpetrata [Col. 0902A] nequicia super eum irrueret et honore privaret, Vastinensem comitatum [(153) 1Kb] ei reliquid. Porro Gaufredus et Fulco nepotes fuere Gaufridi Tuditis. Vastinensis enim comes Albericus, pater eorum, fuit gener ipsius. Tudites vero sine liberis defunctus est.

Hac etiam etate (an. 1067) Balduinus comes Flandrensium vita decedens, filium suum Balduinum sibi successorem reliquid. Verum Balduinus junior paucis patrem supervixit annis (1070) sed successit illi Rotbertus patruus ejus [(154) 2Kb] . Non multo post quoque defunctus est Vadensium comes Rodulfus (an. 1074), et successit ei Symon filius ejus. Qui et ipse paucis diebus patrem supervixit; in quibus [Col. 0902B] tamen satis strenue seculo militavit. Demum vero divinitus inspiratus, mundi ponpam in ipso juventutis suae flore propter Dei amorem deseruit, et in exilium perrexit, et Roman expeciit (an. 1082). Ubi positus, ad Deum migravit, et in portica sancti Petri honorabilem adeptus est sepulturam. Ipsa etiam tempestate (an. 1066) quidam adolescens Tetbaudus nomine, clarus genere, de territorio Senonico, castro Provinno, heremum expeciit; ubi et deguit per annos fere septem. Quibus expletis decessit [et in eum Dei spiritus requievit [453 1Kb] ]; quem in quibusdam locis sepe magnis miraculis glorificare dignatur.

Hac iterum tempestate Sarraceni duce quodam rege Juffeto [454 1Kb] nomine mare transeuntes, terram [Col. 0902C] Audefunsi regis Galliciae et Asturicae [455 1Kb] occupaverunt. Audefunsus vero cum eis prelium conmisit [456 1Kb] ; sed superatus est. Qui cum sciret omnes Gallos ad bellum posse celeriter excitari, misit in Galliam, mandans proceribus regni, quia nisi sibi ferrent auxilium, cum Sarracenis fedus componeret [457 1Kb] et christianismum desereret. Quod audientes Franci, certatim se preparaverunt et eo perrexerunt. Sarraceni autem eorum audientes adventum, pavore perterriti, unde venerant remeaverunt. Franci vero Hispania pervagata reversi sunt ad propria.

[Col. 0903A] Interea vero rex Anglorum Guillelmus edificavit Cadomense cenobium in territorio suo, ditans illud possessionibus multis (an. 1066). Guido quoque comes Pictavensis in modo dicta urbe fundavit et construxit cenobium unum in honorem sancti Johannis. Hac etiam tempestate quidam monachus nomine Girardus extruxit secus Ligeris flumen in territorio Autissioderensi sanctae Dei genetricis Mariae cenobium, quod de Karitate vocatur. Alter quoque monachus nomine Giraldus, vir sanctissimus, edificavit alterum sanctae Dei genitricis Mariae cenobium intra Dordoniam et Varunnam in territorio Burdegalensi, quod Silvae majoris vocatur. Guillelmus etiam abbas Floriacensis ipsam quam regebat ecclesiam, multis incendiis devastatam et senio pregavatam [458 1Kb] , novo [Col. 0903B] jecto edificare cepit fundamento, sed morte prereptus consummare non potuit. Proinde [ [* 1Kb] ] rex Philippus, jam juventute robustus, cepit uxorem filiam ducis Frisiae, quae genuit ei domnum Lugdovicum, presentis temporis regem, et ejus sororem nomine Bertam. Porro anno incarnacionis dominicae 1041 (155) 1Kb] , Nicholao papae successit Alexander. Circa hos preterea dies (circa 1089) obiit comes Tetbaudus, et succeserunt illi duo filii ejus Stephanus et Hugo. Quorum Stephanus factus est Blesensium Carnotensium atque Meldensium comes, et Hugo Trecassinorum. Guillelmo quoque regi Anglorum (+ 1087) tres successere filii, ex Mathilde Balduini Flandrensium comitis sorore progeniti, scilicet Rotbertus, Guillelmus et Henricus, et Adela soror eorum. Quorum [Col. 0903C] Rotbertus, quem privatus genuerat, factus est comes Normannorum; Guillelmus vero, quem rex factus genuerat, regnum ejus est assecutus. Adela autem soror eorum sortita est virum nomine Stephanum, comitem Carnotensium, Blesensium atque Meldensium.

[Col. 0904A] Anno denique incarnacionis divinae 1074 [1073] Alexander [(156) 3Kb] papa decessit, et Hildebrandus, Romanae ecclesiae archidiaconus, illi successit, qui altero nomine Gregorius septimus appellatur. Consecratus est autem sine consensu et licencia imperatoris. Quod imperator moleste tulit. Papa vero noviter consecratus concilium celebravit (an. 1074), in quo inter alia decreta talem sentenciam promulgavit (HUGO VIRD. VIII, 412): »Si quis episcopus vel abbas episcopatum vel abbatiam de manu alicujus laicae personae susceperit, nullatenus inter episcopos vel abbates recipiatur, nec ulla ei audiencia concedatur, nisi illam dignitatem, quam inlicite [Col. 0904B] presumpsit, deseruerit.« Quod decretum imperator tanquam adversus se prolatum existimavit. Interea vero Saxones contra imperatorem facta conspiracione (an. 1077) ducem quendam Rodulfum nomine regem creaverunt. Qui ilico ad papam direxit, pollicens illi, se omnem subjectionem servaturum fideliter, si suum illi favorem inpenderet. Cujus sponsionem papa libenter amplexatus est. Celebratoque postmodum alio concilio (an. 1080), Henricum imperatorem et omnes ejus fautores exconmunicavit, et regnum Italiae et Theuthonicorum ex Dei parte et sua ei interdixit, et ut nullus christianus ei sicut regi obediret prohibuit. Inprecatus est etiam, ut nec ipse nec fautores ejus in aliqua belli congressione aliquas vires vel victoriam [Col. 0904C] obtinerent. Rodulfo vero ex parte Dei et sua ut regnum regeret concessit, et absolutionem omnium peccatorum suorum tam illi quam omnibus sibi fideliter adherentibus indulsit, et suam largitus est benedictionem. Imperator tamen non multo post cum Rodulfo congressus, illum peremit (an. 1080). Demum vero furens atrociter Romam venit anno incarnacionis dominicae 1084, et illam cepit et muros subvertit, et papam in turre Crescentis inclusit, et Ravennorum archipresulem ordinari precepit et in ecclesia sancti Petri sedere constituit, et eum Clementem appellari fecit. Gregorius vero inclusus in turre Crescentis, misit legatum ad Rotbertum ducem Apuliae, ut veniret et obsidionem [Col. 0904D] [460* 1Kb] solveret. Quod ut imperator rescivit, ab [Col. 0905A] Urbe cum prefato papa Clemente recessit. Post ejus discessum Rotbertus affuit, et papam Gregorium secum usque Salernum perduxit; ubi et deguit, donec ex hac vita migravit (an. 1085). Quo apud Salernum ita decedente, clerus et populus, qui ei adherebat, Desiderium, montis Casini abbatem, in loco ipsius papam ordinaverunt, eumque Victorem nominaverunt. Qui non multo post defunctus est (an. 1088), adhuc Clemente superstite; et successit ei Odo Hostiensis episcopus, qui Urbanus est appellatus.

Hac preterea tempestate, anno videlicet incarnationis dominicae 1087 quidam Barenses egressi ab Italia Anthiochiam negociandi gratia navigabant. Quo dum tenderent [461-462 1Kb] , Mirream ad urbem cum tribus navibus applicuerunt. Invenientesque illam [Col. 0905B] Christi cultoribus vacuam---Turci quippe illam devastaverant ---graviter doluerunt. Tunc divinitus animati fregerunt sepulchrum santi Nicholai (an. 1087), et tulerunt inde sanctissima ossa ipsius, et suam detulerunt ad urbem. In qua postmodum novam aedificantes ecclesiam, illud venerabile thesaurum deposuerunt. Anno preterea incarnationis divinae 1100 rex Anglorum Guillelmus, magnifici regis Guillelmi successor et filius, dum venationem exercet in silva quae adjacet Vindoniae urbi, a quodam milite sagitta percussus interiit. Ille tamen miles qui sagittam jecit illum inscientem percussit. Cervum quippe sagittare parabat; sed sagitta retrorsum acta regem insperate percussit et illum inopinabiliter interemit. Quod divino nutu contigisse [Col. 0905C] non dubium est. Erat enim rex ille armis quidem strenuus atque munificus, sed nimis lascivus et flagiciosus. Verum, antequam interiret, magnis sibi signis preostensis, si voluisset, corrigi debuisset. Nam dum sibi subitus peccatis suis exigentibus immineret interitus, in eadem insula in qua manebat sanguinis unda fetida per spacium unius diei emanavit ipso presente, quod dicebatur ejus portendere mortem. Ipso etiam tempore apparuerunt alia signa stupenda in eadem insula, quibus, sicut jam dictum est, terreri et vitam suam corrigere debuisset. Quae juventa stolidus et honore superbus contempsit, et semper incorrigibilis mansit. Unde Dei justo judicio subita et intenpestiva morte preventus occubuit [463 1Kb] . Cui successit frater [Col. 0905D] ejus junior Henricus, vir sapiens atque modestus.

Precedenti tamen tempore, anno videlicet incarnacionis dominicae 1098 cum esset luna 25, stellae de celo cadere visae sunt pridie Nonas Aprilis, a media nocte usque ad auroram [(157) 1Kb] . Et eadem [Col. 0906A] nocte Giraldus abbas Silvae majoris migravit ad Dominum [(158) 1Kb] . Eodem etiam anno (1095) Urbanus papa venit in Galliam, et magnum apud Clarummontem concilium mense Novembrio celebravit. Imperium enim orientale a Turcis et Pincenatis graviter infestabatur, et jam Capadocia minor et major et Frigia major et minor et Bithinia simul et Asia, Galacia quoque et Libia [464 1Kb] et Pamphilia et Isauria et Licia et insulae principales illarum regionum, Chio videlicet et Mithilena, ab eis captae tenebantur, et fiebant cotidie diversae cedes christianorum et derisiones in Christum dominum et in religionem nostram. Unde papa memorato concilio exortatus est Gallorum gentem, quam noverat bellicosissimam, ut viriliter oppressis fratribus succurrerent, [Col. 0906B] ne eorum temporibus christianismus in Orientis partibus penitus deperiret. Asserebatque, gloriosam et ineffabilem mercedem in celo assecuturos esse eos omnes, qui cruce Domini insigniti propter hoc negocium exequendum peterent sanctum sepulchrum. Monebat etiam, ut antequam barbari Constantinopolitanam urbem sibi subjicerent, eo festinarent; in qua est statua, ubi Christus fuit ligatus et flagellatus, et clamis coccinea, qua fuit indutus, et spinea corona qua fuit coronatus, et flagellum quo fuit flagellatus, et arundo quam pro sceptro tenuit, et vestimenta quibus antequam crucifigeretur expoliatus fuit, et quedam porcio crucis in qua confixus pependit, et clavi quibus affixus fuit, et aliae simul [Col. 0906C] sanctae reliquiae, quae magnum omnibus christianis generarent detrimentum si amitterentur. Denique omnes episcopi qui ibi aderant testabantur, omnes illos admiscendos sanctorum martyrum collegio, qui ab instanti procella christianismum defenderent, et absque dubio gloriosam in hoc seculo famam in eternum et in celo mercedem ineffabilem consecuturos. Ortabantur etiam, ut universi armis muniti succurrerent totis viribus pietatis fratribus christianis in periculo constitutis. Igitur non multo post videres inmensam plebis multitudinem a tota occidentali plaga catervatim eo voto spontaneo tendere, exercitum videlicet equitum ac peditum cum diversis telis et armis. Non pueros inprudentia, non [Col. 0906D] senes debilitas, non mulieres sexus inbecillitas domi tenebat; sed omnes divinitus inspirati, non alicujus regis vel principis potestate conpulsi, explere tam laboriosum negocium alacriter properabant. Cum viris gradiebantur et feminae, necnon et pueri parvi. Potentiores tamen inter hos omnes et fama [Col. 0907A] celebriores hii fuisse noscuntur [(159) 1Kb] . Ademarus Podiensis episcopus, Raimundus comes Sancti Egidii, Hugo frater regis Philippi, Rotbertus comes Normannorum, et alter Rotbertus comes Flandrensium et frater ejus Godofredus de Bolonia, Stephanus quoque comes Carnotensium, et Balduinus frater Rotgerii ducis Apuliae, et Bujamundus, et Tancredus ejus consobrinus, et Petrus quidam heremita, qui peditum magnum conducebat exercitum. Sed et cum his erant plures alii proceres ex diversis regionibus, quorum nomina nunc sigillatim [465 1Kb] recensere non necessarium est. Quos omnes, ubi Constantinopolitanam ad urbem convenere, suscipiens imperator magnis opibus honoravit, adeo ut munerum ipsius eorum nemo fuerit expers. Illi vero inde [Col. 0907B] egressi, post multos labores ad Antiochiam pervenerunt (an. 1098) et eam per spacium octo mensium obsederunt. Quibus evolutis, et pluribus hinc et inde cotidianis concursibus interfectis, Deo auxiliante eam intraverunt. Turcus enim quidam, qui portam ipsius urbis custodire videbatur, tradidit eam illis, intromittens in ipsa latenter ante crepusculum lucis comitem Bauduinum [(160) 1Kb] et Bujamundum cum exercitu copioso. Quod cives videntes, timore percussi fugerunt confestim ad municionem. Preerat urbi amiralius nomine Cassianus [(161) 1Kb] . Qui protinus ad soldanum Persiae transmisit, ut ei succurreret. Porro christiani urbe potiti, magnam gentis profanae multitudinem detruncaverunt. Illi vero qui municionem intraverant novum circa [Col. 0907C] se murum extruentes, magnis intus sese viribus defendebant. [Gesta IV, 21. Cf. BALD.] Soldanus autem Persiae Curbaram [(162) 1Kb] nomine, audiens quod christiani Antiochiam cepissent, congregavit exercitum magnum, in quo erat ammiralius Iherosolimitanus et rex Damasci, Turcique et Arabes et Sarraceni et Publicani et Agulani multi (C. 23-33.) Et ecce jam tercia dies inluxerat, quod christiani civitatem intraverant, cum ille perfidorum ibidem affuit exercitus. Nostri vero urbe egressi, instructi et armati eis curaverunt occurrere. Commissum est ergo prelium magnum in ipso civitatis introitu et protractum usque ad vesperum, et ex utraque parte cesi multi mortales. Sed ubi nox advenit, nostri intra [Col. 0907D] muros se receperunt, et hostes haut longe sua fixere temptoria. Verum ipsa nocte quidam nostrorum, periculo quo artabantur intus et exterius perterriti, turpiter per murum se demittentes, fugere quam Deo spem suae salutis committere maluerunt. Illi vero qui remanserunt artabantur fortiter per dies 30, dum illi qui in municione erant positi eos urgerent desuper vehementer, et illi qui de foris erant pabulandi causa illos progredi modis omnibus [Col. 0908A] prohiberent. Itaque ceperunt eis victualia deficere, et corripuit illos miserabilis fames. Unum enim ovum 15 denariis vendebatur, et una gallina solidis 15, sed et caseus unus quatuor libris denariorum, et modicum panis uno bisancio, et una nux uno denario. Folia fici et cardui quidam pro summis edebant deliciis, et quidam caballorum et asinorum et camelorum carnibus vescebantur, et nonnulli coria animalium coquebant et manducabant. Et cum ita affligerentur per dies 30, quadam die in ipso diei crepusculo divinis sacramentis premuniti, omnes unanimes foras eruperunt et sex acies contra hostes ordinaverunt. In prima acie fuit Hugo Magnus cum his qui aderant Francis, et in secunda dux Godefredus cum hominibus suae terrae, et in tercia Robertus [Col. 0908B] Normannus cum Normannis, et in quarta episcopus Podiensis cum Aquitanis, et in quinta Tancredus cum Langobardis et Italiae viris; et in sexta fuit Bujamundus seorsum cum agmine copioso, ut si forte christianos ab hostibus urgeri conspiceret, confestim se eis conjungeret et amminiculum [466 1Kb] ferret. Videbatur quippe inter reliquos principes esse vir astuciae singularis. Porro intus Sancti Egidii comes remanserat Raimundus, vir egregius, cum aliquantis custodiens temptoria christianorum, ne Turci de municione [467 1Kb] descendentes ea sibi caperent aut comburerent. Curbaram quoque in duobus cuneis totum suum divisit exercitum. Tunc signo elato conflixere acies compositae, et cesi sunt plurimi ex utraque parte; sed tandem [Col. 0908C] Curbaran Dei virtute perterritus fugit. Quod cernentes nostri, magno ad celum clamore sublato eis viriliter insistebant. Tunc et illi qui temptoria custodiebant [468 1Kb] certatim omnes fugae se crediderunt, relinquentes temptoria sua. Nostri vero eos persequentes, quantum eis in ipsa die virium fuit ad insequendum et manus eorum valuerunt ad occidendum, tantum hostium prostraverunt, tantaque fuit cedes barbarorum illorum, ut vix pauci de tanto remanerent exercitu. Multi qui adfuerunt testati sunt, se vidisse exercitum magnum prodire de montaneis, quem precedebant sancti martires Georgius, Demetrius atque Mercurius, habentes equos albos et vexilla gerentes candida, qui una cum christianis barbarorum [Col. 0908D] urgebant exercitum. Igitur hostibus innumerabilibus inopinabiliter fugatis et cesis, versus est christianus populus ad tentoria diripienda. Ubi multum auri repertum est et [469 1Kb] argenti, vini quoque et frumenti et farinae copia multa. Sed et equorum, mulorum, asinorum, camelorum, boum et ovium ibidem est inventa grandis numerositas. Quam colligens, ad civitatem tendebat alacris Deo amabilis populus universus. Tunc illi qui in arce erant hoc [Col. 0909A] videntes, confestim se ducibus reddiderunt, inpetrata sibi vita et abeundi licencia. Demum vero paucis diebus reparati, ceperunt duces pariter tractare, cuinam suorum conmitterent urbem, donec peragerent iter sancti sepulcri. Et tandem tradita est conservanda Bujamundo, assensu tocius populi et consilio procerum sapientum. Interea vero Podiensis episcopus defunctus est et reverenter ibidem tumulatus. Actum est autem hoc bellum anno incarnacionis divinae 1098. Porro nocte illa quae bellum precessit, a parte aquilonis lux ingens in celo ardens apparuit, a prima noctis vigilia donec illucesceret, portendens humani sanguinis effusionem, qui in crastinum effundendus erat. Capta est igitur et retenta Antiochia a populo Dei tanta facilitate, [Col. 0909B] quanta non potuisset capi ab ullo mortali imperatore, nisi Dominus voluisset. Est enim ampla [470 1Kb] et fortis, et clauditur duobus firmissimis muris. Est etiam capud tocius Syriae, et continet in se monasteria 60; archiepiscopus quoque urbis ipsius preminet 156 episcopis. Clauditur [471 1Kb] proinde ab oriente quatuor magnis montaneis, et ab occidente vallatur Farfar. Verum, dum operiuntur ibi milites Christi tempus oportunum, quo peragerent conpetenter iter sancti sepulcri, quidam miles nomine Raimundus Piletus, aggregatis sibi sociis, circumjacentem provinciam graviter devastavit. Comes quoque Sancti Egidii Abaram et Marram urbes munitissimas expugnavit et cepit. Godefridns etiam de Bolonia retinuit [Col. 0909C] sibi Rohes et quedam castella quae erant per girum.

Hiemis denique [472 1Kb] recedente tempore et veris remeante (an. 1099), omnis Deo dilectus exercitus coadunatus est apud Antiochiam, et inierunt consilium, ut incoatum perficerent iter. [Gesta, c. 35-39.] Tunc deinde progressi accelerabant ut ceptum peragerent iter. Et multis in itinere civitatibus captis, tandem Iherosolimam obsidione cinxerunt. Obsessa est itaque 8. Idus Junii; et obsedit eam Rotbertus comes Normanniae ad septenPorrotrionalem plagam urbis ipsius, juxta beati Stephani prothomartiris templum. Post eum vero fixit sua temptoria alter Rotbertus Flandrensium comes. Ab occidente quoque obsedit eam dux Godefridus et Tancredus, et a meridie, qua mons eminet illi, comes Sancti Egidii. Obsessa [Col. 0909D] est itaque firmiter per sex epdomadarum intervallum. Intra quas epdomadas everterunt murum primum; duplici enim muro cingebatur. Transactis autem jam epdomadibus sex, feria sexta epdomadis septimae (Jul. 15), hora itidem sexta, divinitus animatus christianus exercitus, scalis interiori muro applicatis, primum insiluit in eam ab illa parte qua residebat dux Godefridus et Eustachius frater ejus. [Col. 0910A] Quod cives conspicientes et eis resistere non valentes, stupidi passim fugere hac illacque ceperunt. Christiani vero eos more pecudum detruncabant, et alii portas succidebant. Patefacto igitur introitu, introivit reliqua fidelium multitudo. Tunc cives majori formidine repleti atque turbati, tenplum Salomonis expecierunt. Christiani vero eos persequebantur feriendo et occidendo Redundabat sanguis ubique [473 1Kb] , sed maxime circa templum, ita ut milites Christi usque ad cavillas pedum in eo consisterent. Quod cernens ammiralis urbis, qui erat in turre David, tradidit se comiti Raimundo. Comes vero et eum et eos pariter qui cum eo erant inlesos conduxit usque ad Ascalonem. Porro milites Christi in ipso Domini templo auri et argenti et lapidum preciosorum [Col. 0910B] invenere copiam magnam. [BALDERICUS]. Sed et in domibus urbis inventa est ab eis magna et inestimabilis gaza. Patrato ergo divina virtute tam preclaro triumpho, abierunt omnes gaudentes et pre nimio gaudio flentes ad Jesu Christi et Salvatoris nostri sepulcrum, obtuleruntque ibi dona devocionis suae. Altera vero die cesorum cadavera congregaverunt. Quorum moles tanta esse visa est, ut murorum altitudinem adequare videretur. Quae igne subposito conflagraverunt, ne fetor ipsorum aerem corrumperet et eis molestiam generaret. Igitur ille Deo amabilis christianorum exercitus in tota hac via inestimabili est [474 1Kb] usus successu. Nam cum nullo hostium agmine est congressus quod non exuperaverit, [Col. 0910C] nullam urbem obsedit quam non expugnaverit, nullam gentem est aggressus quam non calcaverit [475 1Kb] . Unde magnam gloriam suis sibi meritis adquisivit. Nullus enim regum aut imperatorum per tam longum terrae spacium suos hostes invasit, aut adversus tantas gentes tam feliciter dimicavit. Quis naves, quis equos, quis arma, quis sumptus tantis hominum milibus preparare potuisset? Patet igitur, patet plane, quia solus Deus hunc triumphum per christianae plebis manum ideo voluit exercere, ut eorum fama longius diffunderetur ac cresceret [(163) 1Kb] . Ipse quippe sua virtute omnes illas gentes, si voluisset, potuisset subvertere aut uno temporis momento ad inferna demergere vel per suos angelos funditus extirpare. [Gesta c. 39.] Porro milites Christi [Col. 0910D] regia virtute potiti, Godefridum, virum strenuum et honestum, regio diademate redimitum ibi reliquerunt, ut et hostes finitimos expugnaret et christianis circumquaque remanentibus in oportunitatibus subveniret. Consecraverunt etiam ibidem patriarcham quendam Arnulfum, clericum satis industrium ac benignum. Porro Iherosolima urbs regalis est [inter montes sita, habens ad occasum turrim David et ab [Col. 0911A] orientali parte templum et a meridie montem Calvariae [476 1Kb] ]. Est etiam quasi tocius orbis umbilicus, et habundat satis mediterraneis copiis nec fraudatur maritimis. Continet etiam in se domini et Salvatoris nostri sacrosanctum sepulcrum omnibus christianis excolendum. In ea quoque quondam sancta pullulavit ecclesia, et eam dominus noster Jesus Christus suo sanguine dedicavit. De qua hec tenuiter prelibavimus, quoniam plenitudinem hujus historiae scriptam esse alias jam cognovimus.

Philippi vero regis adhuc temporibus, anno scilicet incarnationis dominicae 1102 [(164) 1Kb] , defunctus est rex Iherosolimorum Godefridus, et successit ei frater ejus Balduinus. Obiit quoque Henricus imperator anno incarnacionis dominicae 1106.

[Col. 0911B] Anno [ [* 2Kb] ] proinde incarnacionis dominicae 1108. rex Francorum Philippus, vir mitis 477 1Kb] et sapiens, Miliduni [478 1Kb] positus decessit 3. Nonas [(165) 1Kb] Augusti, anno vitae suae 53 [(166) 1Kb] , regni vero sui 41, et sepultus est apud Floriacense cenobium in ecclesia sanctae Dei genitricis Mariae et sancti pariter Benedicti, successitque ei filius ejus rex et miles strenuissimus Lugdovicus. Anno quoque eodem mortuus est Andefunsus rex Hispaniae, vir bellicosus et sapiens.

[Col. 0912A] Hec modernorum regum actus scire volentibus nudis scripsi verbis atque simplicibus, multas res [Col. 0912B] memorabiles exiguo claudens in codice. Obmitto tamen in hac historia multa quae scio, et multa quae nusquam apud Latinos repperiuntur. Unde liber iste minus quam debet continere videtur. Hinc tamen sciri potest series temporum et alia plura scitu dignissima. Sed hec cuncta, scio, despicient illi apud quos civica litterarum disciplina peregrinatur, et quorum scurrilitati comes est negligencia sive desidia, et illi simul qui breviata contempnunt, et quibus solent prolixa generare fastidium. Verumptamen hec omnia illis poterunt prodesse, quibus gratissimum est plurima nosse.


Explicit historia nova Francorum [481 1Kb] .




[Col. 0911]
HISTORIA REGUM FRANCORUM MONASTERII SANCTI DIONYSII.

[Col. 0911C] 1 [482 1Kb] . [Gesta Fr. c. 1.] Anthenor et alii profugi ab excidio Troje, Asia pervagata, Frigeque rege facto et cum suis inter Macedones remanente, transactis Meothidis paludibus, in finibus Pannoniae edificavere civitatem nomine Sicambriam. [H. ep. c. 1, 2, 3.] Et constituerunt post mortem Anthenoris duos, Torgotum et Francionem, a quo Franci, ut quibusdam placet, sunt appellati. Quibus mortuis, duces elegerunt Sumnonem et Genebaldum atque Marchomirum; cujus filius Pharamundus apud illos primus more regio regnavit. [G. Fr. c. 4-9.] Regnavit autem idem Pharamundus annis circiter 11, et mortuus est; regnavitque Clodius filius ejus pro eo annis 20, et obiit morte communi. Cui successit in regno Meroveus de genere ipsius; a quo Meroveo [Col. 0912C] rege utili, [483 1Kb] reges Francorum Merovingi sunt appellati. Cujus tempore Wandalorum gens Germaniam Galliamque depopulans, multas civitates subruit multumque sanguinem christianorum fudit. Regnavit autem idem Meroveus annis 17, et mortuus est. Cui successit filius ejus Childericus in regno; sed postea ob enormitatem luxurie de regno a Francis pulsus est, atque Toringiam petens, apud Bissinum regem aliquantisper habitavit. Post quem Franci penitentia ducti remittunt, et ad se accersitum in regno restituunt, pulso Romano quem sibi prefecerant. Regina vero Toringorum Bissina nomine eum subsequuta est, relicto proprio viro supra jam nominato; ex qua sibi in conjugio copulata filium procreavit nomine Clodoveum. Regnavit autem ipse [Col. 0913A] Childericus annis 20, et mortuus est; regnavitque Clodoveus filius ejus post eum; qui fuit rex potens super omnes retro reges Francorum. Qui cum post mortem Childerici patris sui regnum Francorum suscepisset regendum, Siegrium Egidii filium apud Suessionis superatum extinxit.

2 [484 1Kb] . [Gesta Fr. c. 11, 12, 15-19.] Post hec Chrotildem, filiam Gundobaldi regis Burgundie, sibi in conjugio sociavit. Et cum esset idolorum cultor precipuus, precibus conjugis sue excitus, a beato Remigio Remensium archiepiscopo baptizatus est. Post hec cum Alarico Gothorum rege apud urbem Pictavensem bello conjungitur, ejusque exercitum prostravit, et regnum ejus obtinuit. Hic ab Anastasio imperatore libellos de consulatu accepit, et statim [Col. 0913B] usque ad basilicam sancti Martini Turonis tanquam augustus processit, et diadema capiti imponens augustus est appellatus. Et cum per circuitum plurimos hostium peremisset, ipse diem clausit extremum, obiitque apud Parisius anno etatis sue 45, imperii vero sui 30, sepultusque est in basilica sancti Petri, quam ipse funditus edificaverat. Eo tempore sanctus Benedictus abbas virtutibus floruit. A transitu sancti Martini usque ad obitum hujus Clodovei computantur anni 112. Post cujus obitum quatuor filii ejus, id est Theodericus [485 1Kb] , Clotharius, Childebertus, Clodomirus, regnum ejus inter se diviserunt. Theodericus sedem Remensem elegit, Clodomirus Aurelianensem, Childebertus Parisiensem, Clotarius Suessionensem. [H. ep. c. 30.] Eorum vero [Col. 0913C] sororem Amalaricus Alarici filius in matrimonio postulavit et accepit. Iste vero Theodericus ex concubina natus, postquam sedem Remensem regendam susceperat, mortuus est; in loco cujus [486 1Kb] Theodebertus filius ejus successit. Cujus Theodeberti tempore Dani Gallias irruperunt; sed superati ab ipso Theodeberto, et rege eorum perempto, rapina terre restituta est. [G. Fr. c. 19, 26.] Qui 14. regni sui anno obiit, regnavitque Theudoaldus filius ejus pro eo.

3 [487 1Kb] . [ISIDOR.] Per idem tempus Justinus major apud Constantinopolim urbem tenebat imperium, et Hildericus Wandalorum rex episcopos de exilio redire precepit. Eodem tempore Theodericus rex Italie [Col. 0913D] Johannem papam et Simmachum patricium et Boetium phylosophum gladio peremit [cf. H. m.]. Sub eodem tempore Sigismundus Burgundionum rex filiam hujus Theoderici [488 1Kb] regis Italie, natam ex sorore Theoderici filii Clodovei, in matrimonio accepit, suamque germanam Hunttrico Wandalorum regi tradidit. Hermenfredo quoque regi [Col. 0914A] Thorincorum [489 1Kb] Malbergam copulavit, et terciam Alemannorum regi Huctrico tradidit [(167) 1Kb] . [P. D. I, 25, 23, 25.] Per idem tempus Cassiodorus senator et Dyonisius abbas, qui ciclum decennovalem composuit, et Arator poeta apud urbem Romam claruerunt. Tunc temporis Alboinus [490 1Kb] , filius Aldoeni regis Langobardorum, Thurismodum regem Jepidorum in bello peremit. Hoc etiam tempore apud urbem Constatinopolim Priscianus Cesariensis, gramatice artis repertor, claruit. [Cf. G. Fr. c. 27, 20, 21, 24.] Per idem tempus Theudoaldus filius Theodeberti 7 anno regni sui mortuus est. Sub eodem tempore Clodomirus filius Clodovei interfecit sanctum Sigismundum Burgundionum regem, virum bonum et justum, [Col. 0914B] cum uxore et filiis. Qui Clodomirus apud Viennam cum contra Burgundiones ad bellum cum exercitu pergeret, illos fugientes incaute subsequtus est; inter quos cum velocissimo equo perveniens, ex adversa parte percussus corruit, et mortuus est. Cujus uxorem Clotarius frater ejus in conjugio accepit, et duos filios ejus, videlicet filios fratris sui Clodomiri, ob invidiam regni cultro interfecit. Quorum unus erat annorum 10, alius 7, tercius vero effugit, Clodoaldus nomine, et auxilio puerorum fortium liberatus est. Qui postea, relicto regno, propria manu se totundit, et clericus factus, bonis operibus preditus est; postea vero presbiter ordinatus, plenus virtutibus migravit ad Dominum.

[Col. 0914C] 4 [491 1Kb] . [G. Fr. c. 28, 27, 29.] Eodem tempore Childebertus, frater prenominati Clotharii, apud Parisius febre correptus defunctus est, et in ecclesia sancti Vincentii quam edificaverat sepultus [492 1Kb] . Sed et mater eorum Chrotildis regina Turonis civitate defuncta [493 1Kb] est, atque Parisius deportata, juxta virum suum Clodoveum condita jacet. Unde factum est, ut omnis monarchia regni Francorum sub potestate Clotharii deveniret. Cujus filii ex diversis mulieribus plures fuere; quorum unus Crannus nomine a patre in Aquitania princeps constitutus est. Qui contra patrem suum Clotharium rebellare volens, sed non valens, conduxit in suum auxilium regem Britannorum Conobrem nomine. Contra quos [Col. 0914D] ipse Clotharius pergens, viriliter pugnavit, atque rege Britannorum interfecto, Crannus captus est; quem jussit Clotharius pater suus cum uxore et filiis ejus igne comburi. Illis diebus beatus Medardus migravit ad Dominum. Post haec ipse Clotharius, secundo [494 1Kb] regni sui anno postquam Crannum peremerat, valida febre correptus, mortuus est, et [Col. 0915A] in basilica sancti Medardi Suessionis, quam edificaverat, a filiis suis honorifice sepultus est. Tunc quatuor filii ejus, id est Cherebertus, Guntrannus, Chilpericus, Sigebertus, regnum inter se diviserunt, et Cherebertus Parisius, Guntrannus Aurelianis, Chilpericus Suessionis, Sigebertus sedem Remensem habuit. [P. D. II, 10.] Hoc tempore Benedictus papa Romane ecclesie preerat. Chilpericus vero primatum totius Gallie obtinuit, quamvis promptior et validior illo esset frater ejus Sigebertus. [G. Fr. c. 31, 37, 38.] Qui Sigebertus duxit uxorem Brunichildem nomine, filiam Athanachildi regis Hispanie; ex qua habuit filium nomine Childebertum. Hic Childebertus duos genuit filios, Theodebertum scilicet et Theodericum. Qui Theodericus per consilium prefate Brunichildis [Col. 0915B] avie sue Theodebertum fratrem suum interfecit et filios ejus; sed et ipse postmodum per insidias ejusdem veneno interiit. Cujus etiam filios ipsa occidit.

5 [495 1Kb] . [G. Fr. c, 31, 35, 30, 32, 33.] Videns autem hoc Chilpericus, quod Sigebertus frater suus Brunichildem duxisset uxorem, misit Hispaniam, et accepit sororem illius Brunichildis, Walsuintam [496 1Kb] nomine, dimittens reginam Andoveram, ex qua jam tres filios susceperat, id est Theodebertum, Meroveum et Clodoveum. Habebat etiam regina Andovera puellam in suo obsequio nomine Fredegundem, per cujus ingenium pravum rex predictam Walsuintam nocte in stratu suo strangulavit, recepitque Andoveram in conjugio; quam postea ipsa Fredegundis ita decepit, ut propriam filiam, [Col. 0915C] quam ex rege conceperat, ex sacro fonte per nequam consilium suscipere faceret. Ob quam causam ipsa Andovera perpetuo a rege est separata, et in monasterio cum ipsa sua filia velamine velata usque ad finem vite sue permansit. Ista vero Fredegundis, primo regine pedissequa, postea autem regina effecta, ab ipso Chilperico rege suscepta est in conjugio; ex qua tres filios genuit, quibus defunctis, quartum genuit nomine Clotharium, qui fuit pater incliti et famosissimi regis Dagoberti. Predictus vero Sigebertus postquam Hunos super se irruentes bis superaverat et fratrem suum Chilpericum bello fugaverat, fraude ipsius Fredegundis a duobus servis peremptus est 14 regni sui anno, etatis vero 40. Cujus filius Childebertus [Col. 0915D] junior furtim ablatus est, et regnavit pro eo; matremque ejus Brunichildem Chilpericus rex patruus suus in exilium trusit. Cherebertus vero quid egerit aut quomodo se habuerit, certum non habemus. [ISIDOR.] His diebus Justinianus imperator Constantinopolim preerat. Hic per Belisiarium patricium de Persis mirabiliter triumphavit; ac deinde in Affricam missus, Wandalorum regem delevit. Per idem tempus ossa Antonii monachi divina revelatione reperta Alexandriam perducuntur et in ecclesia [Col. 0916A] sancti Johannis baptiste humantur. Post Justinianum Justinus minor annis 11 imperavit; sub quo rex Gothorum Thotila a Narsete magistro militie ejusdem Justini superatus est [cf. P. D. III, 11: ISIDOR. G. Fr.]. Post Thotilam Leuvigildus rex Gothorum in regione Hispanie quosdam rebelles superavit. Predictus vero Childebertus [497 1Kb] cum patruo suo Guntranno pacem habuit; quam postea infregit; sed cum eo postmodum reconciliatus est. Tunc temporis Tyberius [498 1Kb] Constantinus imperator potentissimus apud Constantinopolim 7 annis rexit imperium. [P. D. IV, 12, 13, 15, 17, 4.] Ad hunc Chilpericus rex Francorum legatos dirigens, multa ornamenta aurea ab eo suscepit; post quem Mauricius purpuram induit regnumque suscepit. Hic 50 [Col. 0916B] milia solidos Childeberto juniori direxit, ut Langobardos de Italia exterminaret. Qui misso exercitu Italiam devastavit. Idem quoque Childebertus cum consobrino suo, Clothario scilicet, Chilperici filio, bellum gessit ejusque exercitum vehementer afflixit. Post hec ipse Childebertus Hispaniam ingressus, magnam cedem de populo illo fecit. [P. D. III, 21, 24; IV, 7.] Eo tempore magnus Gregorius pontifex Romane ecclesie floruit, et Thessalo a supradicto rege Francorum apud Bajoariam rex ordinatus est.

6 [499 1Kb] . [G. Fr. c. 35-37.] Eodem tempore Fredegundis regina Chilpericum regem virum suum, quem adulteraverat, propter adulterium quo timebat se deprehendi inter se et Landericum comitem, insidiantes interfecerunt, cum regnasset 23 annis; remansitque [Col. 0916C] cum filio suo Clothario. Que postea diebus multis consenuit, et plena immunditiis ultimum signavit diem. [P. D. IV, 12, 14, 18, 27, 29, 30, 31, 35, 37.] Per idem tempus Guntrannus rex obiit. Postea vero Childebertus rex Francorum, filius videlicet Sigeberti et Brunichildis, juvenis extinguitur anno etatis sue 25. Huni, qui et Avares, post mortem ejus in Franciam irrumpunt, gravissimaque bella cum Francis gesserunt. His diebus Brunichildis regina cum nepotibus suis adhuc puerulis Theodeberto et Theoderico regebat Gallias; qui postea regnum Francorum inter se diviserunt. Agilulfus rex Langobardorum pacem cum hoc Theoderico firmavit. Circa hec tempora monasterium sancti Benedicti a Langobardis depopulatur. Igitur Mauricius, [Col. 0916D] postquam 21 annis rexit imperium cum filiis suis Theodosio et Tiberio atque Constantino, a Foca, qui fuit strator Priscii patricii, occiditur. Hoc anno Theodebertus et Theodericus reges Francorum adversus Clotharium filium Chilperici dimicaverunt. Et beatus papa Gregorius migravit ad Dominum.

7 [500 1Kb] . Eo tempore filius Agilulfi regis Langobardorum filiam hujus regis Theodeberti in conjugium accepit. Hac etate Eleutherius patricius eunucus, dum imperii jura conaretur arripere, a militibus peremptus [Col. 0917A] est, caputque ejus Constantinopolim delatum est. Focas, extincto Mauricio ejusque filiis, per 8 annorum curricula principatus est. Hic rogante papa Bonefacio statuit sedem Romane et apostolice ecclesie capud esse omnium ecclesiarum, quia ecclesia Constantinopolitana primam omnium ecclesiarum se ascribebat. Contra hunc Focam Eraclianus, qui Affricam regebat, rebellavit eumque regno privavit, remque publicam Eraclius ejusdem filius regendam suscepit. [G. Fr. c. 38-40.] Eodem tempore Theodebertus rex a fratre suo Theoderico perimitur; qui et ipse postmodum a Brunichilde yeneno extinguitur. Quibus ita defunctis, Clotharius junior, filius scilicet Chilperici et Fredegundis, totius Gallie primatum obtinuit; qui et regni gubernacula [Col. 0917B] suscepit; maluit prius ultor propinquorum suorum existere, quam belli occasionem deponere. Denique in ipso regni sui primordio Brunichildem reginam, que propinquos suos Theodebertum et Theodericum, filios videlicet Childeberti consobrini sui, peremerat et plures alios de semine regio extinxerat, quasi jungeretur ei in conjugium convocavit. Que leta effecta, sicut ei jussum fuerat, venit, compta preciosis ornamentis quasi ad nuptias. Quam ille judicio Francorum camelo jussit imponi et per circuitum castrorum circumduci et postea ad equos indomitos ligatam disrumpi. Sicque obitu nefando, ut fuerat digna, ad inferos descendit. Cujus etiam ossa in igne consumpta nusquam comparuerunt.

8 [501 1Kb] [G. Dag. c. 12, 14, 24]. Huic vero Clothario [Col. 0917C] fuit filius, Dagobertus scilicet, amantissimus juvenis: quem idem pater suus rex, dum adhuc viveret, in regno Austrasiorum sublimavit; contra quem Saxones commoto exercitu fortiter pugnaverunt; sed Deo donante pater suus Clotharius ei subvenit, et trans Renum cum ipsis Saxonibus bellum iniit; in quo singulari certamine Bertoaldum ducem eorum peremit, pro eo quod Dagobertus filius ejus sauciatus fuerat in prelio superiori, omnemque regionem eorum ita subjugavit, ut non remaneret in ea belligerans vir quantitatem spate illius supereminens. Tanta tunc Francorum potentia, tanta regum animositas erat. Tempore horum, Clotharii scilicet et dulcissimi filii ejus Dagoberti, regnum Francorum [Col. 0917D] valde elevatum est, necnon et sancta ecclesia per sacerdotes et ecclesiasticos viros sublimata refulsit, in tantum ut Romanus pontifex mittens in Galliam rogaret, ut sibi transmitterentur viri fortes in fide et sapientes in eloquio, qui contra hereticos cum eo disputare possent. Eo tempore Eraclius arcem Romani tenebat imperii. Qui sapiens in artibus liberalibus et maxime in astronomia, mandavit Dagoberto, ut Hebreos de regno suo exterminaret; quod et libentissime Dagobertus fecit; previderat enim idem imperator in sideribus quibus intentus erat, [Col. 0918A] quod Romanorum imperium a circuncisis deleretur; sed quod intellexerat de Hebreis, hoc actum dinoscitur esse a gente Agarenorum, quos Sarracenos vocamus.

9 [502 1Kb] . [P. D. IV, 51; V, 6, 11, 12.] Eraclio quoque mortuo, Heraclonas filius ejus cum matre Martina duobus annis regnavit, et post cum Constantinus, qui et Constans, germanus ejus, tenuitque imperium annis 28. Hic interfectus est apud Seracusam Sicilie civitatem, caputque ejus delatum est Constantinopolim, et post eum regnavit Mezentius ab indictione 7. usque ad 12. [G. Dag. c. 5, 15, 16, 21.] Anno vero 37. regni Clotharii Bertetrudis, mater Dagoberti regis, moritur. Post cujus obitum ipse Clotharius aliam uxorem duxit nomine Sichildem; [Col. 0918B] de qua filium habuit nomine Hairbertum. Ipse vero Clotharius 45. regni sui anno moritur, et in suburbio Parisii in ecclesia sancti Vincentii sepelitur. Quod Dagobertus filius ejus audiens, universis principibus quibus imperabat in Austria promovere jubet exercitum. Cumque Remis pervenisset, omnes pontifices et duces Burgundie et Neustrie inibi se illi noscuntur tradidisse. Hairbertus vero frater ejus nitebatur, si posset regnum patri assumere; sed voluntas illius parum sortita est effectum. Brunulfus autem, frater Sichildis regine et avunculus ejusdem Hairberti, volens eum stabilire in regno, multa adversus Dagobertum machinabatur. Quapropter, multis transactis diebus, a ducibus Dagoberti jussu ejusdem regis apud Ablatona [Col. 0918C] interfectus est. Cumque totum regnum a Dagoberto fuisset occupatum, sapienti usus consilio pagum Tholosanum et Caturciacum, Agenensem et Petragonicum et Sanctonicum et usque ad Pireneos montes Hairberto fratri suo concessit, eo tenore ut nullo tempore adversus eum de regno patris presumeret. Inde vero Parisius rediens, Gomadrudem reginam, quam patris sui Clotharii consilio conjugem acceperat, eo quod esset sterilis, Francorum instinctu reliquit, et quandam speciosissimi decoris et generis puellam nomine Nantildem in matrimonio accipiens reginam sublimavit.

10 [503 1Kb] . [Gesta Dag. c. 24, 25, 27, 31, 32.] Denique cum Austriam regio cultu circuiret, mestusque esset [Col. 0918D] nimium, eo quod filium qui post eum regnaret minime haberet, quandam puellam nomine Ragnetrudem stratui suo ascivit; de qua eodem anno multis precibus et elemosinarum largitionibus Deo donante filium habuit, quem Hairbertus frater suus Aurelianis de sacro fonte suscepit. Dum autem illum domnus Amandus Trejectensis episcopus benediceret cathecuminumque faceret, finitaque oratione nemo responderet Amen, aperuit Dominus os pueri, cunctisque audientibus respondit Amen. Qui ex aqua et spiritu sancto regeneratus, Sigehertus nomen accepit. [Col. 0919A] Hairberto vero rege defuncto, Dagobertus rex omne regnum suum sub ditione sua redegit. Eodem anno nuncios Samoni Sclavorum regi direxit, quatinus regnum suum ab eo reciperet. Quibus Samo respondit: Et terra quam habemus Dagoberti est, et nos sui sumus, si amicitias disposuerit servare nobiscum. Cui legati dixerunt Dagoberti: Non est possibile, ut servi Dei cum canibus amicitias jungant. Quibus rex Samo respondit: Si vos estis servi Dei, et nos sumus Dei canes, et dum vos contra ipsum agitis, permissum habemus vos morsibus lacerare. Tunc missi Dagoberti ejecti sunt de conspectu Samonis. Quo audito Dagobertus graviter tulit, et congregato exercitu, terram illorum crudelissime devastavit. Inde victor rediens, Mettis civitate divertit, [Col. 0919B] et pontificum et procerum suorum consilio Sigebertum filium suum in regno Austrasiorum sublimavit sedemque Mettis habere permisit. Cumque eidem regi Dagoberto de Nantilde regina natus fuisset filius nomine Ludovius, obtimatum suorum consilio cum Sigeberto rege Austrasiorum filio suo per pactionis vinculum confirmavit, ut Neutricum et [504 1Kb] Burgundia ad regnum ejusdem Ludovii post Dagoberti regis decessum respiceret.

11 [505 1Kb] . [Gesta Dagob. c. 35, 17, 42, 43.] Per idem tempus Sadregisilus Aquitanorum dux a quibusdam interfectus est. Et cum haberet filios in palatio educatos, qui facillime possent mortem patris vindicare et noluissent, secundum leges Romanas a regni proceribus redarguti, omnes paternas possessiones [Col. 0919C] perdiderunt. Cumque omnia ad regis fiscum pertinerent, ipse gloriosus rex Dagobertus ecclesie sancti Dionisii easdem possessiones, id est Novingentum in pago Andegavensi, Parciacum, Nulliacum, Podenciniacum, Pascellarias atque Anglarias in pago Pictavensi, aliasque perplures cum salinis supra mare, devotissime tradidit. Quarum nomina si quis inquisierit, ut reor 27 inveniet. Ipse vero rex gloriosus inter alia que laudabiliter gessit, memor voti sui, sanctorum Dyonisii Rustici et Eleuterii auro puro et preciosis gemmis memorias exornavit, et quamvis ecclesiam, quam a fundamine construxerat, intrinsecus miro decore fabricaverit, foris quoque desuper auxidam, infra quam martirum corpora tumulaverat, [Col. 0919D] ex argento puro cooperuit. Post gloriosam vero regni amministrationem, 16, postquam regnum Francorum sortitus fuerat anno, profluvio ventris Spinogilo villa non procul a Parisius egrotare cepit. Post paucos autem dies cum sue vite sentiret imminere periculum, Egam [506 1Kb] consiliarium suum ad se venire precepit, reginam et Ludovium filium suum eidem in manu commendat; convocatisque primoribus palacii filioque et uxore, cum sacramento fieri jussit de his que ecclesie sancti Dionisii contulerat; ne quilibet de successoribus suis vel quelibet [Col. 0920A] potestas eidem ecclesie auferre presumat, si iram Dei et offensam sancti Dionisii incurrere non optat. Omnibus vero obtimatibus dolore consternatis, blande leniterque virtute qua potuit consolatus est. Cumque post longam ammonitionem loquendi finem fecisset, Ludovius filius ejus omnesque proceres ipsum preceptum secundum regis jussionem propriis subscriptionibus firmaverunt. His ita explosis, christianissimus rex Dagobertus humanis rebus exemptus est. Intolerabilis autem luctus subito totum replevit palatium, universumque regnum ob ipsius mortem acerbissima occupavit lamentatio. Conditus autem aromatibus, cum ingenti populorum dolore atque frequentia translatus est in ecclesiam sancti Dyonisii Rustici et Eleuterii, quam condigne ex auro [Col. 0920B] et preciosis gemmis diversique generis ornamentis foris et intus ultra quam credi possit mirifice exornavit; ubi etiam ordinem psallentium ad instar monasterii Augaunensium et sancti Martini Turonensis, ut ibidem laus Dei perhenniter haberetur, instituerat, atque juxta eorum tumulum in dextro latere honore debito sepultus est.

12 [507 1Kb] . [Gesta Dag. c. 45. G. Fr. c. 43, 41, 43, 44, 45.] Post cujus discessum filius ejus Clodoveus sub tenera etate sibi regnum patris ascivit, omnesque Francorum duces et Neustrie et Burgundie eum in regno sublimaverunt, accepitque uxorem de genere Saxonum nomine Balthildem, pulchram valde et ingeniosam; ex qua tres filios habuit, Lotharium videlicet, Childericum et Theodericum. Sigebertus [Col. 0920C] vero filius prefati Dagoberti, rex Austrasiorum, defunctus est, reliquitque filium suum Dagobertum nomine, quem Grimoaldus major domus Austrasiorum Dodoni Pictavensi episcopo detonsum sub custodia direxit. Quapropter ipse Grimoaldus a Francis captus est, Parisiusque perductus et in vinculis mancipatus, dignas in carcere persolvit penas; ubi et miserabiliter vitam finivit [508 1Kb] . Regnavit autem Clodoveus Dagoberti filius annis 16, et mortuus est. Tunc Franci, facto generali conventu, majorem filiorum ejus, Clotharium scilicet, super se regem statuunt, et Hildericum fratrem ejus in regno Austrasiorum prefecerunt, Theodorico juniore fratre eorum in Francia cum Clothario rege patre suo remanente. [Col. 0920D] Eodem tempore mortuus est Archinoaldus; in cujus loco Hebroinus a Francis eligitur, vir crudelis et superbus. Post hec Clotharius mortuus est, cum annis 4 imperasset. Cui frater ejus junior Theodericus successit in regno; sed Franci propter Hebroinum, qui ei fidissimus erat, indignati sunt, scientes ejus impietatem; et propter hoc Theodericum a regno et Hebroinum a ducatu dejecerunt, crineque capitis detonso in monasterio Luxovio in Burgundia sito concluserunt. Tunc in Austriam propter Childericum, fratrem hujus Theoderici, miserunt; [Col. 0921A] quem cum Vulfaldo duce venientem in regno sublimaverunt. Qui postea cum uxore, cujus uterus ex conceptione jam intumescebat, a Bodone et aliis Francis interfectus est, et Vulfaldus perfugato evasit ad Pipinum in Austriam. Leudisius, Archinoaldi filius, major in domo eligitur. Leodegarius pontifex et Gerinus frater ejus in hoc consilio permixti erant.

13 [509 1Kb] . Audientes Theodericus atque Hebroinus mortuum esse Childericum, de monasterio latenter exierunt, et crescente coma cum maximo armorum apparatu in Franciam redierunt, alter ad regnum, alter ad ducatus officium. Tunc Hebroinus Leudisium, qui ei in principatu successerat, apud Carisiacum castrum dolo interfecit, et Leodegarius pontifex [Col. 0921B] et Gerinus frater ejus ab eodem ignominiose cruciati perimuntur, et [(168) 1Kb] Lupus dux in exilium retruditur, sicut in precepto ejusdem Theoderici continetur, quod de hereditate ipsius Lupi monasterium sancti Benedicti constructum sit in agro Floriacensi. [G. Dag. c. 47.] Postea vero Hebroinus multa exercens maleficia, a quodam Franco nomine Ermenfredo perimitur.---[Lib. de majoribus domus.] Denique a temporibus Clodovei filii Dagoberti regis, patris vero Theoderici, regnum Francorum decidens per majores domus cepit ordinari; quorum primus apud Austriam Pipinus reliquit filium suum nomine Grimoldum; post Grimoldum Archinoaldus. Quo defuncto, Ebroinus succedit, [Col. 0921C] Vulfaldo apud Austriam ducis officio fungente. Quo decedente, Martinus et Pipinus junior [510 1Kb] , filius Ansegisili, qui alio nomine Anchises dictus est, in Austria majores domus fuere. Qui etiam moto prelio contra Theodericum regem atque Ebroinum ducem armatas acies dirigunt. Sed Martinus fuga lapsus, dolo Ebroini Lauduno Clavato interficitur. Pipinus vero in Austriam rediit; ad quem Hermenfredus occiso Ebroino fugiens evasit. Fuerunt autem majores domus, ex quibus quidem regalis generatio processit, primus Ansbertus senator, qui ex Blithilde, filia secundi Clotharii, genuit Arnoldum, patrem sancti Arnulfi postea Mettensis episcopi; qui Arnulfus genuit Ansegisilum, alio nomine dictum Anchisem, patrem Pipini. Franci denuo pro Ebroino [Col. 0921D] Waratonem majorem domus efficiunt; cujus filius Gislemarus, contradicente patre suo Waratone, cum Pipino civilia bella habuit. Iterum Pipinus cum Theoderico et Bertario bellum iniit; quos vicit et cepit, atque thesauris acceptis Nordebertum quendam [Col. 0922A] de suis majorem domus constituit; et postea in Austriam victor remeavit. Cujus filii fuerunt Drogo et Grimoldus; ex quibus Grimoldus ducatum accepit in Campania.

14 [511 1Kb] . Mortuo Theoderico, Clotharius filius ejus regnum puer obtinuit. Quo defuncto, Childebertus frater ejus successit. Hairberto quoque mortuo, Grimoldus Pipini Filius major domus efficitur; Childebertus vero rex ut ex hac vita migravit, regnum ejus suscepit Dagobertus filius ejusdem adhuc puer. Quo tempore Grimoldus major domus Theusindam filiam Robodi ducis conjugio sibi copulavit. Qui a Rangario Frisione in basilica sancti Lamberti peremptus est; pro quo pater ejus Pipinus Theudoaldum filium ejus, quem ex alia conjuge habuerat, in honore patris [Col. 0922B] constituit; ipse quoque Pipinus eodem anno, qui est incarnationis dominicae 714, medio Decembri obiit, postquam obtinuerat principatum sub nominatis regibus annis 27. Plectrudis, Pipini quondam uxor, Karolum, ex alia uxore ejusdem Pipini filium, captum tenuit; sed Deo donante vivus evasit. Hic enim post mortem Dagoberti minoris, qui quinque annis regnavit, multa prelia commisit contra Rabodum Frisionem contraque Ragenfredum, qui pro Theodoaldo, Grimoldi justi et modesti filio, major domus efficitur. Tunc Franci Danihelem quendam clericum post abjectionem tonsure in regno stabiliunt, eumque Chilpericum nominant; contra quem Karolus pugnavit atque in fugam victor compulit; [Col. 0922C] ac deinde Coloniam veniens, thesauros patris sui Pipini a Plectrude noverca sua recipiens, regem sibi Clotharium statuit; qui eo anno mortuus est. Tandem Chilpericus rex, qui primum Danihel vocatus est, et Rainfredus dux Eudonem ducem expetunt in adjutorium; ex quibus Chilpericus, qui et Danihel, cum thesauris regalibus fugit; quem postmodum idem Eudo cum multis muneribus Karolo reddidit. Quo non plus quam 5 annis regnante, Franci Theodericum, Dagoberti junioris filium, super se regem statuunt.

15 [512 1Kb] . Quo tempore Karolus major domus et princeps Austrasiorum multa bella contra Rabodum et Rainfredum atque Eudonem contraque Bajoarios et contra Sarracenos impari manu iniit, et semper Dei gratia victor exstitit, atque anno dominicae incarnationis [Col. 0922D] 741. dux defunctus et in monasterio preciosi martiris Dionisii a suis humatus est. Hic [513 1Kb] res ecclesiarum laicis tradidit propter assiduitatem bellorum [(169) 1Kb] , atque pro hoc solo maxime est eternaliter dampnatus. [Epist. syn. Caris.] [(170) 1Kb] Nam sanctus [Col. 0923A] Eleutherius Aurelianensis episcopus, qui in monasterio sancti Trudonis requiescit, in oratione positus ad alterum seculum est raptus, et inter cetera, que Domino sibi ostendente conspexit, vidit ipsum Karolum in inferno torqueri. Cui interroganti responsum est ab angelo ductore, quia sanctorum judicio, qui in futuro judicio cum Domino judicabunt, quorumcunque res abstulit et divisit, ante illud judicium anima et corpore sempiternis suppliciis est deputatus; et recepit simul cum suis peccatis penas propter peccata omnium qui res suas honore et amore Dei ad loca sanctorum in luminaribus divini cultus et alimoniis pauperum et servorum Christi pro animarum suarum redemptione tradiderunt. Qui in se reversus sanctum Bonifacium et [Col. 0923B] Fulradum [514 1Kb] abbatem ecclesie sancti Dionisii ad se vocavit; eisque talia dicens, jussit ut ad sepulchrum illius Karoli irent, et si corpus ejus ibidem non repperissent, ea que dicebat vera esse crederent. Qui pergentes ad locum ubi corpus ejus humatum fuerat, sepulchrumque ejus aperientes, subito visus est draco exisse; et totum illud sepulchrum inventum est interius denigratum, acsi fuisset exustum. Nos autem illos vidimus qui usque ad nostram etatem duraverunt, qui huic rei interfuerunt et nobis viva voce voraciter dixerunt.---(Lib. de maj. domus.) Post cujus mortem Karlomagnus et Pipinus filii ejus primatum regni Francie obtinuerunt. Quorum alter, hoc est Karlomagnus, contra Hunaldum [515 1Kb] ducem Aquitanorum ac deinde contra Odilonem Bajoariorum [Col. 0923C] ducem conflictum habuit; et ad ultimum in Siracti monte monachus effectus, postmodum in monte Cassino religiosam vitam duxit. Postremum in Franciam ad fratrem suum Pipinum jam regem legatus sancti Stephani pape rediit; atque Italiam repetendo, facta legatione apud Viennam Gallie urbem obiit.

16 [516 1Kb] . His temporibus Hildricus in regno Francorum constituitur; de quo Pipinus adhuc dux legatos ad Zachariam papam direxit, interrogans eum, si ita manere deberent reges Francorum, cum pene nullius potestatis essent, sed solo nomine contenti. Quibus legatis Romanus pontifex respondit, illum debere regem vocari et esse, qui rem publicam regeret. [Col. 0923D] Detonso igitur rege Hildrico et in monasterio retruso, Franci Pipinum regem super se statuunt. Hic rebellantes sibi subegit, Griphonemque fratrem suum, Thassilonem quoque ex sorore nepotem, quorum alterum Austrasiorum, alterum Bajoariorum duces instituit [(171) 1Kb] . Denique Zacharia Romano pontifice defuncto, beatus Stephanus succedit, qui persecutione Haistulfi in Franciam venit, ubi egrotavit [Col. 0924A] usque ad mortem [(172) 1Kb] , et in ecclesia sancti Dionisii ante altare ipsius martiris pristinam salutem recepit visitatione et allocutione ejusdem, et pro benedictione pastorali et ob testimonium rei geste posteris demonstrandi claves et pallium apostolice dignitatis inibi reliquit, unxitque [(173) 1Kb] in reges Francorum florentissimum regem Pipinum et duos filios ejus Karolum et Karlomagnum. Sed et Bertradam, conjugem ipsius incliti regis Pipini, indutam cicladibus regiis, gratia septiformis spiritus in Dei nomine consignavit, atque Francorum proceres apostolica benedictione sanctificans, auctoritate beati Petri sibi a Domino tradita obligavit, et obtestatus est ut nunquam de altera stirpe per succedentium temporum curricula ipsi vel quique ex eorum propagine [Col. 0924B] orti regem super se presumant aliquo modo constituere, nisi de eorum propagine. [Gesta pont. Rom.] Tunc gloriosus rex Pipinus congregans proceres regie potestatis, eosque tanti patris ammonitione imbuens, statuit cum eis, que Christo favente una cum eodem papa decreverat perficere. Tunc Francorum consilio direxit missos Haistulfo nequissimo Langobardorum regi, ut pacifice ablata restitueret ecclesiis. Sed nequam Haistulfus omnia facere renuit.

17 [517 1Kb] . Cernens vero Pipinus, quod atrocissimi Haistulfi nequaquam valeret saxeum cor emollire, premisit ante suum occursum aliquos ex suis proceribus ad custodiendas Francorum clausas. Quod audiens protervus Haistulfus, super eos repente irruit [Col. 0924C] cum suis exercitibus; sed Dei bonitas Francis contulit victoriam, ita ut ipse Haistulfus fugam arriperet et absque armis pre timore Francorum in Papia civitate se recluderet. Quam Pipinus obsidens et multum constringens, atrocissimus Haistulfus veniam postulans, omnimodis professus est se redditurum civitates. Pactoque confirmato, recipiendas ipsas civitates rex Pipinus consiliarium suum Fulradum abbatem Sancti Dionisii misit; et continuo ipse rex cum suis in Franciam feliciter repedavit. Post hec pestifer Haistulfus quodam in loco venationi intentus, divino judicio fulmine percussus, atrocissima morte interiit. Tunc Desiderius quidam dux, audiens obisse Haistulfum, ilico aggregans [Col. 0924D] multitudinem exercituum, auxilio predicti pape Fulradi abbatis sancti Dyonisii, super Rachisum, fratrem prefati Haistulfi regis Langobardorum, arripuit fastigium. Postea idem beatissimus papa Stephanus Deo annuente rem publicam dilatans, et dominicam plebem ut bonus pastor ab insidiis inimicorum eruit, cursumque consummans, Dei vocatione ad vitam transiit perpetuam. [Epist. syn. Caris.] [(173*) 1Kb] Pipinus [Col. 0925A] autem rex gloriosus dampnationem patris sui Karoli cognoscens, sinodum apud Liptanas congregari fecit. Cui prefuit cum sancto Bonifacio legatus apostolice sedis Georgius nomine. Nam et sinodum ipsam habemus, et quantumcunque de rebus ecclesiasticis, quas pater suus abstulerat, prout potuit ecclesiis reddere curavit. Et quoniam omnes res ecclesie, a quibus ablate erant, restaurare propter contestationem quam cum Gaifero Aquitanorum duce habebat non prevaluit, precarias fieri ab episcopis exinde petiit, et nonas ac decimas ad restaurationem tectorum, et de unaquaque ecclesia 12 denarios [518 1Kb] ad casam, cujus res beneficiate, sicut in libro capitulorum regum habetur, dari constituit, usque dum ipse res ad ecclesiam revenirent. (EINH. V. Car. c. 3.) Ipse vero gloriosissimus rex Pipinus regnum Francorum rexit nobiliter per 15 annos et eo amplius, Parisiusque morbo aque [519 1Kb] intercutis deficiens mortuus est, et in monasterio sancti Dionisii deportatus atque humatus est.

18 [520 1Kb] . Post cujus discessum (cf. EINH. ). l.] Franci, facto generali conventu, Karolum Magnum, filium ejus, super se regem statuunt; ad quem postmodum sanctus pontifex Adrianus compulsus in Franciam venit [(174) 1Kb] , querelam depositurus de injuriis et pervasione sancte Romane ecclesie, a Desiderio Langobardorum rege perpessis. Karolus autem rex amore et honore beati Petri et reverentia [521 1Kb] sancti presulis Adriani ductus, expeditionem preparans, ipsum Desiderium in civitate Papia obsedit, et cepit [Col. 0925C] cum uxore et uno filio (an. 774); alterum autem filiorum ejus regno expulit, ipsum vero Desiderium regem in Franciam misit, eumque jussit in ecclesia sancti Dionisii tonsorari et monachum fieri. Quod et factum est, ibique usque ad ultimum vite sue diem moratus est, sepultusque est ibidem in sinistra parte monasterii [(175) 1Kb] . Interim famosissimus rex Karolus ad limina apostolorum Romam perrexit. Prefatus vero Adrianus papa et priores senatorii ordinis atque sacer clerus omnisque populus Romanus cum honore eundem regem exceperunt, insuper imperatorem esse acclamaverunt et die sancto pasche (an. 800) consecraverunt. Hoc itaque peracto, cum suis prospere reversus est in Franciam. Qui [Col. 0925D] sublimatus [522 1Kb] super omnes gentes, quas adjutorio et labore Francorum sibi subjecerat, dum moratur Aquisgrani, Albuinum ducem Francorum atque Naimonem primicerium Wasconumque ducem ad se in [Col. 0926A] conclavi evocat. Quibus ait: »Bonum atque rectum mihi videtur, ut Franci omnes mihi tributa solvant, uti cetere gentes que subjecte manent dicioni nostre.« Hoc audito, viri sapientes Albuinus atque Naimo seu alii proceres qui aderant tristes effecti, regi respondentes dixerunt: »Domine rex, desine hoc a Francis querere, quia illorum auxilio et labore regno vicisti omnia.« At rex aliquantisper commotus ira, ait nullomodo suum velle aliter verti, nisi sicut dixerat. At illi terminum prolongando petierunt prolixum. Quod et rex cessit. Interim convocaverunt omnes primores regni, eisque velle regis manifestaverunt. Qui indignati super hac re moleste acceperunt.

19 [523 1Kb] . Tamen a Naimone duce Wascono et Albuino [Col. 0926B] deliciose bene consulati sunt. Jusserunt enim, ut omnes Franci prepararent se ad expeditionem 2 annorum, sicque armati ad regem tenderent. Et factum est. Ex improviso nuntii diriguntur ad regem, qui nuntient exercitum ascendere contra eum immensum. Quo rex audito, mente consternatus est, eo quod minime spatium illi foret congregandi exercitum. Quid plura? Mox Albuinus et alii proceres [524 1Kb] Francorum assunt ante Karolum dicentes: »Quid agis, Karole? Suscipe tributum Francorum; adest tibi paratum exitiale [525 1Kb] .« Quod ille audiens ait: »Deliqui; date consilium, quid agam?---Mitte, inquiunt, legatos obviam exercitui, et satisfac omnibus per emendationem.« Quod et factum est. Post vero Franci aiunt ad regem: »Tui milites sumus; [Col. 0926C] armati quocunque jusseris ibimus.« Sicque cum Ludovico rege filio ejus missi sunt in partes Wasconie; peractoque negocio, cum maximo tripudio ad loca propria sunt reversi. Qui gloriosus rex post longam regni amministrationem (EINH. V. Kar. c. 30) febre simul laterisque dolore fatigatus, 7. postquam decubuit die, sacra communione percepta, decessit, anno etatis suae 72. et ex quo regnare ceperat 47. 5. Kal. Febr. (an. 814) hora diei 3. Qui a suis ibidem in ecclesia sancte Dei genitricis, quam funditus edificaverat, conditus aromatibus humatus est.

20 [526 1Kb] . Cui [(176) 1Kb] successit in regno filius ejus Ludovicus Pius imperator famosissimus, nulli regum suo [Col. 0926D] tempore postponendus. Qui gloriosus imperator tres filios suos Lotharium, Ludovicum et Pipinum sublimando, monarchiam regni eis distribuit. Nam Lothario imperium Romanorum et aliis duobus partes [Col. 0927A] regni divisit; atque instigante hnmani generis inimico, ipsi tres filii ejus, factione quorundam pravorum hominum, ipsum Ludovicum patrem suum imperatorem dolo capiunt (an. 833), uxoremque ejus Judith et Karolum, utriusque filium, ab eo extrahunt et exulant, deserente omni populo ipsum Ludovicum imperatorem et ad filium ejus Lotharium transeunte. Ebbo etiam Remorum archiepiscopus inter eos ad eundem se contulit Lotharium. Qui Lotharius per imperialia palacia veniens, adduxit secum eundem patrem suum usque Suessionis ad monasterium sancti Medardi. Ibique hortantibus et urgentibus ceteris episcopis seu primoribus regni, coactus est Ebbo illi imponere publicam penitentiam; unde nimiam et perpetuam ejus incurrit offensam. Inde [Col. 0927B] vero plurima pars procerum et populi verterunt se iterum ad jam dictum Ludovicum imperatorem, deserentes filium ejus Lotharium, restitueruntque eum in imperium (an. 834) apud monasterium sancti Dionisii [(177) 1Kb] . Tandem longo post tempore in concordiam remeante patre cum filiis, ascivit ipse imperator Ludovicus consensu et favore supradictorum filiorum Karolum in regno; cujus extitit Francorum et Burgundie regnum. Quamdiu autem supervixit genitor eorum Ludovicus, pacem quoquo [527 1Kb] modo visi sunt tenere. Qui gloriosus imperator post longam regni amministrationem viam ingressus est universe carnis (an. 840) sepultusque est Mettis civitate a fratre suo Drogone ejusdem urbis presule [Col. 0927C] in monasterio sancti Arnulfi [(178) 1Kb] . Post cujus mortem Franci, facto generali conventu, filium ejus Karolum Calvum super se regem statuunt [(179) 1Kb] . Contra quem supradicti fratres invidia regni commoti, expeditionem ex omnibus copiis suorum extrahunt regnorum, ut dimicando contra eum auferant illi regnum.

21 [528 1Kb] . Quod Karolus cognoscens, omnes primores sui evocat regni, super hac re eos consulens. At illi unanimiter mente virili succensi, inquiunt, non posse pati, ut sinant eos ingredi fines suos. Unde Karolus illis gratias referens, obviam fratribus cum eis pergit. Erat autem vigilia ascensionis Domini nostri [(180) 1Kb] (an. 841). Ipso die adveniente exercitu undique, qui pene confluxerant quasi harena maris, resident [Col. 0927D] in parrochia Remensi. In crastinum exagitante diabolo in Fontaneola exercitus trium regum, id est Lotharii, Lucdovici atque Pipini, sperantes fore exercitum Karoli invalidum et ociosum pro sancta ascensione, subito eum invadunt. Sed propitio Deo Franci et reliquus exercitus Karoli viriliter dimicantes, [Col. 0928A] eos excipiunt, diuque confligendo pars Karoli victrix efficitur. Post quiete Karolus degens in regno, et supervivens ceteros fratres, omnia regna eorum suo conjunxit imperio. Qui incomparabili existens bonitate et priores et futuros reges Francorum superavit munificentia ecclesiastica. Nam totius regni sui monasteria largitate precipua augendo multiplicavit: insuper cenobium sancti Dionisii, ubi ipse corpore requiescit, mirabiliter terris et diversi generis ornamentis amplificavit. Pro quibus beneficiis ut liberaretur ab inferis, ductus est in penarum loca, ut has expavescens a malis se subtraheret; et rursum ostensus est ei floriger campus, ubi requiescunt boni, quatinus magis ac magis in bonis proficeret, ut tandem illuc pervenire posset. [Col. 0928B] Quod quomodo contigerit, in gestis ipsius plenius invenitur. Qui post gloriosam regni amministrationem ad sublimium [529 1Kb] apostolorum limina pergens, in ipso itinere morbo correptus interiit (an. 877). Deinde corpus illius sepulture traditur in parrochia Lucdunensi in monasterio scilicet Nantoani [530 1Kb] [(181) 1Kb] .

22 [531 1Kb] . Dum itaque ibi tumulatus multo tempore jaceret, visio in monasterio sancti Dionisii, statuto in pago Parisiaco, cuidem monacho Erchengario nomine et cuidem clerico sancti Quintini Vermandensis Alfonis nomine in una nocte apparuit [532 1Kb] , dicens se esse Karolum imperatorem ac Calvum, et se illis a Deo palam directum, ut voluntas Dei omnipotentis filio suo Ludovico regi et proceribus regni [Col. 0928C] Francorum panderetur.

23 [533 1Kb] . Nam ait displicere Deo sanctisque martiribus Dionisio Rustico et Eleuterio et aliis omnibus, quod frustretur corpus illius sepultura basilice sanctissimi Dionisii, cui libenti dum advixit animo quecunque valuit tribuere studuit, seu ornamenta, que usque hodie in ipsa reservantur ecclesia, precio inestimabilia, auro decorata, gemmisque et lapidibus preciosis, seu predia et prepotentes villas. »Eant igitur quantocius et transferant corpus meum ad locum Sancti Dionisii. Quod filius ejus et principes regni audientes, convocatis archiepiscopis et episcopis et abbatibus atque precipue sancti Dionisii abbate Waltero nomine, honorifice a loco prime sepulture Nantoani [534 1Kb] cenobii ad locum devehunt [Col. 0928D] sancti Dionisii martiris dignanter, et ante Sancte Trinitatis altare tumulant.

24 [535 1Kb] . Huic vero glorioso regi [536 1Kb] successit filius ejus Ludovicus [537 1Kb] rex; qui genuit [538 1Kb] Karlomagnum et Ludovicum. [CONT. AIMOINI c. 42.] Karlomagnus genuit Ludovicum [539 1Kb] ; cujus diebus natio Danorum [Col. 0929A] terciam Neustriis [540 1Kb] inflictura cladem evenit. Sed Hugo cognomento Abbas eos compescuit, quorum phalanges ita stravit, ut vix nuntius superviveret. Qua plaga humiliati Dani Gallias per alicujus temporis spacium quietas reliquerunt. Defunctis vero Hugone abbate et Ludovico principe, Karolus filius ejus, qui Simplex dictus est, in cunis evum agens, patre orbatus remansit; cujus etatem Francie primores dominatui incongruam arbitrati, cum jam recidivi Danorum nunciarentur motus, consilium de summis ineunt rebus. Supererant igitur duo filii Roberti comitis Andegavorum, qui fuit vir Saxonici generis, Odo scilicet et Robertus. Odonem majorem natu Franci et Burgundiones atque Aquitani, licet reluctantem, Karoli pueri tutorem regnique elegere [Col. 0929B] gubernatorem; quem unxit Walterus Senonum archiepiscopus. Qui benignus et rei publice hostes arcendo strenue prefuit et puero semper fidelis extitit. Quo obeunte, Karolus puer dictus Simplex regnum recepit. Sub ipso tempore venerunt Normanni in Burgundia ad Sanctum Florentinum. Occurrit autem illis Ricardus dux Burgundie in territorio Tornodense, percussitque multitudinem eorum in [541 1Kb] ore gladii, et reliqui fugerunt. Tempore illo factus terremotus circa cenobium sancte Cobumbe 5. Idus Ianuarii. Item obsidentibus Danis Carnotinam [542 1Kb] civitatem, Ricardus prenominatus dux et Robertus, frater Odonis regis, irruerunt in eos, peremptisque 6 milibus octingentis, et a paucis [543 1Kb] qui remanserant obsides acceperunt 14. Kal. [Col. 0929C] Augusti in sabbato, auxiliante Deo et intercessione beate Marie. Item medio mense Martio apparuit stella a parte circii emittens radium fere diebus 14.

25 [544 1Kb] . Sequenti anno fames invaluit per totam Galliam. Post 5 fere annos Kal. Febr. ignee acies vise sunt in celo, alternatim se insequentes. In ipso autem anno fuit dissentio inter regem et principes ejus; qua causa strages multe perpetrate sunt. Tercio anno post hanc persecutionem defunctus est Ricardus dux Burgundie Kal. Septembris, sepultus est in basilica sancte Columbe in oratorio Simphoriani martiris. [ID. c. 43.] Secundo anno post mortem ejus Robertus princeps contra Karolum Simplicem, quia pars ei regiminis Odonis fratris sui [Col. 0929D] non reddebatur, tirannidem invasit, et a quibusdam episcopis diademate regio se coronari ac sceptro regni insigniri [545 1Kb] ac inungi partim blanditiis partimque minis extorsit, sed letos exitus inde non habuit. Necdum enim anno illo finito, factum est bellum Suessionis civitate inter Karolum Simplicem et Robertum principem, ubi ipse Robertus a ducibus Karoli interfectus est, licet exercitus ejus obtinuerit [Col. 0930A] victoriam; nec tamen socii ejus territi defectione, deseruere contumaciam. Karolo itaque a cede revertenti, occurrit ei Herbertus comes Virmandensis, iniquorum nequissimus, et ficta [546 1Kb] pace deceptum in Parrona [547 1Kb] castro hospitandi gracia compulit, et sic eum dolo captum tenebroso carcere reclusit. Habebat enim predictus Robertus sororem hujus Herberti, de qua natus est Hugo Magnus. Et quia status regni sine principe agebatur in incertum, Karolus in custodia positus Radulfum, filium Ricardi prefati ducis Burgundie, quem de sacro fonte susceperat, consilio Hugonis Magni, filii predicti Roberti, et procerum Francie, regnare fecit: qui unctus est in regem civitate Suessionis. Karolus autem propter carceris macerationem, cum 27 annis [Col. 0930B] regnasset, in ipsa custodia defunctus est, sepultusque est in basilica sancti Fursei, relinquens [548 1Kb] filium suum nomine Ludovicum, quem ex Heagiva, regis Anglorum filia, susceperat. Qui calamitate patris sui involvi metuens, ad Anglos cum ipsa matre sua fugit. Eodem tempore pagani Burgundiam vastaverunt, factumque est prelium inter eos et christianos in monte Kalo, peremptis a paganis multis milibus nostrorum.

26 [549 1Kb] . Rodulfus vero rex 13 annis regens Franciam, et severus in cohercendis ecclesie predonibus et faciens remanere impetus Danorum, moritur, et sepultus est in basilica sancte Columbe juxta patrem suum. Post cujus obitum Hugo Magnus una cum Francis misit Gislebertum [(182) 1Kb] Senonum archiepiscopum [Col. 0930C] ad Heagivam, uxorem jam dicti Karoli Simplicis, quae fugerat ad patrem suum regem Anglorum cum filio suo Ludovico, et sub sacramento datis obsidibus reduxit eam in Franciam una cum ipso filio. Igitur ex consensu Hugonis Magni et primorum Francie unctus est in regem ipse Ludovicus, filius Karoli Simplicis, apud Laudunum. Secundo anno post hec 15. Kal. Martii in primo gallorum cantu usque ad diem sanguineae acies in celo sunt vise. Sequenti mense 9. Kal. Aprilis Hungri adhuc pagani Franciam atque Burgundiam ac Aquitaniam ferro et igne depopulari fecerunt. Post hec rebellaverunt Franci contra Ludovicum regem, super omnes autem Hugo Magnus. [ID. c. 44.] Inde [Col. 0930D] non post multos dies [550 1Kb] idem rex Ludovicus, filius Karoli Simplicis, supra Normannos ducens non modicum exercitum, dolo captus est ab ipsis Normannis civitate Bajocas, multis interfectis Francorum, consentiente tamen Hugone Magno. Eodem anno fames invaluit per totam Galliam, adeo ut modius frumenti venderetur 24 solidos. Post mense Maio feria 6. sanguis pluit super operarios. In ipso anno [Col. 0931A] mense Septembri Ludovicus rex, totum tempus plenum ducens augustie et tribulationis, cum regnasset annis 16, diem clausit extremum, sepultusque Remis in basilica sancti Remigii, relictis duobus filiis suis Lothario atque Karolo, quos ei genuerat Gerberga, soror Othonis Romanorum postea imperatoris. Sequenti mense 2. Idus Novembris Lotharius, filius ejusdem, jam juvenis, unctus est in regem Remis, et Hugo Magnus factus est dux Francorum. Secundo anno post hoc mense Augusto obsedit ipse Hugo Pictavis civitatem sed nichil ei profuit. Dum enim obsideret eam, quadam dic intonuit Dominus, et disrupit turbo papilionem ejus a summo usque deorsum, stuporque invasit eum cum exercitu suo, ita ut vix evaderent; versique in fugam recesserunt [Col. 0931B] ab obsidione, nemine persequente.

27 [551 1Kb] . [CONT. AIM. c. 44, 45.] Eodem anno Gislebertus dux Burgundie defunctus est, relinquens ducatum Othoni, filio Hugonis Magni, cui filiam suam in conjugio copulaverat. Sequenti anno post hec obiit ipse Hugo Magnus in Doringa villa 16 Kal. Julii, sepultusque est in basilica sancti Dyonisii. Successerunt autem ei filii sui Hugo cognomento Capez et Otho atque Henricus, nati ex filia Othonis regis Saxonum; quorum Hugo effectus est dux Francorum et Otho dux Burgundionum [552 1Kb] . Othone vero defuncto, successit ei frater ejus Henricus. Sub eodem tempore orta est contentio inter Ansegisum episcopum Threcarum et Robertum comitem. Ejectus autem Ansegisus de civitate, perrexit Saxoniam [Col. 0931C] ad Othonem regem; adductisque Saxonibus, mense Octobrio obsedit Trechas longo tempore. Euntibus vero in predam Saxonibus, occurrerunt eis Archenbaldus archiepiscopus et Renaldus comes Vetulus cum maximo exercitu in loco qui dicitur Villare. Helpone duce ibi interfecto cum Saxonibus, Senonenses extiterunt victores. Dixerat enim idem Helpo, se incensurum ecclesias et villas que sunt super Venenàm fluvium usque ad civitatem et infigere lanceam suam in porta sancti Leonis. Interfectus autem Helpo cum multo populo, reportatus est a servis suis in terram suam Ardennam; sic enim mater sua Warna eum adjuraverat. Planxerunt autem eum Renaldus comes et Archenbaldus archiepiscopus, quoniam consanguineus eorum erat. Videns [Col. 0931D] vero Bruno dux Helponem socium suum interfectum, reversus est in patriam suam. Non post multos dies Lotharius rex Francorum congregans immensum exercitum, revocavit in ditione [553 1Kb] sua Lotharium regnum; veniensque ad palatium Aquisgrani, ubi manebat Otho imperator, hora prandii ingressus intus, nemine contradicente, comeditque et bibit quicquid illi sibi paraverant. Otho vero imperator [Col. 0932A] cum uxore sua et populo suo fugiens evasit. Depredato palatio et tota provincia, Lotharius rex rediit cum pace in Franciam, nemine persequente. Post hec ipse Otho imperator congregato exercitu usque Parisius venit, ubi nepos ejusdem cum aliis pluribus occisus est ante portam, incenso suburbio ipsius urbis; ipse enim jactaverat se lanceam suam infigere in porta Parisius. Lotharius autem rex convocato Hugone duce Francorum et Henricum Rurgundionum ducem, super eos repente irruit, et persecutus est fugientes usque ad urbem Suessionis. Illi vero ingressi alveum fluminis quod dicitur Axona [554 1Kb] , vadum nescientes, plurimi perierunt, multo plures aqua quam gladio; tantique fuerunt ibi necati, ut fluvius redundaret cadaveribus mortuorum. Lotharius [Col. 0932B] autem cum Francis persequens eos tribus diebus et totidem noctibus usque ad fluvium qui fluit juxta Ardennam silvam, interfecit multos ex eis, dedignansque eos ultra persequi, cum magna victoria in Franciam remeavit. Otho vero imperator taliter dehonestatus, cum paucis de suis in Lotharingiam rediit. Qui post hec nec revisit Franciam, nec quilibet successorum ejus. Eodem autem anno ipse Lotharius rex et idem Otho pacificati sunt civitate Remis, contradicentibus Hugone et Henrico ducibus totiusque Francie primoribus. Dedit vero Lotharius rex Othoni imperatori Lotharium regnum pro vinculo amoris; que causa magis contristavit corda Francorum.

28 [555 1Kb] . Post hec Lotharius rex obiit, sepultusque [Col. 0932C] est Remis in basilica sancti Remigii; successitque ei Ludovicus filius ejus; qui 9 regni sui anno obiit juvenis sine filiis, sepultusque est Compendio in ecclesia sancti Cornelii, atque Karolus, frater ejus, filius scilicet praefati Lotharii, regnum Francorum obtinuit. Eodem vero anno Hugo dux Francorum cognomento Capez contra Karolum hunc rebellavit, eo quod ipse Karolus in matrimonio acceperat filiam Herberti Trecharum comitis. Qui collecto copioso exercitu, Laudunum obsedit, ubi ipse Karolus manebat cum uxore sua. Karolus cum suis exiens de civitate, Hugonem fugavit et obsidentium fugientium hospitia incendit. Tunc Hugo cernens, quod nullo modo posset Karolum vincere, consilium habuit cum Ascelino traditore, Lauduni pontifice et [Col. 0932D] ejusdem Karoli consiliatore. Tradens itaque Ascelinus [556 1Kb] Laudunum Hugoni duci cunctis quiescentibus, Karolus cum uxore sua captus est intus, atque civitate Aurelianis in carcere recluditur; nondum enim unctus erat in regem, Hugone contradicente. Qui reclusus Aurelianis duos filios ex predicta conjuge, Karolum et Ludovicum, genuit. Et [(183) 1Kb] genus et regnum deficit hic Karoli [557 1Kb] . Eodem vero anno [Col. 0933A] ipse Hugo dux cognomento Capez unctus est in regem civitate Remis, Robertumque filium ejus dulcissimum in ipso anno regio diademate sublimari fecit.

29 [558 1Kb] . [CONTIN. AIM. c. 46.] Illis diebus domnus [559 1Kb] Arnulfus vir bonus et modestus, frater prefati Lotharii, natus tamen de concubina, Remorum ecclesiam gubernabat. Huic Hugo ordinatus rex plurimas insidias tetendit, cupiens exterminare omnem progeniem Lotharii. Qui congregans concilium in civitate Remis, Seguinum Senonum archiepiscopum cum suffraganeis suis ad illud invitavit. In quo concilio praefatum Arnulfum, quoniam multum ei invidebat, degradari fecit, atque Aurelianis cum prefato Karolo nepote ipsius custodie mancipavit, dicens natum [Col. 0933B] ex concubina non debere pontificali infula sublimari. In cujus etiam locum Gibertum philosophum consecrari fecit, eo quod magister fuerat Roberti regis, filii sui, et domni Leuterici, postea Senonum archiepiscopi. Seguinus vero archiepiscopus nullo modo consentire voluit degradationi Arnulfi nec Girberti consecrationi, licet urgeret jussio regis; sed plus Deum quam terrenum regem timens, in quantum potuit restitit; qua causa ira regis in eum efferbuit. Quo audito Romanus pontifex episcopos, qui ordinationi Girberti et Arnulfi degradationi consenserant, a sacerdotali honore suspendit, misitque Leonem abbatem a sede apostolica ad Seguinum Senonum archiepiscopum, qui vice sua civitate Remis congreget concilium. Collecto igitur concilio ex jussione [Col. 0933C] apostolica, predictus Arnulfus, jam tercium annum agens in vinculis, revocatur de custodia et cum honore reponitur in sede propria. Girbertus vero intelligens, quod pontificatus honorem usurpasset injuste, penitentia ductus judicabat se indignum tali honore. Altercationem autem Girberti et Leonis missi apostolici si quis diligentius inquisierit, in gestis Remorum pontificum invenire poterit. Per idem tempus electione Othonis imperatoris et acclamatione populi Girbertus philosophus suscepit episcopatum Ravennate urbis; quo per plures annos ibidem residente, Romano papa defuncto, a populo urbis Rome acclamatur sibi dari pontifex. Qui assumptus [Col. 0933D] de Ravenna, consecratur episcopus in urbe Romana.

30 [560 1Kb] . Eodem vero tempore (an. 996) Hugo rex cognomento Capez 11 annum agens in corona, civitate Parisius humanis rebus exemptus est, et in basilica sancti Dyonisii sepultus est. Cui successit Robertus, filius ejus, regum piissimus, valde litteratus [(184) 1Kb] et modestus. Qui ex regina Constancia, comitis Provincie filia, tres filios genuit, Hugonem [Col. 0934A] regem, qui ob nimium decorem corporis et morum vocatus est Flos juvenum, et Robertum Burgundie ducem atque Henricum, postea Francorum regem. Eodem tempore quidam miles Walterus nomine et uxor ejus castrum Milidunum Odoni comiti tradiderunt. Rotbertus autem rex et Burchardus comes congregantes exercitum, convocatisque Normannorum auxiliis, obsederunt Milidunum. [CONTIN. AIM. c. 46, 47.] Quo expugnato [561 1Kb] et capto, Walterus et uxor ejus, quia illud tradiderant, ante portam ejusdem castri suspensi sunt in patibulo. Tunc Rotbertus [562 1Kb] rex Burchardo [563 1Kb] comiti idem castrum sicut antea possederat [564 1Kb] reddidit. Rainaldus igitur comes Senonum Vetulus, plenus omnibus malis, defunctus, sepultus est in basilica sancte Columbe. Cui Frotmundus, [Col. 0934B] filius ejus, successit, habens in conjugio filiam Rainaldi Remorum comitis. Sub ipso tempore Seguinus Senonum archiepiscopus ultimum vite sue signavit diem; post cujus transitum Senonensis ecclesia sine pastore fuit per annum unum. Omnis autem populus ejusdem urbis poscebat sibi dari Leuthricum archidiaconum; sed quidam clerici volentes ordinari resistebant, precipue Frotmundus, filius Rainaldi comitis, volens consecrari episcopum filium suum Brunonem [565 1Kb] clericum. Sed Dei voluntate et apostolica auctoritate Leuthericum consecraverunt episcopum suffraganei pontifices Senonice ecclesie. Eodem anno defunctus est Henricus dux Burgundie sine filiis, rebellaveruntque Burgundiones, nolentes recipere regem Rotbertum nepotem [Col. 0934C] ejusdem Henrici. Landricus itaque comes ingressus Authitiodorum tenuit civitatem. Quo audito Rotbertus rex collegit exercitum, convocatoque Richardo duce Normannorum, vastavit Burgundiam, obsidens Autisiodorum multis diebus. Burgundiones vero se subdere ei unanimiter resistebant. Obsedit iterum Avallonem castrum fere tribus mensibus. Quo fame ei reddito, regressus est in Franciam cum exercitu suo.

31 [566 1Kb] . Mortuo autem Frotmundo comite Senonum, successit ei Renardus filius ejus, iniquorum nequissimus; qui ecclesiis et Christi fidelibus tantam persecutionem intulit, quanta non est audita a tempore paganorum usque in hodiernum diem. Qua [Col. 0934D] persecutione Leutericus Senonum archiepiscopus angustiatus, orabat attentius ut sibi suisque Christus misereretur. Postea vero ab archiepiscopo Leuterico civitas Senonum capta est consilio Rainaldi Parisiorum episcopi, et reddita festinanter Roberto regi; unde Rainardus comes fugiens, nudus latuit. Sed Frotmundus frater ejus ceterique milites ingressi turrem civitatis, obtinuerunt eam multis diebus. [Col. 0935A] Quam Robertus rex oppugnans, in illa Frotmundum cepit; quem Aurelianis vinculis mancipavit; ubi miserabiliter vitam finivit. Sub eodem tempore mense Februario duobus diebus, 14 [567 1Kb] scilicet et 15, sol in virtute sua mirabiliter luxit. In circuitu ejus visus est circulus etherei coloris permaximus, fulgens quasi arcus in nubibus. Circa ipsum circulum duo soles visi sunt, quasi duo radii longissimi, unus versus Aquitaniam jubar emittens, alius [568 1Kb] versus Franciam. Hec signa 5 feria tota die sunt visa; sequenti autem die, hoc est 6 feria, ipsa eadem signa [569 1Kb] in sole similiter apparuerunt a prima hora diei usque in [570 1Kb] terciam plenam, sed non sicut in die primo clara. Prima die hujus signi fuit luna 14, in secunda [571 1Kb] 15.

[Col. 0935B] 32 [572 1Kb] . Post hec Robertus rex christianissimus obiit anno Domini [573 1Kb] 1031, positusque est juxta patrem suum in ecclesia sancti [574 1Kb] Dyonisii. Post cujus obitum filius ejus Robertus Burgundie ducatum obtinuit, et Hugo Flos juvenum major natu unctus [575 1Kb] in regem [576 1Kb] , coronam regni Francie suscepit. Qui mirificis bellorum insignibus magnanimitatisque virtutibus laureatusque [577 1Kb] effulsit. Quo primo regni sui anno humanis rebus subtracto [578 1Kb] [(185) 1Kb] , Henricus frater ejus, miles audacissimus, monarchia regni sublimatus, unctus est in regem, matre sua Constancia contradicente multosque primorum Gallie [579 1Kb] contra illum excitante. Quos omnes ille brevi tempore et parva manu ita armis perdomuit, ut [Col. 0935C] sese suaque omnia ejus summitterent potestati. Qui inter alia que strenue gessit Willelmum Normannorum ducem a quibusdam potentibus Normannis exhereditatum, ipsis devictis, in honore [580 1Kb] restituit, quibusdam ex eis patibulo suspensis, aliis vinculis mancipatis, aliis potestatibus privatis. Hic ex Anna, filia regis Russie nomine Bullesclot [581 1Kb] , genuit Philippum regem et Hugonem Magnum, Virmandensem [582 1Kb] postea comitem. Tercio autem regni ejus [583 1Kb] anno urbs Parisius [584 1Kb] flagravit incendio. Hoc etiam regnante per 5 annos fames invaluit. Ipse denique, multis preliis devictis, plenusque dierum, civitate Senonas [585 1Kb] obiit morte communi (an. 1060), sepultusque est juxta patrem suum in basilica sancti Dionisii.

[Col. 0935D] 33 [586 1Kb] . Philippus autem filius ejus coronam regni post eum recepit, unctus in regem Remis a Gervasio archiepiscopo ejusdem [587 1Kb] urbis. Quo regnante 7 Kal.Mai. cometes apparuit fere diebus 5 magnum [Col. 0936A] jubar emittens contra occidentem. Nec multo post, in [588 1Kb] ipso videlicet anno (1066), die festi sancti Michaelis comes Normannorum Willelmus cum ingenti navium apparatu mare transiit, regnumque Anglorum occupavit et cepit. Illis diebus ossa beati Nicholai a Myrrea Licie urbe translata sunt in Barin civitate Apulie juxta mare. Post hos dies prefatus Willelmus Normannorum [589 1Kb] comes et rex Anglorum moritur (an. 1087), successeruntque ei filii ipsius, Robertus in Normannia et Willelmus Rufus [590 1Kb] in Anglia. Post hec diversarum gentium motus ad Jherusalem capiendam (an. 1097), crucibus ad humeros vestibus superpositis, factus est clamantium Deus vult. In cujus captione splendor in celo visus est pene per totum orbem. Postea Willelmus [Col. 0936B] Rufus [590 1Kb] rex Anglorum, venationi intentus, sagitta incaute emissa occiditur (an. 1100). Cui Henricus frater ejus [591 1Kb] velocissime successit, ne impediretur a Roberto fratre suo, jam, de [592 1Kb] Jherosolimitana expeditione reverso [593 1Kb] . Eodem anno ipse Henricus diademate coronatus regio, accepit uxorem nomine Mathildem, filiam regis Scotorum, valde litteratam. Sub eodem tempore mense Februario cometes apparuit, et in anno sequenti mense Maio Goiffredus Martellus [(186) 1Kb] Andegavorum comes, juvenis valde plangendus, in obsidione unius castelli sagitta interficitur. Ipso etiam anno Henricus Romanorum et Theutonum imperator Leodio Sancti Lamberti ultimum vite sue signavit diem (an. 1106), fugiendo filium suum persecutorem, perjurum [Col. 0936C] et rebellem, quem honorifice sublimaverat regem. Sequenti anno (1107) domnus [594 1Kb] Paschalis papa secundus in Franciam venit, ubi [595 1Kb] a Philippo rege et Gallie primoribus valde honoratus est, ut dignum erat apostolice sedis dignitati [596 1Kb] . Peractoque [597 1Kb] pro quo venerat, cum pace reversus est ad propriam sedem. Philippus vero rex, cujus temporibus hec evenerunt, in primordio regni sui (an. 1072) accepit uxorem, sororem scilicet [598 1Kb] Roberti [599 1Kb] Flandrensis comitis, cujus laus multa habetur in bellicis negociis; ex qua genuit Ludovicum regem et filiam unam nomine Constanciam; quam idem pater suus rex Hugoni Trecharum comiti in matrimonio copulavit; sed postmodum pro parentela [Col. 0936D] ab eo ablatam Boamundo viro bellicoso [600 1Kb] apud Carnothum conjugio copulavit. Ipse vero Philippus, vivente legali conjuge sua, Fulconi Rechin Andegavorum comiti uxorem suam apud Turonis [Col. 0937A] dolo subripuit; ex qua Philippum et Florum genuit 601 1Kb] et filiam unam, quam Tanchredus Anthiochenus [602 1Kb] in conjugio postulavit et accepit. Ipse autem Philippus 48 regni sui anno apud Milidunum 4 Kal. Augusti obiit (an. 1108), sepultusque [603 1Kb] est in ecclesia sancti Benedicti super Ligerim in pago Aurelianensi. Cui Ludovicus filius ejus successit, unctusque est in regem Aurelianis a domno [604 1Kb] Daigberto [605 1Kb] archiepiscopo Senonensi. Qui in multis exercitiis fatigatus, partim sua simplicitate partim procerum suorum infidelitate Deo donante victor extitit [* 2Kb] (187) 6Kb] .

[Col. 0939A] Decedente itaque prefato Pictavorum comite Willelmo, accepit Ludovicus juvenis rex Francorum filiam ejus cum ipsius ducatu. Ipso anno obiit in civitate Parisius Ludovicus senior [Col. 0940A] rex Francorum Kal. Augusti, et sepultus est in ecclesia sancti Dionysii; et successit ei Ludovicus filius ejus rex Francorum et dux Aquitanorum anno ab incarnatione Domini 1137.




[Col. 0939]
HUGONIS DE S. MARIA MONACHI FLORIACENSIS TRACTATUS DE REGIA POTESTATE ET SACERDOTALI DIGNITATE.
(BALUZ. Miscell., edit. Mansi, tom. III, pag. 183.)



INCIPIT PROLOGUS.
[Col. 0939]

[Col. 0939B] HENRICO Anglorum regi gloriosissimo frater Hugo monachorum omnium extremus, sanctissimi Benedicti Floriacensis monachus, pacis perpetuae munus.

Considerans, domine rex, discrimen discordiae in quo sancta versatur Ecclesia de potestate regia et sacerdotali dignitate, quas quidam ab invicem secernunt et dividunt, libellulum istum pia cura et fraterno compunctus amore condere statui, quo contentio haec aliquatenus sopiatur, et error qui longe lateque diffunditur, pariter mitigetur, error, inquam, illorum qui sacerdotalem dignitatem a regia dignitate temere secernentes, ordinem a Deo dispositum evertunt, dum opinantur se scire quod nesciunt. Putant enim quod terreni regni dispositio [Col. 0939C] non a Deo, sed ab hominibus sit ordinata, sive disposita. Et ideo sacerdotalem dignitatem majestati regiae praeferunt, cum ei subesse ordine, non dignitate, debeat, sicut praesens libellulus declarabit. Erroris igitur hujus depulsa tenebrosa caligine, forsitan divinis dogmatibus et verbis rationabilibus acquiescent. Error quippe non tantum in majoribus, sed etiam in rebus minoribus est vitandus. Error autem nihil aliud est quam putare falsum quod verum est, et verum quod falsum est, vel pro incerto verum habere, seu a rationis tramite deviare. Illi vero qui suo furori tantummodo satisfacere cupientes, rerum ordinem, quem Deus disposuit, student pervertere, sacrilegii crimen incurrunt, et [Col. 0940B] pharisaei merito nuncupantur. Nam ideo noster conditor et salvator Dominus Jesus Christus Rex simul et Sacerdos sacrosancto ministerio vocari dignatus est ut nobis ostenderet quanto foedere vel affinitate rex et sacerdos sibi invicem debeant convenire. Indissociabile enim est quod in unitate conjungitur. His nempe potestatibus invicem dissidentibus et confligentibus pax dissolvitur, et Ecclesia quam ipse Christus suo sanguine redimere dignatus est, infeliciter perturbatur. Proinde, domine rex, idcirco vobis opus hoc assignare vel dedicare decrevi, ut auctoritatis vestrae privilegio confirmetur et corroboretur, et per loca plurima dispergatur, vel si fuerit inutile, disrumpatur. In hac etiam re sequor antiquorum virorum vestigia, qui sua studia olim regibus [Col. 0940C] imbutis litterarum studiis praesentabant. Precor denique excellentiam celsitudinis vestrae ut illud et seorsum et cum viris sapientibus qui vobiscum sunt, retractetis et diligenter examinetis, et ut quaecunque in eo confutanda videritis, detegere satagatis. Scio enim quia ab his qui rerum ordinem sua temeritate conantur evertere, non solum damnabitur, sed etiam conspuetur, vel eo quod ab eorum sententia deviare videtur, vel ideo quod rem propositam explanare rusticano sermone videtur. Nam caecis corde plerumque sua, proh dolor! caecitas atque temeritas placet. Verumtamen precor eos per eorum magnificentiam ne eis sordescat meum rusticanum eloquium sed malint veros quam disertos [Col. 0941A] audire sermones. Caeterum scio quia tutius veritas auditur quam praedicatur. Unde nunc deprecor omnes venerabiles praesules et reliquos sanctae Ecclesiae praelatos et clericos simul sensatos, qui haec lecturi sunt, ne me praesumptorem judicent aut temerarium, quasi ego eos in cathedris sedentes et divinae philosophiae arcana scientes superbe coner instruere. Non, quaeso ita existiment, sed haec pie et aequanimiter legant atque suscipiant. Opto enim ut et ipsi [Col. 0942A] omnes venerabiles Patres et domini mei quotidie proficiant in Christo Jesu Domino nostro et ut Ecclesiae sanctae corpus eorum temporibus ordine congruo dispositum corroboretur, et firmo pacis foedere jugiter perfruatur, Vos autem, domine rex, Deus omnipotens sua gratia per longa temporum curricula nobis sanum et incolumem conservare dignetur, Amen.


Explicit prologus.



INCIPIT LIBER.
[Col. 0941]


CAPUT PRIMUM. Quod non sit potestas nisi a Deo.
[Col. 0941B]

Scio quosdam nostris temporibus qui reges autumant non a Deo sed ab his habuisse principium qui Deum ignorantes, superbia, rapinis, perfidia, homicidiis, et postremo universis pene sceleribus in mundi principio diabolo agitante supra pares homines dominari caeca cupiditate et inenarrabili affectaverunt praesumptione vel temeritate. Quorum sententia quam sit frivola liquet apostolico documento, qui ait: »Non est potestas nisi a Deo. Quae enim sunt, a Deo ordinatae sunt (Rom. XIII, 1).« Constat igitur hac sententia quia non ab hominibus, sed a Deo, potestas regia in terris est ordinata sive disposita. Ipse quippe primum hominem in mundi statim primordio dote sapientiae praemunitum omnibus [Col. 0941C] mundi praeposuit creaturis. In qua re ei subtiliter intimavit unum esse totius creaturae coeli et terrae Regem ac Dominum, cui illa jure coelestis curia, quae supra nos est, certis distincta gradibus et potestatibus militat et obaudit. Et ut hoc etiam pariter in nostri forma corporis agnoscamus, videmus omnia nostri corporis membra capiti subjacere. Omnia, inquam, humani corporis membra capiti esse subjecta atque subposita positione simul et ordine patet. Unde nobis liquido claret Deum omnipotentem non solum humanum corpus variis membrorum distinxisse lineamentis, sed et totum mundum certis gradibus ac potestatibus, sicut illa coelestis curia cognoscitur [Col. 0941D] esse distincta, in qua ipse solus Deus pater omnipotens regiam obtinet dignitatem, et in qua post ipsum angeli, archangeli, throni et dominationes, et quaequae caeterae potestates sibi invicem praeesse mirabili et modesta potestatum varietate noscuntur. Alia tamen est persona Patris, et alia Filii, et alia Spiritus sancti. Sed Pater, et Filius, et Spiritus sanctus unus est Deus. Verumtamen Pater solus de alio non est, Filius vero de Patre natus est. Patris tamen et Filii, sicut jam dictum est, est una divinitas et una majestas. Unus, inquam, est Deus Pater, a quo omnia, et a quo Filius, per quem omnia; ut ejus principii auctoritas in omnibus conservetur et in tribus personis una Deitas adoretur.



CAPUT II. Quod sicut caput in corpore, ita rex in regno suo principatum debeat obtinere.
[Col. 0942B]

In mundo quoque Deus unum formavit hominem, a quo postmodum omne genus humanum traxit originem. Proinde sicut de Deo Patre natus est Deus Dei Filius, ut per ipsum omnïs fieret creatura, ita et de viro formata est mulier, per quam fieret omnis humani generis genitura. Non est, inquam, mulier de viro nata, sed facta; quia non poterat de simplici corpore nasci. De Patre vero Deo natus est Deus Dei Filius ineffabiliter et incomprehensibiliter, utpote Spiritus de spiritu, Deus de Deo, ut per ipsum omnis fieret creatura. Mulier vero facta est de viro, ut per eam nativitas oriretur. Unius tamen [Col. 0942C] substantiae vir et mulier est; sed gradu major est vir, quia ex viro mulier, sicut testatur Apostolus, dicens: »Caput mulieris est vir (I Cor. XI).« Unius etiam substantiae Pater et Filius est; sed ordine, non natura, Pater major esse cognoscitur, Paulo teste, qui ait: »Caput Christi Deus (ibid.). Nam, sicut jam praemissum est, Pater a nullo est, Filius vero de Patre est, ut summae Trinitatis essentia in unitate Deitatis adoretur et veneretur. Principales etiam potestates, quibus hic mundus regitur, duae sunt, regia et sacerdotalis. Quas duas potestates in sua sola persona ipse Dominus Jesus Christus sacrosancto mysterio gestare decrevit, qui Rex simul est et Sacerdos: Rex, quia nos regit; Sacerdos vero, quia nos sui corporis immolatione a peccatorum nostrorum [Col. 0942D] sordibus emundavit et Patri suo reconciliavit.



CAPUT III. Quod rex Dei Patris imaginem obtineat, et episcopus Christi.

Verumtamen rex in regni sui corpore Patris omnipotentis obtinere videtur imaginem, et episcopus Christi. Unde rite regi subjacere videntur omnes regni ipsius episcopi, sicut Patri Filius deprehenditur esse subjectus, non natura, sed ordine, ut universitas regni ad unum redigatur principium. Cujus mysterii sacramentum in Exodo Dominus evidenter aperit, ubi ad Moysen dicit: »Ecce constitui te Deum Pharaonis, et Aaron erit propheta tuus [Col. 0943A] (Exod. II).« Porro Moyses in Hebraico populo regis imaginem, et Aaron sacerdotis obtinuisse visus est: salva alia sancta sacramenti significatione. Unde ipse Moyses sacrosancto mysterio tabernaculum aedificat atque sanctificat, et Aaron consecrat, et populo legis divinae decreta proponit, et Aaron in virga quam ei tradiderat Moyses operatur signa et prodigia coram Pharaone et optimatibus ejus.



CAPUT IV. De officio legitimi regis.

Regis igitur ministerium est populum sibi subjectum ab errore corrigere et ad aequitatis atque justitiae semitam revocare. Unde etiam in libro Judicum reperies quia antequam regem haberent filii Israel, Jonathas filius filii Moysi, cum inter Levitas deputatus [Col. 0943B] esset, praesumpsit sibi sacerdotium: »Quia unusquisque, inquit, sibi placita faciebat, eo quod non esset rex in Israel (Judic. XVII).« Ex quibus verbis liquido patet quia ubi rex non est qui populum regat et a temeritate revocet et abducat, totum regni corpus vacillat. Unde ille rex merito vocitatur qui mores suos competenter regere et sibi subjectos bene novit modificare. Ideo, inquam, Deus omnipotens caeteris hominibus regem, cui cum eis una nascendi moriendique conditio est, praetulisse cognoscitur, ut et suo terrore sibi subjectum populum a malo coerceat, et ut ad recte vivendum legibus subdat. Unde per terrenum regnum saepe coeleste proficit, dum quod sacerdos non praevalet efficere per doctrinae sermonem, regia potestas hoc [Col. 0943C] agit vel imperat per disciplinae terrorem. Populus enim regis metu facile corrigitur. Rex vero nisi solo Dei timore et metu gehennae ab injusto tramite minime deterretur. Debet tamen semper animo recolere illud viri sapientissimi dictum: »In majori fortuna minor licentia est.« Ipse etiam sibi subjecto populo debet semper magis proficere quam nocere. Verumtamen secundum meritum subditorum tribuuntur plerumque personae regentium; et ita nonnunquam sibi invicem connectuntur merita subjectorum atque rectorum ut ex culpa rectoris fiat deterior vita subditorum, et ex meritis subditorum mutetur vita rectorum. Sed et sic Deus omnipotens et Dominus universae creaturae suam ordinavit creaturam [Col. 0943D] ut et de bonis et de malis bene faceret. De bonis, inquam, et de malis bene facit Deus qui omnia juste facit atque disponit. Et sic fit ut et malus angelus et malus homo divinae militent providentiae, licet nesciant quid boni de illis operetur divina providentia vel voluntas. Porro ipsius voluntas, etiam cum mala irrogat, justa esse dignoscitur. Et quia justa est, mala non est. Et quod bene fit, juste fit. Ita, inquam, non tantum omnes homines, sed etiam omnis creatura in genere suo et in ordine suo divinae providentiae legibus subditae sint, ne aliquid injustum possit accidere creaturae. Quod ostendit evangelista, ubi ait: »Nonne duo passeres asse veneunt et unus eorum non cadit in terra sine voluntate Patris vestri?« (Matth. X.) Igitur liquet [Col. 0944A] hoc documento illud etiam quod homines in terra vilissimum putant, Dei omnipotentia gubernari. Sed quia mundas et rationabiles animas ipse per se Deus specialiter curat atque gubernat, sive per optimos angelos, qui administratorii spiritus sunt, propter eos qui haereditatem sunt percepturi, sive per homines tota sibi voluntate servientes, caetera vero per pravos disponit atque gubernat, verissime illud ab Apostolo dici potuit quod scriptum est: »Nunquid de bobus cura est Deo?« (I Cor. IX.) Itaque rex bonus hominibus datur Deo propitio, et pravus Deo irato, sicut ipse per prophetam testatur Israelitico populo dicens: »Dabo, inquit, tibi regem in furore meo (Ose. XIII).« Et in alio loco: »Regnare permittit, inquit, Deus hypocritam propter peccata populi [Col. 0944B] (Job XXXIV).« Quapropter tolerandi sunt a subditis quique reges ac principes, nec est eis a quoquam temere resistendum; ne dum eorum injustitia reprehenditur, ipsa magistra rectitudinis humilitas amittatur. Ita, inquam, a subditis circa reges et principes est tenenda via rectitudinis et humilitatis, ut ita reprehensibilia suorum rectorum facta despiciant, quatenus eorum mens a praelatorum reverentia non recedat. Quod bene boni filii Noe tunc fecisse leguntur cum verenda ipsius aversis vultibus velare studuerunt (Gen. IX). Quos imitantur subditi quique quibus sic praepositorum suorum mala displicent ut tamen haec ab aliis occultent. Qui etiam tunc aversi operimentum deferunt quando judicantes factum, et venerantes magistrum, nolunt videri [Col. 0944C] quod tegunt. Hanc etiam formam humilitatis et mansuetudinis Dominus noster Jesus Christus in terris positus nobis evidenter ostendit, cum Herodem regem truculentissimum humiliter evitavit. Nam illum valebat sua illa nimirum potestate perimere qua ad se adorandum magos a longinquis regionibus dignatus est evocare. Ipse etiam postmodum saevientes in se principes sacerdotum saepe sua mansuetudine declinavit, et leprosis jussit ut juxta legis decreta se eis ostenderent, quanquam sciret eos indignos dignitate sacerdotali, ne eis praejudicium facere videretur. Honorandi etiam sunt omnes qui in potestate positi sunt ab his quibus praesunt, etsi non propter se, vel propter ordinem [Col. 0944D] et gradum quem a Deo acceperunt. Sic enim jubet Apostolus dicens: »Omnibus, inquit, potestatibus sublimioribus subditi estote. Non est enim potestas nisi a Deo. Quae enim sunt, a Deo ordinata sunt (Rom. XIII).« Ipse nempe, sicut jam superius ostensum est, per pravas malorum hominum voluntates explere nonnunquam consuevit suam aequam ac justissimam voluntatem, sicut per Judaeos malivolos, bona voluntate Patris, Christus pro nobis occisus est. Quod scientes atque credentes, et praeceptum Apostoli pariter observantes, etiam gentiles in potestate positos honoramus, et mala quae nobis ingerunt aequanimiter toleramus, ne Deo injuriam facere videamur, qui illos ordinis titulo super homines extulit atque sublimavit, licet illi indigni sint [Col. 0945A] ordine quo fruuntur. Nam et reges reprobos divinis revelationibus cernimus honoratos. Pharaoni nempe futurae famis somnium divinitus est revelatum. Et Nabuchodonosor, multis astantibus, filium Dei in camino ignis inter tres pueros legitur agnovisse. Caiphas quoque sceleratissimus pontifex prophetasse cognoscitur evangelico documento, non utique merito suo, sed ordinis sacerdotalis gratia, qua Dei justo certoque fruebatur judicio. David etiam Saulem regem, quem a Deo sciebat esse reprobatum atque depositum, honorificavit, ita ut in illum extendere manum nequaquam praesumeret, cum eum Deus suis manibus tradidisset. Multis enim annorum curriculis ipse rex Saul, patientia Dei supportante, qua peccatoribus examinis sui dignam [Col. 0945B] censuram inferre plerumque detrectat, regalis officii obtinuit dignitatem, postquam a Deo propter suam superbiam et inobedientiam meruit reprobari. Et cum jam illum Deus, sicut legitur, reprobasset, Samuel propheta sanctissimus oraculo divino profectus est in Bethlehem ad domum Jesse, non manifeste, sed occulte, ut videretur regem metuere, quando David in regem inunxit Quid de Elia propheta sanctissimo dixerim, qui Achab regem et uxorem ejus Jezabel contra se furentes fugiendo maluit declinare quam eis aliquam molestiam inferre? Non enim eum poena latebat quae legis divinae transgressoribus imminebat. Sed malum, quod eis eventurum quandoque sciebat, patienter exspectare quam eos aliquo poenarum detrimento laedere [Col. 0945C] gestiebat. Declinavit igitur sapienter vir sanctissimus regis saevi tyrannidem et uxoris ejus stultam et ineptam proterviam. In manu quippe Dei est et superbos de sublimi sede deponere et humiles quosque ad culmen dignitatis erigere. Oportet denique, sicut praecipit Apostolus, ut omnis anima sublimioribus potestatibus subdita sit, et ut reddantur omnibus omnia quae, salvo Domini nostri Dei cultu, principibus redduntur. »Obsecro,« inquit idem Apostolus, »primum fieri deprecationes et orationes pro regibus et omnibus qui in sublimitate positi sunt, ut securam et tranquillam vitam agamus, cum omni pietate et charitate (I Tim. II).« Praecipit etiam ut quicunque sunt sub jugo servitutis, dominos suos [Col. 0945D] omni honore dignos arbitrentur, et ut qui infideles habent dominos, eos non contemnant, sed magis eis serviant, quia fideles sunt, propter eum qui eos illis subjecit, scientes quia, sicut alias idem Apostolus dicit: »Omnis praevaricatio et inobedientia accipit dignam mercedis retributionem (Hebr. II).« Cujus subjectionis et humilitatis exemplum ipse per se Dominus Jesus Christus nobis tradere visus est, cum pro capite suo Caesari tributum solvere non dedignatus est. De hac etiam mansuetissima servitute quidam sapiens perhibet dicens quia »justus liberaliter, injustus vero compeditus servit.« Pro illis denique orare, non eis contumeliose resistere, praecipimur, sicut Samuel orasse legitur pro Saule, qui tamen exauditus non est. Jam enim Dei justo [Col. 0946A] judicio rex ille superbus et impoenitens reprobatus erat. Quapropter orare pro regibus divinae legis trangressoribus sancta consuevit Ecclesia, quia patet sancta lectione librorum plurimos sanctos viros oratione pura tyrannos vicisse, et plures hostes saepe almis precibus quam armis fudisse. Nam Moyses orabat, non dimicabat, quando divisum est mare et per medium ejus populus transmeavit; Pharao vero cum curribus et equitibus suis demersus est in fluctibus ipsius. Nihil enim ipse Moyses contra Pharaonem nisi solam virgam levavit. Amalech denique victus est cum Moyses manus ad Deum levaret. Sacrarum etiam tubarum sonitu muri Jericho cecidere. Sed et rex Ezechias non armis se, sed cilicio induit, et pro galea cinere caput texit, quando [Col. 0946B] Sennacherib rex Assyriorum adversus eum multis vallatus satellitibus venit. Verum Ezechiae regis mitissimi oratio ad Deum ascendit, et in castris Sennacherib superbissimi angelus descendit, qui de ejus exercitu octoginta quinque millia virorum interfecit. Quis haec et ejusmodi prodigia considerans non admiretur et non intelligat pravis regibus spiritualibus potius orationibus quam armis carnalibus resistendum? Proinde sanctus Ambrosius Mediolanensis episcopus, cum ei Justina imperatrix, Arianorum fautrix, multas pro defensione fidei catholicae inferret injurias, non illi studuit armis violenter resistere, sed ejus ferocitatem continuis, id est diurnis et nocturnalibus orationibus refrenare. Nam armis praesulem quemlibet contra regem vel [Col. 0946C] imperatorem contendere, et sacra loca ac Deo dicata humano sanguine polluere, nefarium et temerarium est. Quod Dominus Jesus Christus salvator et conditor noster tunc manifestissime docuit cum Petrus apostolus gladium suum extrahens, pontificis servum apprehendit, et ejus auriculam amputavit. Ait enim illi: »Converte gladium tuum in vaginam. Omnes enim qui acceperint gladium, gladio peribunt (Joan. XVIII).« Ac deinde: »An putas quia non possum rogare Patrem meum, et exhibebit mihi modo plusquam duodecim legiones angelorum?« (Ibid.) Unde illi qui non zelo Dei, sed sua temeritate vel arrogantia potestati resistunt, Deo rebellare videntur, qui dixit: »Per me reges regnant [Col. 0946D] et principes dominantur (Prov. VIII);« cujus judicia, etsi manent occulta, nunquam tamen sunt injusta. Illis, inquam, armis temere resistere aut eis aliqua fraude interitum machinare nullatenus sancta consuevit Ecclesia, revolvens illud praeceptum Dominicum quo suis fidelibus ait: »Mihi vindictam, et ego retribuam (Rom. XII).« Non enim qui bonus permanet polluitur, si malo societur; sed qui malus est, in bonum vertitur, si boni exempla sectetur. Patienter etiam nos Dominus quotidie peccantes exspectat, dans nobis spatium poenitendi, ut nostram patientiam exerceat et informet suo exemplo, quo noverimus quantum nos oporteat tolerare malos, cum ignoremus quales futuri sunt, quando ille parcit et sinit eos vivere quem nihil futurorum [Col. 0947A] latet. Unde, si contigerit rebelles pro hac contumacia mori, nequaquam de martyrii nomine glorientur, qui furum more merito supplicio condemnantur. Verum ad malum perpetrandum nullus potestatibus debet adhibere consensum: quia, si illis debetur a Christi cultoribus terrena militia, Deo debetur innocentia. Unde, si forte coactus fuerit aliquis Christianus ut aut eis obediendo justitiae vel innocentiae regulam infringat aut quamlibet poenam aut mortem pro contemptu hujusmodi solvat, eligat Deo fidelis anima magis fugitivam vitam amittere quam reatum peragere, recolens illud quod in Evangelio scriptum est: »Nolite timere eos qui occidunt corpus, animam autem non possunt occidere; sed potius eum timete qui potest et animam et corpus [Col. 0947B] perdere in gehennam (Luc. XII).« Adulatores vero regum ac principum, eos videlicet qui pro terreno commodo eorum pravitates suis laudibus efferunt, detestatur sancta Scriptura, quae ait: »Vae qui dicunt bonum malum et malum bonum (Isa. V).« Et alibi (Luc. XVI): »Nemo potest Deo servire et mammonae,« et caetera quae sequuntur in eodem capitulo. Quomodo autem fidelibus regibus et potestatibus serviatur, Dominus ostendit, ubi dicit: »Reddite quae sunt Caesaris Caesari, et quae sunt Dei Deo (Matth. XXII),« id est regi vel principi terrenam jubet reddi militiam et honorificentiam, et Deo servare mentis et corporis inviolabilem puritatem.



CAPUT V. De electione episcopi.
[Col. 0947C]

Igitur rex instinctu Spiritus sancti potest, sicut existimo, praesulatus honorem religioso clerico tribuere. Animarum vero curam archiepiscopus debet ei committere. Qua discreta consuetudine usi sunt quondam quique Christianissimi reges et principes in promovendis viris ecclesiasticis atque sanctissimis usque ad haec tempora nostra. Clericus vero ille religiosus videtur existere quem amor pecuniae minime vexat, nec reprobi mores aut conversatio reprehensibilem reddunt vel contemptibilem. Ubi vero eligitur episcopus a clero vel populo secundum morem ecclesiasticum, nullam vim ac perturbationem eligentibus rationabiliter rex per tyrannidem debet inferre, sed ordinationi legitimae suum adhibere consensum. [Col. 0947D] At si reprehensibilis ille qui eligitur fuerit inventus, non solum rex, sed nec plebs provinciae debet electioni ipsius suum assensum favoremque tribuere, sed etiam crimina, quibus ille detestabili maculatur infamia, voce publica denudare, ut vel hac contumelia eligentium temeritas comprimatur. Post electionem autem, non annulum aut baculum a manu regia, sed investituram rerum saecularium clectus antistes debet suscipere, et in suis ordinibus per annulum aut baculum animarum curam ab archiepiscopo suo, ut negotium hujusmodi sine disceptatione peragatur, et terrenis et spiritalibus potestatibus suae auctoritatis privilegium conservetur. Quod si regulariter fuerit conservatum, implebitur illud quod Salvator noster in Evangelio praecipiens [Col. 0948A] dixit: »Reddite quae sunt Caesaris Caesari, et quae sunt Dei Deo (Matth. XXII),« nec fluctuabit res firmiter et ordinabiliter stabilita, et procul aberit ab Ecclesia sancta magnus tribulationum acervus. Rex enim, sicut jamdudum praemissum est, Dei Patris obtinere videtur imaginem, et episcopus Christi. Quamvis ipse Dominus Jesus Christus in Evangelio suis discipulis eorumque sequacibus dicere videatur: »Non vos me elegistis, sed ego elegi vos, et posui vos ut eatis et fructum afferatis et fructus vester maneat; et ego dispono vobis sicut disposuit mihi Pater meus regnum (Joan. XV);« regnum videlicet sanctarum animarum, non regnum saeculi hujus, sicut ipse passionis suae tempore Pilato testatus est dicens: »Regnum meum non est de hoc mundo [Col. 0948B] (Matth. XVIII).« Nam, sicut scribit ad Timotheum apostolus Paulus, »Nemo militans Deo implicat se negotiis saecularibus (II Tim. II).«



CAPUT VI. Item de officio legitimi regis.

Porro legitimi regis officium est populum in justitia et aequitate gubernare et Ecclesiam sanctam totis viribus defendere. Oportet etiam eum esse pupillorum tutorem, et viduarum protectorem, et pauperum auxiliatorem, ut cum beato Job Domino dicere possit: »Oculus fui caeco et pes claudo, et rem quam nesciebam diligenter investigabam (Job XXIX).« Debet proinde Deum omnipotentem, qui multis hominum millibus eum praeposuit, toto mentis [Col. 0948C] affectu diligere, et populum sibi a Deo commissum tanquam se ipsum. Egregii etiam regis et principis est ecclesias regni sui aedificiis venustissimis decorare, et eas suis laboribus ampliare, et in eis religionis cultum propensius conservare, sicut Constantinus pius imperator et alii quique reges ac principes priscis temporibus fecisse noscuntur. Debet etiam quatuor principalibus maxime pollere virtutibus, sobrietate videlicet, justitia, prudentia ac temperantia. Nam sobrietate ab omni desidia vel torpore mentis defenditur; justitia vero Deo simul et hominibus sensatis acceptabilis invenitur. Per prudentiam autem justum ab injusto separat et discernit, et temperantia omnem nimietatem evitat. Praeter haec etiam virtutum insignia decet illum esse [Col. 0948D] litteris eruditum ut acuatur quotidie ejus ingenium lectione divinorum librorum, et informetur et corroboretur tam antiquorum quam modernorum exemplis virorum. Vana enim esse deputari potest scientia quae litterarum notitia non fulcitur. Nam semper fluctuare cognoscitur. »Initium tamen sapientiae, timor Domini est (Psal. CX).« Teste quippe Salomone, »qui sine timore Domini est, non poterit justificari (Eccli. XXVIII).« Nam animositas et iracundia ejus, ipsius subversio est. Qui autem diligit sapientiam, dirigetur a Domino. Quod idem Salomon non ignorans, humiliter Dominum rogitabat, dicens: »Deus patrum nostrorum, qui fecisti omnia Verbo tuo, et sapientia tua condidisti hominem, ut dominatur creaturae tuae, quae a te facta est, et ut [Col. 0949A] disponat orbem terrarum in aequitate, et ut in justitia et in directione cordis judicium judicet, da mihi sedium tuarum assistricem sapientiam, et noli me reprobare a pueris ejus; quoniam servus tuus sum ego et filius ancillae tuae, homo infirmus et exigui temporis, et minor ad intellectum judicii et legum. Tu autem elegisti me, Domine, praesidere populo tuo et judicem filiorum ac filiarum tuarum. Revela ergo mihi quod placitum est in oculis tuis et quod directum est in praeceptis tuis; quoniam ipse sapientiae dux es et sapientum emendator, et nos et sermones nostri in manu tua sunt, et omnis sapientia et operum scientia et disciplina. Mitte, inquam, Domine, sapientiam in praecordiis meis de coelis sanctis tuis et a sede magnitudinis tuae, ut mecum [Col. 0949B] sit, et mecum laboret, et sciam quid acceptum sit apud te. Scit enim omnia et intelligit, et deducet me in operibus meis sobrie, et custodiet me in sua potentia; et erunt accepta opera mea, et disponam populum meum juste. Quis hominum, Domine, poterit scire consilium tuum, aut quis poterit cognoscere quod voles, nisi spiritus scientiae tuae de altissimis tuis repleverit illum? Corpus enim quod corrumpitur aggravat animam, et deprimit terrena inhabitatio sensum multa cogitantem. Sed per sapientiam sanati sunt quicunque tibi placuerunt. Misereris enim omnium, quia omnia potes; et dissimulas peccata hominum propter poenitentiam. Diligis enim omnia, et nihil odisti eorum quae fecisti. Nec enim odiens aliquid constituisti. Quomodo ergo [Col. 0949C] posset aliquid permanere nisi tu voluisses conservare? Parcis vero omnibus, quia creaturae tuae sunt. O quam bonus es, Domine, et suavis in omnibus; qui cui vis misereris, et quem vis induras! Et hos quidem justificas, alios autem vindicta justitiae tuae in perpetuum exerces. Alios vero per quae peccant, per haec etiam in praesenti torques. Omnibus tamen flagellis et miserationibus tuis multis consulis et alloqueris ut relicta malitia ad te revertantur. Et homo quidem per malitiam perdit animam suam. Nam manum tuam nequaquam effugere potest. Vae autem omnibus qui non cognoverunt te, Domine. Tu vero, Deus noster, in te confidentibus omnibus suavis et verus, patiens et misericors es, et misericorditer [Col. 0949D] disponis omnia. Etenim si peccaverimus tui sumus, scientes magnitudinem tuam. Et si non peccaverimus, scimus quoniam apud te sumus computati. Nosse autem te, Domine, consummata justitia est; et scire justitiam tuam, radix est immortalitatis. Negantes autem te impii, fortitudine brachii tui conterentur. Non enim timens aliquem, veniam dabis peccatis ipsius. Nam quis dicet tibi: Quid fecisti sic? Aut quis stabit contra judicium tuum? Aut quis in conspectum tuum veniet judex iniquorum hominum? Aut quis imputabit tibi, si perierint, quos tu fecisti? Non enim est alius Deus quam tu, cui est cura de omnibus, et omnia justo disponis judicio. Et neque rex neque tyrannus in conspectu tuo inquirent de his quos perdidisti. Tu autem. Domine [Col. 0950A] Deus virtutum, cum tranquillitate judicas, et cum magna reverentia disponis nos. Insensatis autem judicium in derisum dedisti: et qui ludibriis non sunt correpti, dignum judicium sunt experti. Respicio, Domine, nationes hominum, et video quianullus speravit in te, et confusus est, et permansit in mandatis tuis et derelictus est. Et quis invocavit, et despexisti eum? Quoniam pius et misericors es, et remittis peccata in tempore tribulationis omnibus exquirentibus te in veritate. Vae duplici corde et labiis scelestis et manibus malefacientibus. Vae hypocritae in conspectu hominum. Vae dissolutis corde, qui non credunt tibi. Ideo non protegentur a te. Qui vero credunt in te, non erunt incredibiles; sed patientiam habebunt usque ad conspectionem tuam, [Col. 0950B] dicentes: Si patientiam non habuerimus, incidemus in manus tuas. Horrendum est, Domine, incidere in manibus tuis. Cor quoque quod est durum, male habebit in novissimo; et qui amat periculum, peribit in illo. Scio, Domine, quia non abscondar in populo magno, nec latebo in immensa creatura: quia tu coelorum contines thronum, et abyssos intueris, et respicis interiora filiorum hominum. Parce mihi, Domine, quia loquor ad te, cum sim pulvis et cinis et diversorum peccatorum plenus putredine; sed scio quia secundum magnitudinem tuam, sic misericordia tua apud te est. Domine pater et Deus vitae meae, ne derelinquas me in cogitatu maligno, et delicta mea non appareant in conspectu tuo, nec gaudeat de me inimicus meus. Extollentiam oculorum [Col. 0950C] meorum ne dederis mihi et omne desiderium pravum averte a me. Averte a me ventris et concubitus concupiscentiam, et animae irreverenti et infrunitae ne tradas me, sed victui meo tribue necessaria.«

Haec est Salomonis oratio; quam a libris ejus sparsim colligendo in hunc librum ad erudiendum regem inclusimus, et ut sciret quae a Deo petere deberet.



CAPUT VII. Item de officio legitimi regis.

Sed his interim sepositis, rursus eum monemus ut mores subditorum exhortando, terrendo, blandiendo, corrigendo, et boni operis exempla monstrando, [Col. 0950D] diatim emendare procuret. Studeat quoque sapientes homines honorare et omnes pariter Ecclesiae servitores. Monita etiam sanctorum virorum ac si Dei oracula suscipiat, et episcopis sanctis rationabiliter acquiescat. Nam sic Christi servis et sapientibus viris quasi quibusdam basibus firmissimis regni sustentatur et corroboratur sublimitas. Multo enim utilius Pharaonem sanctus juvit Joseph consilii patientia, quam si ei contulisset grandem pecuniam. Nam pecunia facile consumitur, consilia vero virorum sapientium nequeunt exhauriri. Unde apparet quia melior est sapientia negotiatione argenti et auri, primi et purissimi fructus ejus. Sit proinde largus atque munificus, affabilis et tranquillus. Habeat etiam animum jucundum, linguam eruditam, [Col. 0951A] sensum expeditum, verbum verax, fidem puram, devictionem praecipuam, risumque modestum. Sit ei motus impiger, et habitus et incessus honestus, et victus abundans, non tamen talis qui superfluus sit. Invidiam autem, luxuriem, et vinolentiam tanquam sordes pessimas abjiciat ab animo suo, et pessimam cupiditatem, quia »radix omnium malorum est cupiditas (I Tim. VI).« Sint ministri illius modesti, et consiliatores sensati, et praepositi fideles atque prudentes. Fideles quoque suos honoret et diligat, et sibi servientes sublimet et protegat. Porro regibus transgressoribus modi curationum tales sunt adhibendi ut et majestas regia in eis honoretur, et reatus puniatur censura justitiae. Sub religionis enim disciplina regia potestas posita est. [Col. 0951B] Nam, quamvis sit rex potestatis culmine praeditus, nodo tamen Christianae fidei tenetur astrictus. Corrigendus tamen est, non cum tumore superbiae, sed charitatis affectu sapienterque. De iracundo quippe vel insipiente doctore Salomon dicit: »In ore stulti virga superbiae (Prov. XIV).« Stulti proinde et superbi doctores disciplinae rigorem in rabiem furoris et ad immanitatem convertunt crudelitatis. Verumtamen reges legitimi propter reprobos spernendi non sunt: quia coelestis curiae sacer principatus ideo non est a Deo reprobatus vel spretus quod diabolus eorum princeps contra eum superbiens tyrannidem arripuit et sibi subjecta agmina secum nefanda suasione peccare pellexit; sed ipse Dominus Jesus Christus postmodum ad eumdem diabolum comprimendum, [Col. 0951C] qui dignitatem nominis ipsius et sedem sibi praesumpserat, de coelo descendit. Post Deum enim Patrem diabolus dici voluit Deus, et ad dexteram Dei patris sedere temere concupivit, cum hoc illi non contingeret, sed esset Filii Dei, qui post Patrem Deum, secundum quod jam dictum est, secundus est, non natura, sed ordine. Venit ergo Dominus Jesus Christus in mundum, sicut decebat, et manifestavit se, non omnibus hominibus, sed tantum suis sequacibus, ut, reprobata persona diaboli, hunc esse cognoscerent cujus principatum et potestatem ipse Satanas sibi temeritate propria praesumpsisset. Diabolus autem et principes mundi hujus Christi divinitatem in carne latentem penitus cognoscere nequiverunt: [Col. 0951D] quia, sicut Apostolus testatur, »Si cognovissent, nunquam Dominum gloriae crucifixissent (I Cor. II).« Unde contigit ut qui arte, non violentia, primum hominem per consensum peccati sibi subegerat, Dei circumventus arte illum amitteret, dum illi mortem per suos satellites intulit quem immunem ab omni peccato necare praesumpsit. Itaque tali commercio Christus et angelorum numerum restauravit, et humanum genus suo sanguine a jugo diaboli liberavit. Contigit denique ut diabolus, qui per unum hominem peccantem totum genus humanum sibi subposuerat, per unum non peccantem hominem amitteret quod habebat. Sed haec de diabolo et de ejus tyrannide dixisse sufficiat. Hoc tamen exemplo lucide patet quia principatus quem [Col. 0952A] aut seditio extorquet, aut ambitus occupat, solet esse perniciosus. Difficile quippe bono exitu terminantur quae malo sunt inchoata principio. Propterea hujusmodi principes, non reges, sed tyranni merito vocitantur; et episcopi qui eos ordinare praesumunt, aut perversae ordinationi eorum praebent consensum, anathematis jaculo sunt puniendi. Sed et regem haereticum auctoritate divina pro defensione fidei catholicae condemnare et anathematis sententia praefocare sancta consuevit Ecclesia, ne illius contubernio sanctorum catholicorum collegium maculetur. Nonne ab eo apostolus Paulus nos separat et dividit dicens: »Haereticum hominem post primam et secundam correptionem devita, sciens quia subversus est qui hujusmodi est, et delinquit [Col. 0952B] proprio judicio condemnatus (Tit. III).« Salomon etiam gentilem hominem haeretico meliorem esse pronuntiat, ubi ait: »Melior est canis vivus leone mortuo (Eccle. IX).« canem vivum appellans gentilem, et leonem mortuum haereticum. Sed plerique principum terrenorum in sanctis et justis hominibus veritatem persequuntur, quoniam nolunt ab eis sua facta damnari. Verumtamen qui veritatem odit, Deum profecto non amare cognoscitur, qui veritas est. Quod providens Dominus, episcopum qui non sua temeritate, sed zelo Dei, terrenis principibus videtur esse contrarius, exhortans ad mundi odia perferenda, de se ipso exemplum proponit et dicit: »Non est servus major domino suo. Si me persecuti sunt, et vos persequentur. Si sermonem [Col. 0952C] meum servaverunt, et vestrum servabunt (Joan. XV).« Et item: »Si mundus vos odit, scitote quia me priorem vobis odio habuit (ibid.).« In hoc loco mundum illos appellans a quibus hujus mundi scelera diliguntur. Porro ille »qui ex Deo est, verba Dei audit (Joan. VIII).« Unde rex admonitionibus episcopalibus debet aurem suam libenter accommodare et sacerdoti salubria suggerenti fideliter obaudire, quoniam de his videtur Dominus suo ore dixisse: »Qui vos audit, me audit. Et qui vos spernit, me spernit (Luc. X).« At si rex aurem suam a sana et salubri doctrina coeperit avertere proprio fastu vel tumiditate, non episcopo sed Deo contumax et rebellis videtur existere, cujus iram [Col. 0952D] incurrere nimis periculosum est ac formidabile. Scriptum est enim: »Deus superbis resistit, humilibus autem dat gratiam (Jac. IV).« Mortem autem aut scandalum illis inferre nullatenus rex praesumere debet. Nam pro hoc facinore comperimus multos reges et imperatores miserabiliter et inopinabiliter ex hac vita migrasse. De his nempe, id est de praesulibus et sanctis hominibus, Dominus dicit: »Qui vos tangit, quasi qui tangit pupillam oculi mei (Zach. II).« At si contigerit ut haec viro catholico conditio proponatur ut aut haeretico faveat aut pro defensione fidei catholicae subeat mortem, eligat magis mori quam vivere violata sanctae fidei sinceritate, revolvens illud in corde suo quod scriptum est in Evangelii libro: »Quid prodest homini [Col. 0953A] si universum mundum lucretur, animae vero suae detrimentum patiatur. Aut quam dabit homo commutationem pro anima sua? (Matth. XVI.)« Et illud item quod Dominus suis repromittit fidelibus dicens: »Qui me confessus fuerit coram hominibus, confitebor et ego eum coram Patre meo qui in coelis est (Matth. X).«



CAPUT VIII De reprobis regibus atque principibus.

Porro ipsi reges et principes atque tyranni, dum Deo subesse et ejus praecepta custodire renuunt, dominationis suae vim et potestatem plerumque solent amittere, sicut primus homo dominationis suae vigorem et dignitatis praerogativam post suam transgressionem cognoscitur amisisse. Postquam nempe [Col. 0953B] divino noluit esse subjectus imperio, ipsa etiam corporis sui membra sibi rebellare et ignitos aculeos carnalis concupiscentiae statim contra suam voluntatem in sua carne saevire persensit. Pisces quoque maris et volucres coeli et bestiae agri, quae illi ante commissum facinus quasi privata animalia subjacebant, jugum dominationis ejus a se coeperunt abigere, et jam ei amplius solito servire nolebant. Quae tamen omnia vi rationis suae coepit demum paulatim sibi subigere et ad suos usus exquisitis artibus retorquere. Itaque pari modo regi Deo contrario populus sibi subjectus multoties incipit adversus eum insurgere et variis ac multiplicibus insidiis illum appetere et multis adversitatibus fatigare. Ad quam rem pertinere videtur quod Deus [Col. 0953C] regem Babylonium non bestiis ferocibus, sed muscis et serpentibus punire decrevit. Ut intelligat humana superbia quod per humiles et infimos homines soleat saepe tumidos et superbos quosque comprimere et a sublimitate deponere. Solent etiam homines hujusmodi ignominiosa morte vitam terminare aut in turpi paupertate deficere, sicut Herodes et Pilatus; quorum Herodes vermibus scaturiens miserabiliter exspiravit, et Pilatus exsilio condemnatus, pauper et inops defunctus est. Illi quoque qui recta pervertunt judicia amore, odio, metu, misericordia, incuria, temeritate, aut gratia quaestus, circa finem vitae horribilibus infirmitatibus molestari solent, vel vilitate vel inopia rerum, aut [Col. 0953D] membrorum languore suorum.



CAPUT IX. De dignitate sacerdotum.

Verum quia jam satis de his, sicut reor, secundum ingenii mei facultatem visus sum perorasse, restat nunc ut de his quae ad episcopum pertinent pauca subjiciam. Igitur episcopo a Deo et Domino Jesu Christo privilegium est concessum aperire et claudere coelum hominibus. Huic etiam reges et omnes terrenae potestates pro Christi amore capita subdunt: quia licet rex vel imperator culmine regni sit praeditus, nodo tamen fidei tenetur astrictus. Hic quoque propter condimentum doctrinae, quo mentes fidelium debet condire, sal terrae vocatur, et rex propter ducatum quem praebere populo debet, et angelus, [Col. 0954A] quia bona nuntiat, et pastor, quia divini verbi dapibus homines explet. Quibus etiam moribus debeat pollere, et quibus virtutibus effulgere, apostolus Paulus declarat in epistola sua dicens. »Oportet, inquit, episcopum irreprehensibilem esse, sobrium, pudicum, hospitalem, prudentem, non neophytum, non vinolentum, non percussorem, non litigiosum, sed modestum. Oportet etiam illum habere bonum testimonium ab his qui foris sunt (I Tim. III).« Nam, sicut alio continetur in loco, ipse debet exemplum bonorum operum, non solum sibi subjecto populo, sed etiam discolis hominibus, id est gentilibus, vitae melioris ostendere, ut fiat in eo quod in Evangelio Dominus suis apostolis praecipiens dixit: »Sic luceat lux vestra coram hominibus [Col. 0954B] ut videant opera vestra bona et glorificent patrem vestrum qui in coelis est (Matth. V).« Hic quoque debet divitibus praecipere non sublime sapere nec sperare in incerto divitiarum, sed in Deo vivo et vero, qui praestat omnibus omnia ad fruendum, bene agere, divites fieri in operibus bonis, facile tribuere, thesaurizare sibi fundamentum bonum in futurum, ut possint apprehendere vitam aeternam (I Tim. VI). Caeterum contra regem catholicum armis dimicare nullatenus debet, licet ministerii dignitate multum illi praemineat, tantum scilicet quantum officia divina sua sanctitate noscuntur negotiis saecularibus eminere. Nam et regalem dignitatem habere sanctae Scripturae testimonio videtur episcopus. [Col. 0954C] Ait enim Dominus Jesus Christus suis apostolis eorumque sequacibus: »Ego dispono vobis sicut disposuit mihi Pater meus regnum (Luc. XXII).« Et Apostolus: »Vos estis genus electum, regale sacerdotium (I Petr. II).« Unde, si contigerit ut episcopus reprehensibilis inveniatur (non est enim homo qui non peccet), non in curia saeculari, sed in synodo generali, res hujusmodi terminetur. Ipse proinde episcopus inter regem et oves sibi creditas officium optimi pastoris debet peragere et pro grege sibi commisso discrimini se pronus objicere. Ipse, inquam, toto nisu regis ac principis iram a populo debet avertere et pro regis et populi salute pariter piis precibus ante Deum nocte dieque persistere. Vices enim Christi Filii Dei summi in terra videtur [Col. 0954D] obtinere, qui se pro nobis peccatoribus obtulit immolandum. Unde inter nos et Deum mediator debet existere. Ipse est sanctus sanctorum, clericorum scilicet ac presbyterorum, quibus omnibus eminet ac praecellit. Hic est Ecclesiae sponsus, hic Christi vicarius, ut compatiatur infirmitatibus nostris; de quo Paulus apostolus dicit: »Omnis pontifex ex omnibus assumptus, pro hominibus constituitur in his quae sunt ad Deum, ut offerat dona et sacrificia pro peccatis eorum (Hebr. V).« Honorandi igitur sunt omnes episcopi, sicut regni coelestis clavicularii et judices culparum humanarum. Ad eorum enim jus pertinet viros saeculares pro illis criminibus quae in locis Deo consecratis committunt judiciali severitate distringere et pro aliis criminibus justa consideratione [Col. 0955A] poenitentias dare. Ipsi quoque debent omnes presbyteros et clericos sententia judiciali distringere, ut et terrenis et spiritalibus judicibus suae auctoritatis privilegium conservetur. Ipsi denique sunt qui bonum quod per gratiam sancti Spiritus intelligendo didicerunt, subjectorum mentibus profuturum, secundum apostoli Pauli praeceptum (II Tim. IV), arguendo, obsecrando, et increpando inserere nituntur, corda fidelium divinis dogmatibus quasi imbribus irrigantes coelestibus, ut proferre immarcescibilem bonorum operum possint fructum.



CAPUT X. De his quos episcopus excommunicat.

Quapropter summopere caveat rex ne his quos ipsi ab Ecclesia pro suis criminibus anathematis [Col. 0955B] sententia pepulerunt aliquo pacto communicet. Nam teste Scriptura (Rom. I), facientes et consentientes par poena constringit. Consentit autem criminoso et reatum ejus sustentat qui postquam ab Ecclesia, crimine suo exigente, projectus est, illi communicat. Verum plerique ideo divinum munus formidare judicium videntur quod eorum contemptum non statim poena prosequitur. Unde quid regi cuidam olim ex hac re contigerit, breviter intimare curabo. Legitur enim in historia gentis Anglorum quod quidam episcopus duos fratres palatinos viros pro repudio uxorum excommunicaverit. Contigit autem ut rex ipsius gentis juxta domum ipsorum transiret. Qui multis blandimentis delinitus ut apud eos ad prandendum diverteret, tandem consensit. Expleto [Col. 0955C] autem convivio, cum jam rediret, obviavit episcopum qui fratres illos excommunicaverat. Quem cum vidisset, intremuit, et exsiliens de equo, in media, ut erat, via prostravit se coram ipso. Episcopus vero ferula quam manu ferebat tetigit eum dicens: »O rex, non est meum ignoscere tibi, quia Deum contempsisti, quando te excommunicatis scienter sociasti. Idcirco data est sententia in te, et hoc anno in ipsa domo morieris in qua excommunicatis te sociasti.« Quod et factum est; et evoluto anno rex ibidem mortuus est. Ecce rex non potuit hunc reatum nisi morte piare, nec episcopus illi prostrato valuit ignoscere. Ex qua re colligitur quia nec episcopus, cujus excommunicatio contemnitur, sine [Col. 0955D] gravi poenitentia facinus hujusmodi ignoscere potest. Ergo, sicut praecipit beatus papa Gregorius, sub magno moderamine pastores Ecclesiae solvere studeant aut ligare. Sed utrum juste an injuste obliget pastor, pastoris tamen sententia gregi timenda, ne is qui subest, et cum injuste forsitan ligatur, ipsam obligationis suae sententiam ex alia culpa mereatur.



CAPUT XI. De pravis praesulibus.

Verum reperiuntur quidam in numero sacerdotum qui per pecuniam sacerdotes appellari contendunt; et cum non sint ulla scientia praediti aut aliqua religione suffulti, legis divinae volunt videri magistri. Sed hi nimirum merito contemnuntur, et non episcopi, [Col. 0956A] sed Simoniaci a Simone Mago vocitari merentur. Non enim eis est pars in sermone sacerdotii, sed a gratia Spiritus sancti extorres habentur; quae et gratis datur, et gratis accipitur. Nam, teste Evangelio, »qui non intrat per ostium in ovile ovium, ille fur est et latro.« Qui autem »intrat per ostium, pastor est ovium, et huic ostiarius aperit, et oves vocem ejus audiunt (Joan. X).« Et post pauca: »Alienum autem non sequuntur, quia non audiunt vocem alienorum (ibid.).« Quidam etiam episcoporum se contra morem ecclesiasticum extollere cupientes, in solvendis et ligandis subditis suae voluntatis motus, non causarum merita, exercent. Unde populus jam legis onus, per devia currens, plus solito spernit, jaculumque anathematis ingens, [Col. 0956B] dumque furit, nullas rationis sentit habenas. Nam religioni Christianae opprobrium nascitur, et sacerdotalis dignitas inde valde contemnitur, quod sacerdotalis infula ambitione potius quam meritorum existimatione defertur et imperitis quibusque confertur. Nam quidam illorum illos qui juramento dominis suis constricti tenentur a sacramento fidelitatis absolvunt. Quod quam sit absurdum, Dominus indicat ubi dicit: »Non perjurabis in nomine meo, nec pollues nomen Domini Dei tui (Levi. XVIII).« Et ad Sedechiam regem Judae, qui juramentum quod Babylonio regi praebuerat violaverat, ore prophetico dicit: »Vivo ego, quoniam juramentum quod sprevit, et foedus quod praevaricatus est, ponam in capite ejus (Ezech. XVII).«



CAPUT XII. De illo qui contra Christianum frangit sacramentum.
[Col. 0956C]

Intelligat ergo quilibet Christianus, qui contra dominum suum aut alterum Christianum frangit sacramentum, quid mereatur, cum propter hoc scelus Sedechias vir Judaeus avulsis oculis a gentili rege in Babyloniam captivus ductus esse cognoscatur (Jer. XXXIX). Non enim illi considerandum est cui jurat, sed per quem jurat. Alioquin et illum despicit per quem jurat; et hostis fidelior invenitur, qui sacramento decipitur. Multum enim desipit qui illum decipit cui juramento divini nominis fuerat foederatus. Caeterum sacramentum incaute prolatum [Col. 0956D] non est conservandum, veluti si quispiam adulterae perpetuam cum ea permanendi fidem polliceatur. Tolerabilius enim est non implere sacramentum quam permanere in stupri flagitium. Verumtamen de fatuis doctoribus in Evangelio Dominus dicit: »Caecus si caeco ducatum praebeat, ambo in foveam cadunt (Matth. XV).« Superbi etiam et iracundi doctores nonnunquam disciplinae rigorem in rabiem furoris et ad immanitatem convertunt crudelitatis. Sed, sicut item dicit beatus papa Gregorius, judicare digne de subditis nequeunt qui in subjectorum causis sua vel odia vel gratiam sequuntur. De qua re Propheta etiam dicere videtur: »Mortificabant animas quae non moriuntur, et vivificabant animas quae non vivunt (Ezech. XIII).« Non morientem [Col. 0957A] quippe mortificat qui justum damnat, et non victurum vivificare nititur qui reum de supplicio absolvere conatur. Causae ergo pensandae sunt, et tunc ligandi atque solvendi potestas est exercenda. Considerandum est denique atque cavendum episcopo ne ipsius vitio doctrina divina vilescat. Nam qui sicut decet non vivit, ipsam quam praedicat veritatem contemptibilem reddit. Cavendum etiam est illi qui pontificatus officium assecutus est ut se talem exhibeat, ne forte aliis praedicans, ipse reprobus inveniatur. Subditis quoque considerandum est quia licet talis judicandi locum teneat, cujus vita loco minime concordat, locum tamen apostolorum in ligandi et solvendi officio retinet. Quapropter excommunicatio et praedicatio illius non ex ejus persona [Col. 0957B] debet contemni, sed ex auctoritate summi Judicis observari. Nam pastor animarum nostrarum Christus esse cognoscitur, qui in praesulibus auditur atque contemnitur. De quibus Dominus in Evangelio dicit: »Super cathedram Moysi sederunt scribae et pharisaei. Quae dicunt vobis, facite: quae autem faciunt, facere nolite (Matth. XXII).« Et non solum episcopi, sed et omnes presbyteri et clerici ab universis Dei fidelibus sunt honorandi sicut Dei domestici, cui servire nocte dieque videntur. Porro praesules atque presbyteri bases et columnae videntur esse sanctae Ecclesiae, et clerici et monachi ejus videntur esse ministri. Horum enim manibus ministrorum sacro baptismate quisque fidelis abluitur, et horum iterum manibus sacratissimum mysterium [Col. 0957C] corporis et sanguinis Christi conficitur; per quae mysteria Deo regeneramur atque conjungimur. Omnis, inquam, qui de Christi corpore est, ei merito subdi debet et eorum salutaribus monitis obedire et paternam eis reverentiam exhibere. Ipsi, inquam, sunt qui nostrorum munera precum offerre et Deo pro nobis incessanter supplicare noscuntur. Ipsis, inquam, pro nostris criminibus Deum exorantibus fit nobis ipse Deus propitius, et avertit iram suam a nobis. Ipsi pro vivis ac defunctis ante Deum semper indefessis precibus instant, et ipsi nobis frugum ubertatem obtinent, et ipsi tempestates et quaeque discrimina a Christi grege repellunt. Ipsis etiam mater nostra, sancta videlicet Ecclesia, quasi nobilibus [Col. 0957D] satellitibus decoratur, illustratur, atque servatur. Et si reprehensibiles quidam illorum fore reperiuntur, ideo caeteri contemnendi non sunt, quia et in angelis pravitas reperta est. Consideranda quippe est hominibus illa beati Job sententia dicentis (Job.): »Quis potest mundum statuere de immundo conceptum semine, nisi tu qui solus es?« subaudis, mundus. Unusquisque proinde, sive laicus, sive clericus, Dei munere est quod est, si tamen aliquid est. Unde dicitur in Evangelio: »Nolite judicare, et non judicabimini; et nolite condemnare, et non condemnabimini (Matth. XXXI).« Verum, quamvis de filiis Dei scriptum sit: »Quotquot spiritu Dei aguntur, hi filii sunt Dei (Rom. VIII),« tamen omnes mortales quandiu in hac corruptibili carne tenentur, [Col. 0958A] peccant. Sed ne facinora ad immensum cumulum peccatorum prorumpant, aliqua poena in hoc saeculo plecti debent. Unde pro illis qui sceleratissime vivere decreverunt, nec volunt vitam suam moresque corrigere, id est propter fornicatores et adulteros, sive propter fures atque sacrilegos et alios flagitiosos comprimendos et corrigendos, regem Deus hominibus praeesse voluit, ne aeterni poena supplicii eis reservetur in posterum. Nam illa crimina quae in hoc saeculo puniuntur, profecto in futuro saeculo non nocebunt. Fit igitur in his quod ab Apostolo dictum est: »Si nosmetipsos dijudicaremus, non utique judicaremur. Cum judicamur autem, a Domino corripimur, ut non cum hoc mundo damnemur (I Cor. XI).« Multa enim bona invitis [Col. 0958B] praestantur quando eorum consulitur utilitati, non voluntati, qua sibi inveniuntur esse inimici. Scriptum quippe est quia »qui diligit iniquitatem, odit animam suam (Psal. X).« Igitur amici malignantium hominum sunt illi qui eorum iniquitates corripiunt, et pro commissis criminibus eorum corpora aliqua poena emendatoria puniunt. Peccata enim quae feriri gehennae ignibus possunt, disciplinae sunt verbere corrigenda; ut qui Dei mandata contemnunt, temporali supplicio terreantur. Quod Psalmista dicere videtur cum ait: »In chamo et fraeno maxillas eorum constringe, qui non approximant ad te (Psal. XXXI).« Verum, sicut sub igne aurum rutilat et palea fumat, et quemadmodum sub eadem tritura frumenta purgantur et paleae conteruntur, ita [Col. 0958C] communis poena bonos purificat, malos exterminat. Nam boni quique igne tribulationum excoquuntur, et mali murmurant et puniuntur. In quibusdam autem gravis inest stultitia; et sic eos iniquitas obligat ut a culpa nec poena compescat. Alii vero mala perpeti immerito videntur. Sed haec divinitas fieri sinit ut cruciatibus et flagellis erudiantur. »Flagellat« enim Deus »omnem filium quem recipit (Hebr. XII).« Sed licet non sint omnes filii qui flagellantur, tamen nullus est filius qui non flagelletur. Porro quidam sine verbere relinquuntur. Unde ad aeterna tormenta, mala agendo, liberius festinant. De quibus in beati Job libro scriptum est: »Vidi stultum firma radice (Job V).« Stultus, inquam, [Col. 0958D] firma radice stare conspicitur quando in hac vita continua prosperitate laetatur. Verumtamen in futurum districtus judex tanta adversitate feriet quos reprobat quanta nunc severitate corripit quos amat. Sed ne facinora ad immensum cumulum peccatorum prorumpant, aliqua poena, sicut praemissum est, plecti debent. Nam inordinata pietas cum temporaliter parcit, et ad aeterna supplicia pertrahit et vitia pullulare permittit. Discretionis tamen modus in omnibus est a judicibus observandus; et ut sit ordinata pietas, ad scientiam est transeundum, ut sciat judex quid juste puniat et quid ex misericordia dimittat. Sic denique debet prudentia judicum corda in bonum semper acuere ne aut ipsa prudentia rectitudinis modum excedat, aut simplicitas in ignorantiae [Col. 0959A] fallacia corruat. Porro ipsi reges, imperatores, ac judices, cum justae rationis imperio sceleratos morte puniunt, aut aequitate dictante bella gerunt, nequaquam contra praeceptum legis facere putandi sunt quo dictum est: »Non occides (Exod. XX).« Nam ideo criminosi lege perimuntur ne mortifero peccato perniciosa securitas detur. Et idcirco non injuste bella geruntur ut pax acquiratur. Moyses namque, vir mitis atque sanctissimus, legis divinae mandato multos legitur homines occidisse et multas etiam gentes, Deo sibi ducatum praebente, armis victricibus exstinxisse. Hoc etiam multi alii principes Novi ac Veteris Testamenti divino fervore succensi fecisse leguntur. Timor enim Dei et timor supplicii retrahit hominem a peccato. Verum illa principum [Col. 0959B] vel praelatorum omnium cautela utilis est atque laudabilis in qua totum agit ratio, et furor nihil sibi vindicat. Pro poenitentibus vero Deus episcopum in Ecclesia statuit, quamvis ipse cor contritum et humiliatum non despiciat. Debet enim episcopus quosdam eorum, id est poenitentium, secundum modum culpae in actione poenitentiae a corpore Christi et sanguine separare, et quibusdam certum poenitentiae pondus imponere; qua peracta, reconcilientur, et fidelibus fratribus rursus aggregentur, et in gremium sanctae recipiantur Ecclesiae, a cujus societate aberraverant peccando. Extra quam Ecclesiam non remittuntur peccata; nec quisquam, nisi per eam, vitam potest assequi sempiternam. Ipse denique pro [Col. 0959C] suo officio alios corrigit, et alios erudit, et alios censura justitiae dictante excommunicat. Ipse quoque quosdam nonnunquam objurgare detrectat, quia vel aptius tempus exspectat, vel metuit ne increpati deteriores fiant. Non est enim omnibus hominibus una adhibenda doctrina; sed pro qualitate morum diversa debet esse exhortatio doctorum. Nam quosdam increpatio dura, quosdam vero exhortatio corrigit blanda: Non omnia denique tempora congruunt doctrinae; sed secundum Salomonis sententiam »tempus tacendi, et tempus loquendi (Eccle. III).« Unde etiam saepefatus papa Gregorius in vicesimo Moralium libro dicit: »Sancti, inquit, viri cum vident quosdam sua verba despicere, intelligunt eos divinitus deseri, et ideo gementes conticescunt.« [Col. 0959D] Verumtamen non dicimus ut conticescat episcopus odio malorum hominum territus, sed consilio charitatis; cui jubet Apostolus dicens: »Insta opportune, importune; obsecra, increpa, in omni patientia et doctrina (II Tim. IV).« Haec nos de duabus sufficiat dixisse potestatibus quibus in praesenti vita sancta regitur et gubernatur Ecclesia, quibus etiam post Deum sic illustrari cognoscitur sicut duobus magnis luminaribus, sole videlicet et luna, tota mundi fabrica, aut sicut duobus oculis totum humanum corpus decoratur et illuminatur. Quas nimirum potestates sanctas fore nemo debet ambigere. Ipsas enim Deus et Dominus in sua persona sacravit, univit et sanctificavit. Quibus etiam liber Sapientiae praecipit dicens: »Diligite justitiam, qui judicatis [Col. 0960A] terram. Sentite de Domino in bonitate, et in simplicitate cordis quaerite illum; quoniam invenitur ab his qui non tentant illum, apparet autem eis qui fidem habent in illum (Sap. I).« His, inquam, potestatibus ac principatibus terrenum regnum est distinctum atque dispositum. Unde illi qui hanc positionem ab omnipotente Deo congruo ordine distinctam atque dispositam conantur pervertere, de illorum numero videntur existere qui ignorantes Dei justitiam et suam volentes constituere, justitiae ejus non sunt subjecti. Nonne ipse Deus omnia in numero et mensura et pondere fecit? Nonne elementa hujus mundi, quamvis unum ab altero valde diversum sit, sibi invicem concorda noscuntur? Nonne Dominus in Evangelio dicit: »Omne regnum in se ipsum divisum [Col. 0960B] desolabitur, et domus super domum cadet? (Luc. XI.)« Denique quidam sapiens dicit: »Concordia res minimae crescunt, et discordia res maximae dilabuntur.« Verum nunc operae pretium est illud audire vel considerare quod olim Gregorius papa sanctissimus Sabino Constantinopolitano diacono scripsit. Ait enim: »Unum est quod breviter suggeras serenissimo domino nostro imperatori, quia ego servus ejus, si in ejus mortem vel in Langobardorum consiliis me voluissem inserere, hodie Langobardorum gens nec regem nec duces nec comites haberet, sed in summa confusione essent omnia. Sed quia Deum timeo, in mortem cujuslibet hominis me miscere formido.« Proinde ego non astruo ut liceat [Col. 0960C] cuiquam regi vel imperatori quidquam contra Dei praecepta aut sanctorum canonum constituta facere vel instituere. Sed dico quod, sicut bonus Christianus regum legibus contra Deum constitutis obedire non debet, sic et qui rationabiliter constitutis non obedit, male facit. Nam, sicut beatus testatur Augustinus: »Pax omnium rerum est tranquillitas ordinis. Ordo vero est parium et disparium rerum sua cuique rei dispositio.« Sed, quia jam noster sermo forsitan nimis in longum protrahitur, restat ut amodo terminetur, ne prolixitate sua generet legenti fastidium. Claudendus, inquam, est liber iste, quem ego Dei opitulante clementia, non tumore superbiae, sed fraterno compunctus affectu composui, desiderans ut non tantum hae duae, de quibus [Col. 0960D] hactenus tractavimus, potestates, sed etiam omnes Christi cultores concordes et sibimet invicem sint cohaerentes. Quod etiam praecipit sanctus et sapiens Apostolus dicens: »Pacem, inquit, sectamini cum omnibus et sanctimoniam, sine qua nemo videbit Deum (Hebr. XII).« Hoc quoque mandatum pium ac saluberrimum Christus Dominus suis tradidit discipulis dicens: »Mandatum novum do vobis, ut diligatis invicem (Joan. XIII).« Et passioni jam proximus iterum dixit eis: »Pacem relinquo vobis, pacem meam do vobis (Joan. XIV).« Porro ego praesentem libellum exemplis sanctae Scripturae diligenter corroborare curavi, ne forte inveniatur vacuus et inutilis labor meus. Opto proinde ut omnes qui [Col. 0961A] eum pio et benigno animo suscepturi sunt, valeant [Col. 0962A] semper in Christo Jesu Domino nostro. Amen.


Explicit liber primus.



LIBER SECUNDUS.
[Col. 0961]

[Col. 0961A] Finito praecedenti libello, tacere deliberaveram, id est, a praesenti negotio quiescere, et alias animum applicare, cum ecce venit mihi in mentem illud quod scriptum est, quia »in ore duorum vel trium testium stabit omne verbum (Deut. XIX; Matth. XVIII).« Et mox recaluit animus meus, et opportunum esse judicavi ut de hac eademque re, de qua [Col. 0961B] jam unum librum edideram, facerem et secundum, quatenus duobus libris res una validius firmetur et corroboretur. Porro libro superiori omnem potestatem a Deo esse dispositam satis, sicut reor, ostendimus. Nunc autem legentibus evidenter notificare decrevimus quod ipse. Deus duas specialiter potestates in Ecclesia sua sancta collocavit atque constituit, regiam videlicet et sacerdotalem, non absque magno ac saluberrimo sacramento. Quas duas potestates ipsa Dei sapientia, carnem, in qua videri posset, assumens, in unitate suae personae suscepit, et eas in ea ideo quadam germanitate sibi mutuo sociavit atque conjunxit ut et unum sit in eis vinculum charitatis semper, quod nunquam disjungatur, et ut ambae sibi invicem fideliter adhaerentes mutuo socientur [Col. 0961C] et compaginentur. Vicaria enim sui ope vel opitulatione semper indigent; et nisi sibi invicem conveniant, fluctuat omne corpus Ecclesiae, et per incerta populus evagatur. Proinde quia in duobus praeceptis totam legem et prophetas pendere ipse Dominus dixit in Evangelio (Matth. XXII), et quia charitas gemina esse dignoscitur (duo quippe sunt ipsius charitatis praecepta, sicut jam diximus), duas convenienter potestates Deus et Dominus omnium in Ecclesia statuit, quibus dispensationem omnium quae intra ipsam geruntur committere procuravit. His, inquam, duabus potestatibus quasi alis duabus fulcitur et sustentatur; et his praedita, libero volatu penetrat coelum. Harum etiam industria potestatum olim tam in Judaea quam inter gentiles meruit [Col. 0961D] exaltari et nobiliter sublimari, et harum potestatum pia cura ac vigilanti solertia extendit palmites suos a mari usque ad mare. Quod quomodo contigerit, id est qualiter per has duas potestates, Dei gratia comitante, creverit et adoleverit, pro modulo nostrae scientiae nostris nunc auditoribus referemus. Summatim tamen quaedam perstringam, quia cuncta ad haec pertinentia generatim complecti non valeo. A regibus tamen et prophetis Judaicae gentis exordium sumam. Moyses igitur dux pariter et propheta Israeliticae gentis, ut modo melius Davidico utamur eloquio (Psal. CXXXIV), percussit Aegyptum cum primogenitis eorum, et eduxit Israel de medio ejus in manu potenti et brachio excelso et divisit mare [Col. 0962A] Rubrum in divisiones, et eduxit Israel per medium ejus, et excussit Pharaonem et virtutem ejus in mari Rubro, et transduxit populum suum per desertum, et percussit gentes multas, et occidit reges fortes, Seon regem Amorrheorum, et Og regem Basan, et dedit terram eorum haereditatem populo suo, illum significans regem ac Pastorem mitissimum qui transfert [Col. 0962B] in se credentes per spem et fidem de mortalitate ad immortalitatem. Unde, sicut in libro superiori jam diximus, sacrosancto mysterio in eremo Dei tabernaculum aedificavit, et Aaron consecravit, ac populo divinae legis praecepta proposuit. Aaron vero in virga, quam ei ipse tradiderat, operabatur signa et prodigia coram Pharaone et optimatibus ejus. Post Moysen vero surrexit Jesus filius Nave; cujus imperio impeditus est sol ab itinere suo, donec expugnaret hostes populi Dei. Hic quoque fuit vir magnus et fortis, secundum nomen suum inter reges atque prophetas gerens figuram Salvatoris nostri, qui est Rex pariter et Sacerdos; qui et in figura et mysterio Jordanis alveum transiens, divisit populo terram repromissionis in funiculo distributionis. Post [Col. 0962C] hunc autem Samuel propheta renovavit regnum, ungens Saulem in regem; qui et hostes populi Dei superavit, et fines regni sui fideliter ampliavit. Verumtamen postea fortunae suae prosperitatibus evectus, superbiens, Deo displicuit. Unde pro eo modo dictus propheta frequenter Dominum oravit; sed tamen exauditus non est. Jam enim justo judicio Dei condemnatus erat. Post Saulem autem regnavit David, qui interpretatur »rex fortis,« qui vicit Goliam hostem immanissimum, significans Regem illum fortissimum qui devicit diabolum totius humani generis inimicum. Porro David in toto corde suo dilexit eum qui exaltavit illum, et primus intulit arcam Dei in Jerusalem cum laudibus et gloria magna; [Col. 0962D] ediditque volumen egregium quod appellatur Psalterium. Quapropter transtulit Deus peccatum illius, et confirmavit regnum ejus in multas generationes. Cum enim in occulto, non in aperto, Uriae militis sui uxorem adulterii contagio maculasset, et postmodum ipsum Uriam, ut facinus admissum tegi posset, hostium manibus mala fraude necari fecisset, Nathan illum propheta de suo facinore invectione publica redarguens increpavit, et confessione correptum consequenter absolvit. Post David autem regnavit Salomon filius ejus. Hic condidit templum Domino Deo suo ex lignis imputribilibus et pretiosis lapidibus, in quo sancta figurabatur Ecclesia; et constituit in eo sacerdotum officia in ministeriis suis, et Levitas in ordine suo, ut ministrarent Domino [Col. 0963A] juxta ritum uniuscujusque diei, sicut praeceperat ei David pater ejus. Sed et hic repletus sapientia composuit syrasirim, in quo per epithalamium carmen canit mystice conjunctionem Christi et Ecclesiae. In proverbiis quoque et in interpretationibus factus est admirabilis, et divulgatum est nomen ejus longe lateque. Sed cum polleret magnis opibus et gloria magna nimis, intumescens corde, effrenatus est in libidinem, et exarsit in concupiscentia feminarum alienigenarum, et insuper adoravit deos earum. Quamobrem indignatus est Dominus, et concitavit adversus eum Jeroboam filium Nabat servum ipsius. Scidit quoque regnum de manu filii ejus. Nam in Jerusalem regnavit Roboam filius Nabat. Sed ne in singulis immorer, dum regnaret postmodum [Col. 0963B] in Jerusalem rex Ezechias, et fecisset quod erat placitum coram Domino Deo, juxta omnia quae fecerat David pater ejus, surrexit contra eum Sennacherib rex Assyriorum multo vallatus exercitu. Tunc surgens rex Ezechias et Isaias propheta oraverunt ad Dominum; quos Dominus exaudivit. Et in castris Sennacherib angelus descendit, qui de ejus exercitu centum octoginta quinque millia interfecit. Igitur reges gloriosi a Deo inspirati pro viribus suis sanctam extulerunt Ecclesiam; et eorum pia cura ac vigilanti solertia adolevit primum in Judaea, et demum in gentibus suos palmites dilatavit. Nihilominus etiam sancti prophetae illam suarum virtutum decore pariter ornaverunt, et auro suae sapientiae nobilitaverunt. Constat ergo reges atque [Col. 0963C] prophetas sanctissimos vicaria sui ope semper indiguisse. Ecclesiam autem Synagogam appello; quoniam illa quae in ea fiebant, praesentis Ecclesiae figuram gerebant; et in illo sacrificio Christi figurabatur occisio, cujus sumus sanguine redempti atque reparati. Sed et per Sabbati otium figurabatur requies beatorum. Ipsa etiam Lex Novum Testamentum in figura praecessit. Unde superveniente evangelica luce, umbra consequenter abscessit. Nunc autem sanctorum prophetarum vicem in Ecclesia Christi retinent sacerdotes. Sic enim Dominus ad ipsam loquitur per Isaiam prophetam: »Ecce, inquit, constituam principes tuos sicut antea, et consiliarios tuos sicut ab initio (Isai. I).« Et Psalmista: »Pro patribus tuis nati sunt tibi filii: constitues eos [Col. 0963D] principes super omnem terram (Psal. XLIV).« Igitur regiam et sacerdotalem dignitatem Deus in terris ordinavit sive disposuit non absque magno ac saluberrimo sacramento. Unde congruit et valde conveniens est ut hae duae potestates sibi invicem fraterna charitate semper adhaereant, et ut se mutua sollicitudine tucantur. Nam nisi invicem conveniant, fluctuat omne corpus Ecclesiae, et per devia populus agitatur. His enim duabus potestatibus quasi duabus columnis fortibus atque firmissimis fulcitur atque sustentatur. His etiam duabus potestatibus quasi alis duabus ab adversitatibus mundi hujus fetus ejus ambiuntur ac proteguntur. Illi vero qui his alis ambiri refugiunt rebellare Deo noscuntur. Haec et de regibus [Col. 0964A] et prophetis Judaicae gentis dixisse sufficiat, ut paulatim et seriatim quod proposuimus explanemus.

Igitur postquam Deus ac Dominus noster Jesus Christus hominem quem fecerat morte sua a morte redemit aeterna, et captivitatem nostrae carnis resuscitavit a mortuis et invexit in coelum, vetus evacuatum est testamentum, sicut evacuari solet puerilis aetas fortiori aetate superveniente. Unus enim Deus per sanctos prophetas et famulos suos secundum ordinatissimam distributionem temporum dedit minora praecepta populo, quem timore adhuc alligari oportebat, et per filium suum majora populo, quem charitate jam liberari convenerat. Quorum praeceptorum geruli Christi fuere discipuli qui cognominantur apostoli. Ipsi quippe et eorum sequaces [Col. 0964B] probati in fide, longanimes in spe, potentes in opere et sermone, patientes in tribulatione, et eruditi in omnibus quae fecit ipse Dominus Jesus Christus, abierunt per orbem universum vomere verbi Dei mentes hominum proscindentes, et in eis novorum praeceptorum semina jacientes, et Ecclesiae fundamenta locantes super lapidem angularem Christum Jesum, in quo ambo parietes e diverso venientes, de Judaeis videlicet et gentibus, gemina charitate copularentur. Beatus vero Petrus descendit Antiochiam, et ibi fundavit Ecclesiam, in qua primum a nomine Christi cognominati sunt Christiani. Inde quoque Romam venit; et ibi verbum Domini praedicans, per annos viginti et quinque tenuit ipsius urbis papatum. Ad cujus pastoris solatium [Col. 0964C] divinitus est missus Paulus Apostolus gentium, ut alter alteri solatio esset. Sed hos ambos apostolos Nero saevissimus imperator mortis damnavit sententia. Porro post Petrum apostolum Clemens, vir sapientissimus, ab ipso Petro consecratus, Romanam regendam suscepit Ecclesiam; qui et ipse non multo post maris gurgitibus immersus pro nomine Christi complevit martyrium. Et cum adhuc fere per orbem universum tyrannorum imperio simulacra colerentur, Marcellus urbis modo dictae papa sanctissimus in domo Lucinae matronae, quam Deo dicaverat, ad animalia publica custodienda deputatus, vitam finivit. Et quae major nominis Christiani injuria quam summum pontificem, [Col. 0964D] id est sanctae Romanae praesulem Ecclesiae, jumentorum stabularium esse? Omitto, inquam, multa alia crudelia et exquisita tormenta quibus plures Domini sacerdotes tam Romae quam alias, ut de aliis christicolis taceamus, per annos ferme trecentos et decem ab incarnatione Domini per martyrii coronam ad aeternam pervenere felicitatem. Quo in tempore quisque qui Christiano gregi praeerat jure sacerdotii, ad martyrii tormenta primus rapiebatur, et supplicia graviora patiebatur. Sed postquam populo sedenti in umbra mortis, id est in tenebris infidelitatis, lumen ostensum est veritatis, Constantinus Romanorum clementissimus imperator edicto proprio constituit per totum Romanum imperium templa gentilium claudi, et aedificavit in eadem urbe [Col. 0965A] plures ecclesias; inter quas construxit ecclesiam beati Joannis Baptistae, et beatorum apostolorum Petri et Pauli, quas etiam magnis possessionibus ditavit, auroque et argento locupletavit, atque eorumdem apostolorum sacras reliquias auro purissimo ac gemmis pretiosissimis inclusit. Dedit etiam beato papae Silvestro et successoribus ejus vigorem et honorificentiam imperialem, privilegio suo decernens ut principatum obtineant tam super quatuor principales sedes, Antiochenam videlicet, Alexandrinam, Constantinopolitanam, et Hierosolymitanam, quam etiam super universas per totum orbem Ecclesias, et ut pontifex sanctae Romanae Ecclesiae celsior existat cunctis sacerdotibus mundi hujus. Congruum quoque duxit imperii et regni Romani potestatem [Col. 0965B] in orientali regione transferre, ut ibi lex sancta caput teneat principatus ubi apostolorum princeps Petrus crucis patibulum sustinens occubuit, et ibi gentes colla flectant ubi earum doctor Paulus extenso collo pro Christo martyrio est coronatus, et ibi Domini nostri famulentur officio ubi quondam terreni regis serviebant imperio. Ad summum proinde tradidit Romano pontifici palatium suum Lateranense et coronam capitis sui et chlamydem purpuream et caetera omnia ornamenta imperialia et omnem gloriam suae potestatis et processionem imperialem et dignitatem imperialium equitum palatio praesidentium. Decrevit etiam clericos sanctae Romanae Ecclesiae servientes habere potentiam et praecellentiam, id est, consules atque patricios effici, [Col. 0965C] nec non et caeteris dignitatibus imperialibus decorari, ut sicut ornabatur imperialis militia, ita et ipse clerus ornetur, et sancta Romana decoretur Ecclesia, ut amplissimo honore apex pontificalis effulgeat. Quod privilegium obtulit super corpora sanctorum apostolorum Petri et Pauli, eligens sibi ipsum principem apostolorum ejusque vicarios firmos apud Deum intercessores atque patronos. Et hoc quidem honore dignissimo Constantinus Romanorum clementissimus imperator sanctam Ecclesiam extulit ac honoravit. Verum episcopalis dignitas longe gloriosius a Deo meruit exaltari. Dedit enim eis, id est episcopis, Deus ac Dominus noster Jesus Christus potestatem aperire et claudere coelum hominibus. [Col. 0965D] Quo eos pollere privilegio intelligens memoratus imperator Constantinus, in Nicaea synodo post omnes episcopos ultimus residens, nullam judicii sententiam super eos dare voluit; sed illos omnes deos vocans, non suo eos subesse debere judicio, sed se ad eorum pendere judicavit arbitrium. Nam eorumdem praesulum officium est ab injusto tramite revocare regiam potestatem, et si ei non acquieverit, etiam excommunicare. Quod in veteri lege sancti prophetae fecisse comperiuntur. Nathan quippe propheta, sicut jam praemissum est, peccatum quod rex David fraudulenter et occulte commiserat, ei publice denudavit, et confessione correptum consequenter absolvit (II Reg. XII). Et in Novo Testamento beatus Ambrosius Mediolanensis episcopus [Col. 0966A] majorem Theodosium imperatorem pro suo facinore ab ecclesiastica communione publice palamque suspendit, et ad poenitentiam redegit regiam potestatem. Sanctus etiam Germanus Parisiorum episcopus Aribertum regem Francorum, quia, uxore sua legitima derelicta, duas sibi subintroduxerat uxores, excommunicavit. Et quia correptus non est, Dei judicio percussus, in eadem excommunicatione mortuus est. Necesse est enim ut temeritas malorum principum sanctorum auctoritate praesulum refrenctur et dignis coerctionibus comprimatur: quae si non fuerit digna castigatione restricta praebebit populo facilem peccandi facultatem. Fornicatores autem et adulteros apostolus Paulus a contubernio caeterorum separat Christianorum, ubi cum ejusmodi nec [Col. 0966B] cibum dicit esse sumendum (I Cor. V). Unde merito ab Ecclesia segregantur, et a sacramentis altaris arcentur. Ecclesiasticae vero disciplinae jugum nemo catholicus a cervice sua debet abigere, sed sacerdoti salubria sibi suggerenti parere: quia, sicut Samuel propheta testatur, »melior est obedientia quam victimae, et auscultare magis quam offerre adipem arietum (I Reg. XV).« Obedientia ergo victimis jure praeponitur: quia per victimas aliena caro, per obedientiam vero voluntas propria mactatur. Tanto, inquam, quisque Deum citius placat quanto ante ejus oculos arbitrii sui repressa superbia gladio timoris Dei voluptates suas a se praecidendo debilitat. Obedientia nempe est virtus quae principaliter [Col. 0966C] fidei meritum possidet: qua quisquis caruerit, infidelis esse convincitur, etiamsi fidelis esse probetur; quam qui sacerdotibus non exhibet, Deo repugnare videtur. Ab eis enim, id est a sanctis praesulibus, sicut supra retulimus, per universum orbem quondam fides catholica diffusa est. Apostoli quippe, quorum ipsi sunt haeredes, sive discipuli, adhaerentes Christo summo Pontifici, inventi sunt praecipue persecutionis tempore fide firmi ac religione praecipui et metu mortis interriti. Unde nunc omnis Christianus recte eorum expetit suffragio a peccatorum suorum nexibus enodari, et eos honorat et excolit velut patres atque magistros.

Verum quia de his pro tempore satis jam diximus, decet ut iterum de regum antiquorum magnificentia [Col. 0966D] vel liberalitate, qua sanctam extulerunt Ecclesiam, pauca nescientibus retegamus. Pipinus rex Francorum Adriani papae precibus invitatus Romam venit, et eumdem Romanum antistitem ab infestatione Haistulfi regis Italiae magnifice liberavit, et praedia ei erepta restituit. Adriano vero papae Leo successit; quem Romani multis injuriis affecerunt, et a sua sede pariter expulerunt. Sed et hunc Carolus rex Francorum magnificus Romam veniens loco suo restituit, et inimicos ejus morte mulctavit, multaque in auro et argento ecclesiae beati Petri largitus est munera. Imperatoris quoque Henrici secundi temporibus iterum Romani Clementem papam multis contumeliis affectum a sua cathedra pepulerunt. Quod praefatus audiens imperator Romam [Col. 0967A] venit, et eum in propria sede reposuit. Post decessum vero papae Clementis, rursus Romani quondam inutilem puerum papam ordinaverunt. Sed et hunc Henricus tertius, Henrici supradicti successor et filius, a sede deposuit, et Gregorium sextum illi substituit. Quidam denique regum et imperatorum pro Dei amore et dilectorum suorum expiatione, alios benignitatis fructus indigentibus exhibuere. Alii vero pro sibi subdita gente multas pertulerunt anxietates, et quidam pacem regni suis praetulere periculis. Sed et quidam illorum fures, adulteros et omnes aeque sacrilegos exquisitis interimentes suppliciis, magna populo suo beneficia contulerunt. Alii quoque leges discretione praecipuas et honestas populis tradiderunt. Alii vero fuerunt benignitate [Col. 0967B] praecipui, et alii sensati, et facundia praediti, et alii pacifici, et alii universa morum probitate conspicui. Alii ipsorum etiam diversis aedificiis ecclesias ornaverunt, et alii victricibus armis gentem perfidam a regni sui finibus expulerunt: quibus omnibus indiget Ecclesia. Quidam etiam in suis fundis aedificaverunt ecclesias, in quibus viros posuere religiosos, et eis sua praedia contulerunt, ut ex eorum reditibus viverent, et ibi dein sine sollicitudine nocte dieque Domino ministrarent, homines sanctos et honestos eis praeponentes, quos appellamus abbates, qui eos diligenter divinis mandatis imbuerent, et eis pariter necessaria providerent. Ex eo quoque tempore coeperunt etiam praesulatus honorem quibusque viris religiosis et divinis dogmatibus diligenter [Col. 0967C] excultis regali munificentia tribuere et Ecclesiae Dei pastores dignissimos providere. Qua discreta consuetudine usi sunt multi reges et principes usque ad tempora nostra in promovendis viris doctissimis atque sanctissimis, sicut in superiori jam diximus libro. Unde etiam ille magnus papa Gregorius, cujus hodie sacri flores eloquii redolent in sancta Ecclesia, Mauricio imperatore jubente, consecrari non renuit. Quod et ante eum beatus fecisse legitur Ambrosius Mediolanensis archiepiscopus, vir sanctissimus; qui, Valentiniano imperatore jubente, praesulatum praedictae suscepit Ecclesiae. Hoc etiam fecere multi viri catholici, quos et decorabat morum elegantia atque sanctissima vita. De quorum numero fuisse noscuntur [Col. 0967D] sanctus Andoenus Rothomagensis archiepiscopus et sanctus Eligius Noviomensis antistes, viri Deo gratissimi, sicut eorum indicant actus, qui regis Dagoberti munere pontificari meruere. Verumtamen propter eos qui violenter in Ecclesia se ingerunt, et praesulatus honorem ab irreligiosis principibus pecunia comparant, amantes superbiam et temporalem dominationem cum vana pompa et arrogantia mundi hujus, statuit sancta Nicaena synodus ne quis praeter voluntatem et consensum metropolitani sui ullatenus fiat episcopus. Quod et postmodum venerabiles Romani corroboravere pontifices, videlicet Gelasius, Coelestinus, et Leo sanctissimus, decernentes ut nulla ratione fiat episcopus qui nec a clericis est electus, nec a plebibus expetitus, [Col. 0968A] nec a provincialibus episcopis metropolitani judicio consecratus. Unde salutiferum et opportunum esse speramus ut si rex aut quislibet pius princeps praesulatus honorem viro sancto ordinabiliter tribuere vult, ne hoc suo solo faciat arbitrio, sed consilio et consensu metropolitani episcopi. Nam pro eis qui se contra censuram religiosam provehunt, et culmen regiminis potius sibi rapiunt quam assequuntur, solet saepe dissensio pullulare, et oritur nonnunquam in populo gravis pernicies. Unde nobis cautum fore videtur ut si res hujusmodi, pravorum studiis obstantibus, competenter minime perfici potuerit, ut tandiu differatur donec in generali synodo rationabiliter atque legitime terminetur. Proinde regis officium est etiam [Col. 0968B] dissidentes episcopos reconciliare, sicut multis documentis possumus approbare. Imperatoris quippe Valentiniani junioris temporibus Sixtus Romanus pontifex incriminatus est a quodam Basso. Quod audiens modo dictus Augustus, pia cura jussit concilium celebrari; in quo purgatus est papa Sixtus a crimine, et Bassus condemnatus est. Theodorici etiam regis Italiae temporibus Symmachus sedem obtinuit apostolicam, et eodem die Laurentius provectus est ad eumdem gradum per seditionem. Quod senatus Romanus regi Theodorico intimavit, et ut eis mitteret qui ordinaretur apostolicus suggessit. At ille misit eis Petrum Altinae civitatis episcopum. Sed Symmachus convocavit concilium centum et viginti quinque episcoporum, [Col. 0968C] in quo purgavit se ab his quae ei objiciebantur; et ita demum usque ad diem suae dormitionis permansit apostolicus, et Laurentius privatus est sede sua. Anno quoque Incarnationis Dominicae nongentesimo sexagesimo secundo Octavianus papa, cum de irreligiositate culparetur, Othone Romano imperatore jubente a sua sede expulsus est, et Joannes septimus ei est substitutus. Verum cum modo dictus imperator a Roma discessisset, Romani Octavianum receperunt, et Joannem ab urbe expulerunt, et Benedictum papam ordinaverunt. Quod imperator Otho comperiens Romam rediit, et praefatum papam Benedictum judicio synodali deposuit, et Joannem loco suo restituit.

[Col. 0968D] Itaque, sicut evidenter sermo noster aperuit, regi rite subjacere videntur omnes regni ipsius episcopi, sicut patri filius deprehenditur esse subjectus, non natura, sed ordine, ut universitas regni ad unum redigatur principium. Ad eum denique pertinet illas quae ad querelas veniunt causas in toto regno suo prudenter audire et auctoritatis suae privilegio corrigere vel pacificare. Unde reprehendi a quibusdam solet quod Gregorius septimus consecrari vitavit consensu et licentia imperatoris. Pro qua re dissensio ista processit, et fiunt quotidie caedes Christianorum, et loca Dei sacrata Romano sanguine polluuntur et contaminantur, ecclesiae solo tenus evertuntur, et Christicolae a suis domibus excluduntur, et castella et vici et villae flammis ardentibus [Col. 0969A] consumuntur; et nullus, proh dolor! invenitur qui causam istam caute discutiat, prudenter examinet, ac juste determinet. Clerus et populus in ambiguo positus est, et magniloqui sive magnates nolunt brachia sua, id est vires suas, extendere contra impetum tribulationis; sed facti sunt quique potentes velut arietes invicem se debellantes. Reprehenditur etiam illud decretum ipsius in quo continetur ut nullus episcoporum investituram episcopatus vel abbatiae de manu regis vel imperatoris suscipiat, propter viros sanctos qui dudum regum vel imperatorum munere, sicut supra retulimus, pontificatus honorem recipere non recusaverunt, quod nunquam fecissent, si in hac re culpam latere novissent. Nec, ut speramus, Deus illos tantis miraculis [Col. 0969B] coruscare faceret, nisi eorum vita coram ipso laudabilis exstitisset. Supervacua igitur esse videtur. Porro pompa mundi hujus quibusque principibus superbiae et elationis tumorem ingerere solet; et dum illicita committunt, reprehensoribus suis dicere solent: Nos a nemine debemus judicari, et sub nullius sumus positi potestate; indomabiles se praebentes medicis spiritalibus, id est sanctis doctoribus, qui eorum delicta paterna scirent possentque pietate curare. Itaque in languore suo permanent donec deficiant; non attendentes illud sapientissimum dictum: »Omnia, inquit, mihi licent, sed non omnia expediunt (I Cor. VI).« Qui si Deum timerent, et ignem illum qui paratus est diabolo et satellitibus ejus, nimirum illud animo saepe revolverent [Col. 0969C] quod in beati Job libro scriptum est: »Nunquid justificari potest homo comparatus Deo, aut apparere mundus natus de muliere? Ecce et luna non splendet, et stellae non sunt mundae in conspectu ejus. Quanto magis homo putredo, et filius hominis vermis? (Job XXV.)« Et in libro Sapientiae: »Corpus enim quod corrumpitur aggravat animam, et terrena inhabitatio deprimit sensum multa cogitantem (Sap. IX).«

Verum nunc vereor ne quis me redarguens dicat: Non est tuum, frater, honorabiles ac sublimes increpare personas, quorum peccata Deus judicanda suo reservat judicio. Sed meminerit quisquis ille est quia beatissimus Petrus apostolus, qui caeteris omnibus apostolis praeeminebat, et cui Deus ac Dominus [Col. 0969D] noster Jesus Christus ore proprio locutus fuerat dicens: »Tu es Petrus, et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum, et quodcunque ligaveris super terram, erit ligatum et in coelis, et quodcunque solveris super terram, erit solutum et in coelis (Matth. XVI),« quod hunc Paulus nuper ad fidem conversus ausus est reprehendere, ac divino zelo succensus coram omnibus increpare. Sic etenim idem apostolus Paulus scribens ad Galatas dicit: »Cum venisset Cephas Antiochiam, in faciem ei restiti, quia reprehensibilis erat. Prius enim quam venirent quidam ab Jacob, cum gentibus edebat. Cum autem [Col. 0970A] venissent, subtrahebat et segregabat se, timens eos qui ex circumcisione erant. Et simulationi ejus consenserunt caeteri Judaei, ita ut et Barnabas duceretur ab eis in illam simulationem. Sed cum vidissem quod non recte ambularent ad veritatem Evangelii, dixi Cephae coram omnibus: Si tu, Judaeus cum sis, gentiliter vivis, et non Judaice, quomodo gentes cogis Judaizare? Nos natura Judaei, et non ex gentibus peccatores. Scientes autem quod non justificatur homo ex operibus nisi per fidem Jesu Christi, et nos in Christo Jesu credimus, ut justificemur ex fide Christi, et non ex operibus legis (Gal. II).« Ergo si tantus apostolus, carnis infirmitate praepeditus, reprehensibilis inventus est, quanto magis ille reprehensibilis est cujus cor tumet, [Col. 0970B] et quasi magna cogitans, attonitos habet oculos? Verumtamen ille qui caeteris apostolis eminebat, et quem Dominus Jesus Christus magister optimus ore suo docuerat et Spiritus sanctus illuminaverat, Paulum nuper ad fidem conversum salubria sibi suggerentem humiliter audire non renuit, sed illi penitus acquievit. Homo vero fastu potentiae saeculi hujus praeditus, sicut in libro Job legitur, »in superbiam erigitur, et tanquam pullum onagri se liberum natum putat (Job. XI),« ideoque reatum suum cognoscere et sanctis hominibus assensum praebere detrectat. Verumtamen Deus sapientes homines saepe per simplices quosque solet instruere. Unde et Balaam propheta, qui mercedem amavit iniquitatis, correctorem habuit suae vesaniae animal [Col. 0970C] mutum cui insidere solebat (Num. XXII). Excelsus quippe Dominus et humilia respicit et excelsa a longe cognoscit. Humilia, inquam, respicit, ut attollat, et excelsa, id est superba, ut dejiciat. Quapropter oportet ut quicunque culmen honoris obtinet, se diligenter attendat, et nulla se ipsum adulatione seducat, sed intelligat cum quanto periculo mortis aeternae et cum quanta penuria perfectae justitiae peregrinemur a Domino. Nam licet sint speciosi pedes evangelizantium pacem, evangelizantium bona (Rom. X), tamen de terra sicca pulverem contrahere solent. Et si hoc dispensatores verbi Dei et ministri sacramentorum ejus, quanto magis quaedam provincia magni Regis? Unde Psalmista Domino [Col. 0970D] dicit: »Beatus quem tu erudieris, Domine, et de lege tua docueris eum (Psal. XCIII).« Sed his modo sepositis, operae pretium est beati Papae Leonis Nicolai] decretum nostris auditoribus propalare, et quid de ordinando papa sanxerit nescientibus intimare. Qui cum anno Incarnationis Dominicae millesimo quinquagesimo octavo papae Leoni successisset, anno ordinationis suae secundo concilium habuit in basilica Lateranensi mense aprili, indictione duodecima; in qua residens, omnibus sibi circumsidentibus dixit:

»Novit modestia vestra, fratres charissimi et coepiscopi, inferiora quoque membra non latuit, defuncto piae memoriae domno Stephano decessore nostro, haec apostolica sedes, cui Deo auctore deservio, [Col. 0971A] quot adversa pertulerit, quot denique per Simoniacae haeresis trapezetas malleis et crebris tunsionibus subjacuerit, adeo ut columna Dei viventis jamjam pene videretur nutare, et sagena summi piscatoris, procellis intumescentibus, in naufragii profunda submergi. Unde, si placet fraternitati vestrae, debemus auxiliante Deo futuris casibus prudenter occurrere et ecclesiastico statui, ne rediviva, quod absit! mala praevaleant, in posterum praevidere. Quapropter instructi praedecessorum nostrorum aliorumque sanctorum Patrum auctoritate decernimus atque constituimus ut obeunte hujus Romanae universalis Ecclesiae pontifice, in primis cardinales episcopi diligentissima simul consideratione tractantes, mox sibi clericos cardinales adhibeant, sicque [Col. 0971B] reliquus clerus et populus ad consensum novae electionis accedant. Et ne venalitatis morbus qualibet occasione subripiat, religiosi viri praeduces sint in promovendi pontificis electione, reliqui autem sequaces. Et certe rectus atque legitimus hic electionis ordo perpenditur, si, perspectis diversorum Patrum regulis seu gestis, etiam illa beati Leonis sententia recolatur: »Nulla, inquit, ratio sinit ut inter episcopos habeantur qui nec a clericis sunt electi, nec a plebibus expetiti, nec a comprovincialibus episcopis metropolitani judicio consecrati.« Quia vero sedes apostolica cunctis in orbe terrarum praefertur Ecclesiis, atque ideo super se metropolitanum habere non potest, cardinales episcopi procul [Col. 0971C] dubio metropolitani vice fungantur, qui electum antistitem ad apostolici culminis apicem provehant. Eligant autem de ipsius Ecclesiae gremio, si repertus fuerit idoneus; vel, si de ipsa non invenitur, ex alia assumatur. Salvo debito honore et reverentia dilecti filii nostri Henrici, qui in praesentiarum rex habetur, et futurus imperator Deo concedente speratur, sicut jam sibi concessimus et successoribus illius qui ab hac apostolica sede personaliter hoc jus impetraverint. Quod si pravorum atque iniquorum hominum ita perversitas invaluerit ut pura, sincera, atque gratuita electio fieri in urbe non possit, cardinales episcopi cum religiosis clericis catholicisque laicis, licet paucis, jus potestatis obtineant eligere apostolicae sedis antistitem ubi congruentius [Col. 0971D] judicaverint. Plane postquam electio fuerit facta, si bellica tempestas vel qualiscunque hominum conatus malignitatis studio restiterit ut is qui electus est in apostolica sede juxta consuetudinem inthronizari non valeat, electus tamen sicut papa auctoritatem obtineat regendi sanctam Romanam Ecclesiam et disponendi omnes facultates illius, quod beatum Gregorium ante electionem suam fecisse cognoscimus. Quod si quis contra hoc decretum nostrum synodali sententia promulgatum per seditionem vel praesumptionem aut quolibet ingenium electus aut etiam ordinatus seu inthronizatus fuerit, auctoritate divina et sanctorum apostolorum Petri et Pauli perpetuo anathemate cum suis auctoribus, factoribus, sequacibus, a liminibus sanctae Dei Ecclesiae [Col. 0972A] separatus, subjiciatur sicut Antichristus et invasor atque destructor totius Christianitatis, nec aliqua super hoc audientia aliquando ei reservetur, sed ab omni ecclesiastico gradu, in quocunque prius fuerat, sine retractatione deponatur: cui quisquis adhaeserit, vel qualemcunque tanquam pontifici reverentiam exhibuerit, aut in aliquo eum defendere praesumpserit, pari sententia sit mancipatus. Quisquis autem hujus nostri decreti vel sententiae violator exstiterit, et Romanam Ecclesiam sua praesumptione confundere et perturbare contra hoc statutum tentaverit, perpetuo anathemate atque excommunicatione damnetur, et cum impiis, quando resurgent in judicio, reputetur. Omnipotentis scilicet Dei Patris et Filii et Spiritus sancti contra se iram sentiat, [Col. 0972B] et sanctorum apostolorum Petri et Pauli, quorum praesumit confundere Ecclesiam, in hac vita et in futura furorem reperiat. Fiat habitatio ejus deserta, et in tabernaculis ejus non sit qui inhabitet. Fiant filii ejus orphani, et uxor ejus vidua. Commotus commoveatur ipse et filii ejus, et mendicent, et ejiciantur de habitationibus suis. Scrutetur fenerator omnem substantiam ejus, et diripiant alieni labores ejus. Orbis terrarum pugnet contra illum, et caetera elementa sint ei contraria; et omnium sanctorum quiescentium merita illum confundant, et in hac vita super eum apertam vindictam ostendant. Observatores autem hujus nostri decreti Dei omnipotentis gratia protegat, et auctoritate beatorum [Col. 0972C] Petri et Pauli ab omnibus vinculis absolvat peccatorum.«

Ecce iste papa sanctissimus sano ac saluberrimo consilio et discretione praecipua in ordinatione Domini papae debitum honorem et reverentiam imperatori reservans, illud apostoli Petri mandatum observat quod scripsit idem apostolus in Epistola sua dicens: »Subjecti estote omni humanae creaturae propter Deum, sive regi quasi praecellenti, sive ducibus quasi ab eo missis ad vindictam malefactorum, laudem vero bonorum; quia sic est voluntas Dei ut bene facientes obmutescere faciatis imprudentium hominum ignorantiam, quasi liberi, non quasi velamen habentes malitiae libertatem, sed sicut servi Dei (I Petr. II).« Per terrenum quippe regnum coeleste [Col. 0972D] tunc proficit, dum quod sacerdos non praevalet efficere per doctrinae sermonem, regia potestas hoc agit vel imperat per disciplinae terrorem. Decet igitur ut unicuique potestati suae auctoritatis privilegium sibi semper salvum et incolume perseveret. Denique, sicut Paulus apostolus docet: »Nemo« sacerdotium sibi praeripere debet, »sed qui vocatur a Deo tanquam Aaron. Nam et Christus non semetipsum clarificavit ut Pontifex fieret, sed qui locutus est ad eum: »Filius meus es tu, ego hodie genui te (Psal. II).« Et in alio loco: »Tu es sacerdos in aeternum secundum ordinem Melchisedech (Psal. CIX);« qui in diebus carnis suae preces supplicationesque ad eum qui possit eum a morte salvum facere cum clamore valido et lacrymis offerens, exauditus [Col. 0973A] est pro sua reverentia. Et quidem cum esset Filius Dei, didicit ex his quae passus est obedientiam, et consummatus, factus est in omnibus obtemperantibus sibi causa salutis aeternae, appellatus a Deo Pontifex juxta ordinem Melchisedech (Hebr. V).« Ergo decet ut episcopi quique sequantur formam quae praecessit in capite, ut et ipsi inveniantur digni offerre spiritales hostias acceptabiles Deo per eumdem Christum Dominum nostrum, cujus umbra noscuntur existere. Denique regia potestas spernenda non est; quia regis officium est totum sibi subjectum populum ab errore corrigere et ad aequitatis atque justitiae semitam revocare. Unde in libro Judicum reperies quia antequam regem haberent filii Israel, Jonathas filius filii Moysi, cum inter levitas [Col. 0973B] deputatus esset, praesumpsit sibi sacerdotium; quia unusquisque, inquit, sibi placita faciebat, eo quod non esset rex in Israel (Judic. XVII). Ipsius etiam officium est molas iniqui conterere et de faucibus ejus praedam eripere, ut recte pater pauperum et oculus caecorum et pes claudorum nominari possit et esse. Ipse quoque debet esse sanctae defensor Ecclesiae. Unde honorandus est tam ab omnibus sui regni praesulibus quam a caeteris omnibus quibus praeest, etsi non propter se, vel propter honorem et gradum quem a Deo accepit. Nec nos movere debet quia multi pravi et pauci boni reges inveniuntur. Frumentum enim in comparatione palearum valde exiguum esse videtur. Sed novit agricola quid faciat de ingenti acervo palearum, et novit Deus qui [Col. 0973C] sunt ejus. Sustinet tamen pravos, ut suorum electorum fidem atque prudentiam per illorum perversitatem exercendo confirmet, et quia de numero eorum multi convertuntur et corriguntur. Sustineamus ergo et nos eos quos esse videmus injustos, et amemus eos quos justos esse videmus. Non tamen dico toleremus malos carnali timore, sed Dei amore. Nec dico ut amemus eos exspectantes ab eis pro nostro amore carnalem retributionem, aut ut serviamus eis propter commoda temporalia aut propter gloriam temporalem, nec ut ponamus in eis spem nostram: quoniam maledictus est homo qui spem suam ponit in homine. Nec dico ut exhibeamus eis nosmetipsos ministros ad male faciendum, ut eis placere possimus: quoniam »dissipabit Deus ossa eorum [Col. 0973D] qui hominibus placent,« sicut Psalmista testatur (Psal. LII); sed ut amemus justos quia justi sunt, et toleremus malos charitate illius qui eos nobis aequo judicio praetulit atque praeposuit. Legem quippe non implet nisi charitas. Et si nos diabolus per eos occultus impugnat, clamemus illud Psalmistae: »Deus meus, eripe me de manu legem praetereuntis et iniqui, quoniam tu es patientia mea a juventute mea. (Psal. LXX).« Et precemur illum ut misericordiae suae dulcedinem instillet in nobis. Etenim, sicut testatur Psalmista: »Custodit Dominus omnes diligentes se, et omnes peccatores disperdet (Psal. CXLIV).« Et liber Sapientiae dicit: »Multi potentes oppressi sunt valide, et gloriosi traditi sunt in manus [Col. 0974A] exterorum (Eccli. IV).« Et Job: »Apprehendet impium quasi aqua inopia, nocte opprimet eum tempestas, et tollet illum ventus urens (Job XXVII).« Denique si per eos, id est, si per pravos praelatos diabolus nos instigat verbo aut urget tormento ut malum peragamus, mox illis respondeamus, quia »obedire Deo oportet magis quam hominibus (Act. V).« Nec quibuslibet tormentis exsuperemur, quia »non sunt condignae passiones hujus temporis ad futuram gloriam quae revelabitur in nobis (Rom. VIII).« Proinde movet plerosque quod justi in hac vita multa patiantur adversa, mali vero magnis prosperitatibus gaudent. Sed de suis tribulationibus exsultat Paulus apostolus dicens: »Gloriamur in tribulationibus, scientes quoniam tribulatio patientiam [Col. 0974B] operatur, patientia vero probationem, et probatio spem. Spes autem non confundit, quia charitas Dei diffusa est in cordibus nostris per Spiritum sanctum qui datus est nobis (Rom. V).« Quo Spiritu referti vel inebriati quique viri perfecti omnes adversitates mundi hujus propter eum tolerant qui pro eis mori non dedignatus est. Pro eo, inquam, quod ardenti amore diligitur omnia tolerantur. At impatiens, dum mala quae ei juste a Deo inferuntur pati renuit, non efficit ut a malis eruatur, sed ut mala graviora patiatur. Nemo enim leges Omnipotentis evadit; sed omnis creatura, velit nolio militat Deo et illius subjacet potestati. Sed boni libera voluntate, sicut boni filii, Deo servire noscuntur, et faciunt quod bonum est. Mali quoque Deo [Col. 0974C] serviunt, sed necessitate; et fit de illis quod justum est. Itaque et de bonis et de malis Deus bene facere consuevit. Verumtamen quidquid ab eo fit, juste fit. Igitur aequius est ut nos ejus sequamur quam ille nostram sequatur voluntatem; ut eo ipso quo nos ejus sequimur voluntatem, ordinati esse incipiamus. Unde congruum est ut si quis uspiam est qui duas has de quibus loquimur potestates ab invicem per discordiam sejunxit ac separavit, ne negligat agere poenitentiam, et nequaquam lethali et mortiferae plagae per pudorem addat tumorem. Nihil enim est infelicius, nihil scelestius, quam de vulnere quod latere non potest non erubescere et de ligatura ejus erubescere. Satagat, inquam, qui hoc scelus [Col. 0974D] admisit Deo satisfacere per poenitentiae dolorem et per humilitatis gemitum et per contriti cordis sacrificium, cooperantibus eleemosynis. Non enim praecipitur nobis ut tantummodo cessemus a peccatis; sed et de praeteritis, inquit, deprecare Dominum. Omnibus denique peccatoribus poenitentia necessaria est: quam qui contemnit agere, aut Dei flagello plerumque percutitur, aut morte conteritur. Unde peccatorem admonet liber Sapientiae dicens: »Fili, ne tardes converti ad Dominum, et ne differas de die in diem. Subito nempe veniet ira illius, et in tempore vindictae disperdet te (Eccli. V).« Et de poenitente in libro Job hoc invenies scriptum: »Si reversus fueris ad Omnipotentem, aedificaberis et longe facies iniquitatem a tabernaculo tuo. Dabit [Col. 0975A] tibi pro terra silicem, et pro silice torrentes aureos; et argentum coacervabitur tibi, et afflues deliciis; et rogabis eum, et exaudiet te. Erit Omnipotens contra hostes tuos, et decernens rem et veniet tibi (Job XXII).« Et paulo post: »Qui inclinaverit oculos, ipse salvabitur (Ibid.).« Plura parabam [Col. 0976A] adhuc dicere. Sed ne legentibus taedium ingeram, non placet amplius producere librum ac protelare sermonem; maxime cum super haec omnia multa in altero libro dixisse me recolo, quae semel audisse sapienti sufficere debent.


Explicit liber secundus.




[Col. 0975]
HUGONIS EPISTOLA AD IVONEM CARNOTENSEM EPISCOPUM

(Vide supra, inter Prolegomena ad Hugonem, col. 810. )




[Col. 0975]
VITA SANCTI SACERDOTIS EPISCOPI LEMOVICENSIS AB HUGONE DE S. MARIA FLORIACENSI MONACHO, INNOVATA.
(Acta Bolland., Maii t. II, p. 11, ex ms. Sarlatensi.)





COMMENTARIUS PRAEVIUS.

[Col. 0975] 1. Loca ortu, habitatione, episcopatu, morte, sepultura ac translatione reliquiarum S. Sacerdotis celebria sunt ista. Burdegala, totius Aquitaniae emporium celeberrimum, locus illi aut saltem patri ejus ad hanc vitam natalis obtigit. Succedit urbs Cadurcensis, nobili episcopatu et academia in eadem Aquitania florens: in qua ab ipso episcopo suam institutionem adolescens accepit. In hac dioecesi Cadurcensi idem S. Sacerdos celebriorem fecit vicum Calabrum, prope fluvium, Ausonio et Sidonio Apollinari dictum Duranium, vulgo la Dordogne, quo in loco baptizatus ejus dominium accepit: ibidem postea divino monitu monachus, dein abbas effectus, ibidemque sepulturae mandatus. Propinquus locus hic fuit ei qui nunc Calviacum dicitur: et vetus nomen remanet lacui inter Calviacum et Carluxium, qui ad monasterii jura pertinens adhuc appellatur l'étang de Calabre, uti etiam la Tour de Calabre, turri antiqua cum ecclesia desolata, cujus parochi, addicta olim terra appellatur Bordarium S. Sacerdotis, a ripa fluminis cui adjacet. Ex hoc loco evocatus Sacerdos ad cathedram Lemovicensem, in eadem Aquitania prima, ad Vigennam fluvium vixit reliquum fere vitae tempus: sed praesentiens finem vivendi imminere, reversurus ad monasterium Calabrum, Argentaci, loco ad fluvium Dordoniam inter Bortum et Carenacum sito, vita functus est; et inde ad suum monasterium Calabrum delatus, ibidem sepulturam accepit. Et haec loca ad ejus Vitam pertinent: sed prae illis aliam urbem honestavit Reliquiarum translatione, et miraculis omnipotentis Dei operatione factis, ab eadem adoptatus in praecipuum patronum.

2. Urbs ea est Sarlatum, in ditione Petrocoriensi, cum celebri ordinis Benedictini monasterio sub titulo Salvatoris mundi, quod tabulae abbatiae perhibent a Pipino rege aut ejus filio Carolo Magno fundatum. Ad hoc monasterium, tempore Ludovici Pii, sacra corpora S. Sacerdotis, ejusque matris Mundanae martyris, translata fuisse infra referuntur, dein plurimis claruisse miraculis. Imo et apud Decanum Sarlatensem an. 1663 inveniebatur ms. anni 1542, in quo asserebatur etiam patris Laban corpus ibidem in honore fuisse, tanquam beati. Postmodum Joannes XXII summus pontifex, monasterium illud episcopali fastigio insignivit an. 1317, et ecclesia cathedralis dicata est S. Sacerdoti episcopo Lemovicensi, de quo hic agimus; mensae autem seu redditibus episcopalibus est adjunctum monasterium Calabrum seu Calviacum (contracto forsan nomine quasi Calabriacum) solum duabus leucis Sarlato dissitum, ubi S. Sacerdos vulgo appellatur saint Sardos, Sardou, vel Sardot aut Serdot non autem Saproc, ut quidam Francici scriptores hallucinando indicant. Sub illo autem vulgari nomine duo habentur oppida: unum in Aquitania sub dioecesi Montalbanensi, leucae spatio dissitum a Garumnae ripa, quatuor a Tolosa; alterum S. Sardos, de Granges sive a Grangiis cognominatum in dioecesi Agennensi, tribus ab ea urbe leucis dissitum, una vero ab ostio Loti in Garumnam procurrentis. His adde ecclesiam S. Sacerdotis de Aurenca, nominatam in bulla Eugenii III.

3. Quis primus auctor et quo tempore Vitam S. Sacerdotis scripserit, nos latet. Hugo monachus Floriacensis, qui sub Ludovico VI, cognomento Crasso, circa annum 1130 floruit, in Chronico suo, Monasterii Westphaliae anno 1636 excuso, pag. 127, occasione Ecdicii, filii Aviti imperatoris, ista de Actis S. Sacerdotis scripsit: »Ecdicius, Aviti quondam imperatoris filius, in libro Vitae cujusdam sancti confessoris, nomine et officio Sacerdotis, Lemovicinae civitatis, corrupto nomine (sicut opinor) nominatur Altitius, et hic illum creditur a baptismatis lavacro suscepisse. Cujus pretiosissimi confessoris Vitae seriem, partim in occulto sermone compositam, partim vero scriptorum indicio depravatam conspiciens; nuper corrigere statui, et tempore quo floruit, post multorum annorum curricula moderno tempore designavi. Et de ipsius quidem Sancti virtutibus in eadem [Col. 0977A] serie apertissimo sermone expressi. De hoc autem Altitio illud plane diffiniri nolui, quod evidenti testimonio probare non possum, melius esse credens, quod me latet, seu de quibus ambigo, Deo totum relinquere, quam dubia pro certis proterve defendere. Hoc tamen antiquus ille liber, qui praefati confessoris actus continet, mihi videtur innuere, quod circa hoc tempus, de quo nunc loquimur, memoratus Sacerdos esse potuit infantulus.«

4. Hactenus Hugo Floriacensis, iisdem fere verbis hic usus quibus inchoavit ipsius Vitae prologum. Qui dum antiquum Actuum sancti confessoris librum ait fuisse »in occulto sermone compositum,« videtur mihi intelligere vulgarem Petracoricensium saeculo IX sermonem; ideo occultum, quia saeculo XII, quo florebat Hugo, valde immutatum a forma priori; aut potius quia minime communem, id est ubique terrarum intelligendum, ut erant ea quae conscribebantur sermone Latino. Sic Regino Prumiensis, Hugone Floriacensi saeculis duobus antiquior, in Chronica ad annum 814 dicit, se reperisse eatenus scripta »in quodam libello, plebeio et rusticano sermone composita, quae ex parte ad Latinam regulam correxi, inquit (plane ut Hugo ait de Vita S. Sacerdotis), quaedam etiam addidi quae ex narratione seniorum audivi.« Quem autem plebeium et rusticanum sermonem Regino vocat, is erat haud dubie qui per provincius Romano imperio quondam subjectas usurpatus. a Francis earumdem tunc possessoribus, et patria, id est Teutonica, lingua diu usis vocabatur Romanus, sive ut in quodam vetusto capitulari legitur Rusticus Romanus, quemadmodum etiamnunc vocatur in Hispania aliisque provinciis, corruptus ille ex Latino sermo, quo passim eae regiones utuntur, quae olim Romanae ditionis fuere.

5. Sic autem conscriptum librum accepisse potuit Hugo ab suo coaevo, et monasticae vitae apud Floriacenses. socio, Aimoyno: utpote patria Petracorico, »ex villa (uti ostendit ipse in Vita S. Abbonis, danda ad 3 Novembris) quae vocatur ad Francos, vulgo Villefranche,« leucis solum tredecim remota Sarlato. Acceptum porro non simpliciter Latine reddidit expolivitque, sed quaedam etiam ex suo sensu immutavit; addidit etiam n. 23 quae commoda credebat ad explicandum chronologicam rationem, prout ea tempora ferebant non insulsam, sed quae erudito hoc saeculo plane judicatur vacillare. Hanc autem S. Sacerdotis Vitam, ab Hugone Floriacensi sic exornatam, damus hactenus ineditam; qualem nobis submisit vir in antiquitate historica eruditus, Armandus Gerard, canonicus Sarlatensis, cujus beneficio Sammarthani ediderunt abbatum et episcoporum Sarlatensium seriem. Vitam istam ipse descripsit ex veteri codice ms. de Vitis SS. qui penes eum erat, ubi illa continebatur a pagina versa 88 ad paginam versam 95. Vitae quoque priorem partem contulit cum ea quae in veteri Breviario Sarlatensi est distributa in lectiones per totam octavam recitari solitas. Idem penes se habuit eamdem legendam, veteri sermone Petragorico, non quidem ex vetusto illo contextu transcriptam, quo usus Hugo est; sed ex Latino Hugonis, cui praecise inhaeret, in Romanum, id est vulgare idioma redditam.

6. Ipsam Vitam abbreviavit aliquantulum Bernardus Guidonis, ordinis Praedicatorum, episcopus Lodovensis creatus anno 1324, eamque inseruit suo Sanctorali: quam ex ms. Pragensi nobis anno 1642 submisit Joannes Scholtz societatis Jesu, postea vero eamdem Tutelae Lemovicum, ad calcem eruditae Disquisitionis de saeculo quo idem sanctus vixit, ex ms. codice edidit Stephanus Baluzius Tutelensis: de quare etiam disputasse dicitur Antonius Dadinus Altaserra, antecessor Tolosanus, tomo II rerum Aquitanicarum libro VI, c. 2. Verum hunc illius operis tomum II aliunde non novimus quam ex epistola praedicti Armandi Gerard, ubi etiam Disquisitionis illius ut Gallice scriptae meminit; quam insuper invenimus citatam apud Philippum Labbe tomo II Novae bibliothecae manuscriptorum librorum, ubi pag. 661 et seqq. edidit istam Vitam, cum autographo Sanctoralis Bernardi Guidonis collatam, et in parva capita distinxit. Nos secundam hanc Vitam utpote ex priore exstractam, et omissis miraculis abbreviatam, omittimus, cum apud dictos auctores videri possit.

7. Aliquod etiam Vitae compendium exstat in Breviario Lemovicensi anno 1626 excuso; in qua urbe et dioecesi colitur sub ritu duplici ad hunc quintum Maii, quo die, id est tertio Nonas Maii dicitur, et apud Hugonem Floriacensem et apud Bernardum Guidonis, et in dicto Breviario Lemovicensi, spiritum Deo reddidisse. Eodemque etiam die apud Sarlatenses festum ejus solemnissimo ritu celebratur, et ipse apud Saussaium in Martyrologio Gallicano longo encomio honoratur. Interim vitio amanuensium relatus est ad diem 4 Maii in ms. Adone, quem Romae reperimus in illustri bibliotheca cardinalis Sforza, ubi ista erant inserta: »In Petragoricis natale S. Sacerdotis confessoris et pontificis.« Quae ita leguntur in Martyrologio Bellini Parisis aucto. »In territorio Petragoricensi S. Sacerdotis Lemovicensis episcopi.« Haec inde edidit more suo Molanus in Auctario Usuardi: et Molano solum citato relatus est S. Sacerdos in hodiernum Martyrologium Romanum, uti etiam in Germanicum Canisii. Ferrarius in Catalogo Sanctorum, qui non sunt in Martyrologio Romano, eumdem, quasi a jam relato diversum ad quartum Maii his verbis profert: »Lemovicis in Gallia S. Sacerdotis episcopi.« Dein in notis citantur Tabulae Ecclesiae Lemovicensis, sed in ea colitur die quinta Maii. Dein patria dicitur Burdegala, »ubi corpus jacet;« sed illud est in cathedrali Sarlatensi. Demum additur, »in Vitis sanctorum Galliae apud Renatum Benedictum, presbyterum vocari,« sed in margine indicatur, »S. Sacerdos Latine, Gallice Sainct Prestre« dici. Sed haec Renati marginalis nota per quam ridicula accidit intelligentibus, S. Sacerdotem episcopum, non aliter quam saint Serdot vulgo nuncupari; et ad hunc prorsus impertinens esse, quod appellative sumpta vox Sacerdos, quatenus ordini presbyterali tribuitur, vulgari lingua reddatur Prêtre. Apage ejusmodi interpretamenta, quae nostrum hunc sanctum confundere possent cum aliquo (si quis esset) S. Presbytero; sicut ex tali causa factum diximus, ut S. Monica, Augustini mater, cum S. Prima Ostiensi martyre confunderetur. Sed ad diem quod attinet, malumus nos cum antiquis Actis omnibus, et usu Ecclesia vm Lemovicensis, Sarlatensis, aliarumque vicinarum, malumus proponere ipsa Acta ad hunc diem quintum Maii. »Diem nemine tradente qua facta sub Carolo Magno translatio ad ecclesiam Sarlatensem est, nondum certissime cognovimus,« inquit Vitae auctor. Recolitur nihilominus illa Sarlati officio duplici 3 Julii: et iterum 23 Augusti »Revelatio S. Sacerdotis:« sed de neutra habentur lectiones propriae, ut difficile sit divinare, quid nomine Revelationis intelligatur, aut ad quod tempus ea spectet; vel quae ipsius et Translationis differentia sit; unde Bernardus Guido eas confudit.

8. Major controversia est quonam saeculo et quibus annis vixerit. Altaserram et Balusium secuti Labbe atque le Cointe, S. Sacerdotem ad saeculum septimum aut etiam octavum transferunt: imo Labbe tomo II Novae suae Bibliothecae omnia ad hunc sensum corrigit. Ac primo inter nomina ac gesta Lemovicensium episcoporum pag. 267 ista reperit: »S. Sacerdos natione Burdegalensis, qui veneratur et quiescit apud Sarlatum Petragoricae dioecesis, qui etiam florebat circa annum 517« et recte; sed Labbe addit »legendum 715 aut quid ejusmodi.« Eodem modo pag. 663 quia regnante Clodovaeo rege infra num. 13 dicitur ordinatus episcopus Lemovicensis, ista parenthesi inclusit Labbe. »Forte excidit, aequivoco illi, aut quid simile, vel inepti exscriptoris glossema fuit, unde postea adlecta, quae ad calcem habentur, de tempore quo floruit,« scilicet nobis num. 17. Verum arbitramur omnes illos characteres servandos; sanctumque Sacerdotem tempore [Col. 0979A] Justiniani imperatoris diem clausisse ultimum, forte circa annum 530 ac tum implevisse annos vitae circiter septuaginta, aut saltem ultra sexaginta: itaque de fonte susceptum esse ab Ecdicio, filio Aviti imperatoris, qui anno 467 sub Anthemio imperatore fuit comes et magister militiae in Gallia, et anno 474 a Julio Nepote imperatore patricius creatus, ac vulgo rex appellatus, et sic pro rege Alticio sub initium Vitae, cum Hugone Floriacensi, arbitramur legendum regem Ecdicium, alias enim labyrinthum incurrimus inextricabilem. Dein Capuanum, alibi ignotum damus Cadurcensibus episcopum circa annum 480 inter Alithum, qui cum S. Paulino vixit, et Boetium, qui subscripsit Concilio Agathensi anno 506, et Aurelianensi primo anno 508 aut sequenti. Monachus porro et abbas fuerit factus S. Sacerdos sub finem saeculi quinti: ac post devictum a Chlodovaeo Alaricum regem Gothorum, circa annum 509 episcopus Lemovicensis, approbante ante suum obitum Chlodovaeo: et sic floruerit sub imperatoribus Anastasio, Justino et Justiniano, mortuus circa annum 530 et vere vixerit cum SS. Remigio, Benedicto, Vedasto et Amando. Qui omnes in Actis antiquis notantur, neque ex ullo istis temporibus habito concilio aliquid extundi potest, quod chronologiae isti repugnet.

9. Bernardus Guidonis apud Labbe, quamvis S. Sacerdotem floruisse dicat circa annum 517 (quod et nos tenemus) tamen cum Rusticos duos praeposuisset Exotio, ante annum 560 sedere exorso (uti ex ejus epitaphio et successoris Ferreoli aetate demonstratur) et post Exotium nominasset alios octo; eorum ultimo Caesario subjungit »Roricios sive Ruricios etiam duos, de quorum, inquit, temporibus require in libris antiquis B. Stephani ecclesiae cathedralis,« ac denique, interjectis iterum tribus, nominat Agericum sive Agerium, S. Sacerdotis decessorem in Vita praedicta nominatum. Quod dum facit, et, tibi ipsi repugnans, S. Sacerdotem coaevum pene facit S. Cessatori, qui Caroli Martelli tempore floruit; merito suspectus sit nobis, ne ordo episcoporum apud eum aeque perversus sit in S. Sacerdote quam perversus est in utroque Ruricio, quorum alterum 5 saeculo, alterum 6 floruisse mox probabimus. Sanmarthani, allegato ms. Catalogo Joannis Cordesii Canonici Lemovicensis, Bernardi sententiam amplectuntur circa S. Sacerdotem, circa Ruricios corrigunt; corrigendi tamen adhuc ipsi, quod Synodos quibus interfuit junior, adscribant Episcopatui senioris: Rusticos autem nullos agnoscunt, alios aliquos a Bernardo nominatos praetereunt, tanquam ex sola scriptionis diversitate distinctos et introductos: quod illis libenter assentior, sed pariter judico in Catalogis, pro arbitrio auctorum tam recentium interpolatis alteratisque nullam certam Chronologiam posse fundari.

10. Porro sicuti Sammarthani censent, nullam esse rationem habendam Rusticorum, ut a Ruriciis diversorum; ita existimat Armandus Gerard nec Aggericum quidem Hugonis Flaviniacensis (quod melius Agerium vel Agricium scripseris) distinguendum a Ruricio seniore, inter quem et juniorem sedisse debuit S. Sacerdos. Ratio hujus conjecturae est, quod sicuti a rure Latinis dicebatur rusticus aut ruricius, ita Petragoricis in sua vulgari lingua, in cujus usu istae voces non erant, ab agro dici debuerit agre vel agry. Sic autem scriptum nomen ejus episcopi, qui Sacerdotem praecessit, cum invenisset Hugo Flaviniacensis, cui Latina et genuina episcoporum Lemovicensium nomina minus nota erant, putat eum Armandus, dum Petragoricas voces Latinae formae reddere voluit, nominasse Aggericum, quem debuisset vocare Ruricium. Sunt tamen quibus id dici nulla cum verisimilitudine videatur, et omnino judicant retinendum Agericum, a Ruriciis distinctum: quibus sane nihil est quod prohibeat ipsum interponere. Etenim Ruricium I constat anno 470 fuisse episcopum, et anno 506 propter aetatem ac morbos excusatum quo minus concilio Agathensi interesset; junioris non invenimus notitiam ante annum 535, quo concilio Arvernensi interfuit, idemque videtur usque ad annum 555 aut ultra fuisse in vivis: proinde notabile intervallum temporis statui potest inter utrumque; et locus datur non solum S. Sacerdoti, sed etiam ante hunc Aggerico, saltem ad biennium, si fuit a Ruricio I diversus.

11. Qui utrumque Ruricium conjunxerunt auctores, aliud nullum habuere fundamentum, quam quod Venantius Fortunatus in epitaphio eos conjunxerit ita canens:

Hic sacra pontificum, toto radiantia mundo,
   Membra, sepulcra tegunt: spiritus astra colit,
Ruricii gemini, praenomine, sanguine nexi,
   Exsultant pariter hinc avus, inde nepos.
Tempore quisque suo fundans pia templa Patroni,
   Iste Augustini condidit, ille Petri.

Atqui hic illi non magis dicuntur sibi in episcopatu immediate successisse, quam avus fundasse templum S. Augustini, nepos Petri, prout Bernardus Guido et post hunc alii interpretantur; licet ipsa syntaxis verborum suffragante temporis ratione, potius exigat, ut avus Petro, nepos Augustino fundarit ecclesiam.



VITA S. SACERDOTIS.
[Col. 0979]


PROLOGUS Ex ms. Bibliothecae Colbertinae Parisiis.
[Col. 0979A]

Antiquam seriem vitae gloriosi praesulis Sacerdotis relegens, et in ea quaedam superflua, quaedam autem scriptorum vitio depravata conspiciens, moderno tempore corrigere statui; ejusdemque historiae textum, compendiosa brevitate transformatum et melioratum, lucidius honestiusque depingere. Ad quem poliendum et elimandum composui mihi multas [Col. 0980A] historias, quasi limas, ut nihil habeat nisi splendidum et honestum; et undecunque textum, undecim distinguendo Capitulis, adornavi. Quaedam quoque diversis historiis, ubi opportunum duxi, ex latere in marginibus [(1) 1Kb] subnotavi, ut ex his lector lineam temporum cognosceret, et ex brevi multa colligeret. Adjeci etiam de translatione ejusdem beatissimi praesulis [(2) 1Kb] capitulum unum. Verum non studeo verbum pro verbo transcribere, nec tamen [Col. 0981A] omnino nova pro veteribus endere; sed sensum exsensu, secundum ingenioli mei paupertatem, meliorando depromere; sicut poterit lectoris solertia, utramque seriem perscrutando, facile comprobare. Quod ut facerem domnus Arnaldus [(3) 7Kb] abbas me monuit, ipsius S. Sacerdotis abbatiae provisor; cujus imperium contemnere, multa illius devictus obsecratione, non valui. Compulit me etiam meritum tanti confessoris, et virtutes quae apud ejus sacratissima [Col. 0982A] ossa crebrius fiunt. Et cum cernerem antiquorum tyrannorum historias oratoris facundia excellenter evehi, et hujus sancti atque clarissimi sideris, sancti scilicet Sacerdotis, vitae seriem scriptorum negligentia deprimi; et ita veritatis rationem in eadem serie quasi quibusdam ambagibus occultari, quemadmodum solet aliquando sol nubibus obfuscari; indignum visum est mihi, nec potui ullo modo pati, quin splendidum honestumque aliquid [Col. 0983A] de eo conscriberem; maxime cum et materia non deesset, et antiquarum historiarum ordo huic nostro operi sufficienter suffragari valeret. Denique exigit et meae fidei probatio, ut in Dei laude et sanctorum ejus aliquod opusculum devotus faciam, ad laudem et gloriam ipsorum; quatenus ipsi sancti impetrent mihi, apud judicem et redemptorem meum, veniam delictorum.

Caeterum, de facultate sermonis, in eo spem posui, qui dixit: »Aperi os tuum, et ego adimplebo illud.« Meus igitur pauper affectus illius poterit ditari facultate, ad laudem hujus confessoris, ad cujus vitae seriem aliquid apponere non est laude dignum, sed nefarium: vera enim sanctitas et pura religio non indiget hominum mendacio, sed tunc obscuratur [Col. 0983B] potius cum commento falsitatis involvitur. Potest tamen quorumdam verborum pondere meritum cujuslibet apud homines commendari, et ejus laus oratoris peritia venustari: verum ab omnipotenti Deo uniuscujusque meritorum qualitas, sine orationis interpretatione, dignoscitur.

Haec praemittens, nunc ad invidos verba converto, qui vetera fastidiunt, et nova prosequuntur: et eos moneo, ne meum opusculum, quia novum non est, forte contemnendum existiment: nam omnia vetera, nova fuisse, nulli dubium est. Meminerint etiam, quaeso, quia Moyses natus quarta aetate, ab origine mundi historiae suae coepit exordium; et Josephus, historiae Antiquitatum scriptor, libros Moysi diversa verborum retractavit specie; beatus etiam [Col. 0983C] Hieronymus transferre non distulit, quod jam a veteribus translatum fuerat; adjecit etiam in sua translatione plurima, quae fuerant praetermissa. Possem, si vellem, hic plures commemorare viros, et de modernis exemplum ponere: sed hos tantum inseruisse sufficit. Licet igitur sapienti, sicut existimo, de antiqua re veridicam historiam texere, et pro incultis sermonibus honestiores ponere: valetque quis aliquando, de una eademque re, duplici modo disserere, et in utroque verum exprimere: alterum etiam oratorem saepe videmus, orationem alterius quadam verborum affluentia subornare, et eamdem rem dissimili modo dicere. At scio mihi non licere, quod viris sanctissimis disertissimis licuisse probatur: quia oratorum facundiam non habeo; [Col. 0983D] neque calleo artem per quam haec fiunt; nisi quia, sicut jam dixi, in virtute sancti Spiritus anchoram fidei collocavi. Nam et in praesenti tempore idem sanctus Spiritus luculentam et castigatam sermonis efficaciam, ad multorum aedificationem, quibus vult suggerit qui olim Ecclesiae suae sanctae de [Col. 0984A] Persecutore Doctorem, et de Publicano sua gratia Evangelistam exhibuit. Quo Spiritus fretus, quamvis indignus, tamen hoc onus devotus subire non metuo.



CAPUT PRIMUM. Ortus, educatio, monachatus, dignitas abbatialis.

[CAP. I.] 1. Gloriosus praesul et cunctis in orbe sacerdotibus imitandus Sacerdos, ex Aquitania provincia oriundus, ex clara stirpe originem sumpsit. Qui cum nobilis esset genere, nobilius splenduit probitate vitae. De quo quis vel quantus fuerit, ex his quae sancto cooperante Spiritu, de vitae ejus qualitate, et de multorum miraculorum [(4) 1Kb] copia scribere statui, facile quilibet discere poterit. Hujus ergo [Col. 0984B] pater, clarissimus vir Laban, unus de Burdegalae civitatis primoribus exstitit; mater vero Mundana nuncupatur. Regnabat eodem tempore in Aquitania provincia rex Christianissimus, Anticius [(5) 1Kb] nomine. Accidit autem ut idem rex venerit ad quemdam vicum, nominatum Calabrum [(6) 1Kb] , situm inter Caturcensium et Petragoricorum fines, non longe a fluvio Dordoniae. Et cum ibi aliquandiu persisteret, quadam die assistens ei Laban, praefati viri pater, dixit: »Domine mi rex, si placuerit serenitati tuae honorare me, deprecor ut filium meum unigenitum, quem mihi nuper Dominus dignatus est donare, suscipias ex baptismatis regeneratione.« Cui gratulabundus rex protinus respondit: »Si nostris illum conspectibus praesentas, faciam quod postulas.« [Col. 0984C] Tunc festinus Laban attulit ei filium suum dicens: »Ecce, domine rex, adest filius meus, cujus susceptorem ex sacro fontis lavacro te futurum promisisti.« Et continuo rex, suscipiens ex sacro latice puerum, dedit ei praefatum vicum Calabrum, in quo haec gerebantur, haereditario jure possidendum: idem quippe vicus erat regius fiscus. Et factum est hoc divina dispositione, ut idem puer in baptismatis perceptione Sacerdos appellaretur nomine, officio postmodum magnus in Ecclesia futurus sacerdos.

[CAP. II.] 2. His patratis, traditus est Sacerdos, puer venerabilis, S. Capuano [(7) 1Kb] Caturcensi episcopo, ut eum litteris et disciplina Christiana [(8) 1Kb] institueret: qui Capuanus in illis diebus erat praecellentissimus [Col. 0984D] inter religiosos Aquitaniae praesules. Hoc [(9) 1Kb] vero contigerat omnipotentis Dei dispensatione, quatenus puer sanctissimus a catholico perfectoque sanctitatis magistro purissima fluenta doctrinae biberet; unde demum mentes fidelium, doctor factus egregius, irrigaret: et ne aliquando ab [Col. 0985A] haeretica pravitate circumventus, quorum in illa regione ea tempestate maxima [(10) 1Kb] copia inerat, a recto fidei tramite deviaret. Sic igitur jam nominis dignitate, parentum nobilitate, dono regio sanctique praesulis magisterio, dilectus Domino Sacerdos decorabatur in infantia; quatenus ex hoc mortalibus claresceret, quanta reverentia excolendus existeret, quem tot et tantis muneribus divina largitas praeveniendo sublimaret.

3. Sanctus denique Sacerdos, transactis annis puerilibus, dum doctrinis salutaribus insisteret, et pubescentes annos maturitate vitae transcenderet; coepit cunctos coaetaneos suos virtutum laudibus praecellere. Unde venerabili Capuano, sub cujus degebat magisterio, admodum carus erat, et ei semper [Col. 0985B] assistebat; et ea quae ab ejus ore sitiens hauriebat, in sui cordis armariolo recondebat. Astutiam ejus simplicitas commendabat, et urbanum eloquium modestia temperabat; nec corporis gloriabatur decore, neque extollebatur mundiali favore. Verumtamen cum jam metas juventutis attingeret, in ipsa ferventi aetate coepit mox castitatis amator existere, mundique delectamenta spernere. Nam quotiescunque tentator ad eum veniens tentationis aditum quaerebat, clausum semper adversum se ejus pectoris ostium inveniebat. Quid multa? Cum jam intrinsecus vas sincerum sancti Spiritus existeret, et in ara mentis holocaustum piae devotionis quotidie Deo sacrificaret; memoratus Capuanus episcopus, per angelicam admonitionem, ordinavit [Col. 0985C] eum levitam. Et factum est post hanc ordinationem, ut idem vir sanctissimus Sacerdos magis virtutum jubare claresceret; et omnipotenti Deo, cui dudum ministrabat interius, aeque exterius per ministerium ecclesiasticum deserviret. Et ex tunc coepit in eleemosynae largitatem indigentibus erogare, ac in Dei laudibus perfectius insistere:

[CAP. III.] 4. Erat per idem tempus in jam nominato vico Calabro coenobium, in quo quadraginta et eo amplius monachi morabantur. His ergo dilectus Domini Sacerdos specialiter sedulus ministrabat: ita ut quidquid de facultate propria eis non tribueret, totum se perdere profecto putaret. Et renovata ibi primum Basilica, longa jam vetustate pene consumpta, [Col. 0985D] construxit ibidem habitacula monachis apta. Contulit etiam eidem coenobio eumdem vicum Calabrum, cum appendiciis suis, quem (ut dictum est) a rege Anticio haereditario jure susceperat possidendum. Orabat etiam frequenter, quia didicerat quoniam oportet semper orare et non deficere. Et cum quadam die se in oratione ex more prostravisset, emissa est ad eum divina vox dicens: »O dilecte meus Sacerdos, ingredere coenobium nil metuens, quoniam in ordinem religionis monasticae elegi te, et quia te vas sanctificatum ab ipsis cunabulis exhibuisti mihi, angelicam custodiam deputavi tibi.« Ad hanc vocem coepit continuo magnus levita [Col. 0986A] Sacerdos omnipotenti Deo dupliciter gratias agere, eo quod ab eo facta voce coelitus confortari meruisset, sumptoque religionis habitu, coepit propositi sui normam perfectissime custodire. Verum non est nostrae facundiae depromere, quanta mentis puritas et morum probitas, quanta jejuniorum asperitas, et super omnia lectionum sanctarum intentio, vel quis circa religionem affectus, prae caeteris fratribus Deo et hominibus eum coeperit commendare. His ergo aliarumque virtutum et magis humilitatis privilegio pollens vir sanctissimus, sub Abbatis regimine per septem circiter annos, antequam ad presbyteratus ordinem accederet, Domino militavit. Sicque usum rectae conversationis nunquam deseruit, ut non ante aliis imperaret, quam majoribus [Col. 0986B] debito rationis ordine subjaceret.

[CAP. IV.] 5. Post hos dies factum est, ut vir Domini Sacerdos praefati monasterii fratribus praesideret. His tamen omnibus plus prodesse quam praeesse satagebat. Studebat enim ut eis imitandus existeret, et ut bona opera factis amplius quam verbis ostenderet. Quotidie quidem lectioni vacabat, et tamen omnibus sedulus ministrabat. Ut servus omnium, omnibus serviebat; sed ut judex peritissimus, de criminibus arguebat. Minimus inter omnes apparebat; sed tanquam doctor praestantissimus, eos doctrinis salutaribus edocebat. Sicut pater suavissimus omnes diligebat; sed velut sapiens medicus, quos incorrigibiles praevidebat, a corpore Ecclesiae [Col. 0986C] tanquam membra putrida sequestrabat. Fortitudinem lenitate temperabat, et temperantiam prudentia confortabat: sicque in omnibus actibus suis justus et misericors apparebat.

6. Quapropter omnes qui in eadem provincia morabantur, eum toto nisu diligebant, et magnis laudum favoribus extollebant; et tamen, ut poterat, vitae meritum occultabat, ne si forte favoribus interius intumesceret, in ejus interioribus fructus humilitatis deperiret. Sed nimirum crescebat de eo quotidie opinio famulatrix virtutum, confluebatque ad eum ex diversis regionibus hominum turba non modica. Et quidam quidem veniebant, ut exemplo tanti viri meliores existerent; quidam vero, tantummodo ut eum inviserent; alii autem, ut alimenta [Col. 0986D] corporis vel quaeque necessaria ab eo perciperent; et alii, ut ejus orationibus suas animas Domino commendarent. Quibus omnibus affatim vir sanctissimus divinorum dogmatum pabula proponebat; et, ut cuique opus erat, proficere, secundum quod poterat, insudabat. Cura pauperum et peregrinorum ita ei inerat, ut cum magna mentis alacritate in eorum usibus expenderet, quidquid sibi subtrahere potuisset: unaque admodum vili sui Ordinis veste contentus, nudos vestiebat, et parcimoniam diligebat; et cum sibi parcus existeret, caeteris largus erat.



CAPUT II. Viventis miracula: parentum conversio ad vitam sanctam. Episcopatus Lemovicensis obitus.
[Col. 0987A]

[CAP. V.] 7. Interea vir Domini Sacerdos desiderabat ad presbyteratus honorem conscendere, ut quanto excellentior gradu fieret, tanto liberius Domino vacaret; et quotiescunque sacra mysteria perageret, sese lacrymis in oratione mactaret. Verumtamen, ut tandem hominibus appareret quantae sanctitatis existeret, placuit divinae pietati, ut ejus vitam miraculorum gloria decoraret: quod ita factum est.

8. Erat in suprafato vico Calabro quidam homo, cujus cutem lepra foedaverat. Factum est autem ut quadam die vir Domini Sacerdos ab angelo moneretur, quatenus eum visitaret, et lotis manibus omnia [Col. 0987B] aegritudinis ejus loca palparet. Quod cum fecisset oratione praemissa, hominem continuo sanitati restituit. Habitatores vero loci, nec non omnes regionis illius populi hoc audientes, laetis animis Domino gratias referebant, B. Sacerdotis merita collaudantes.

9. Mundana quoque mater ejus, audiens filium suum tantum peregisse miraculum, benedicebat Domino, cujus ope mirifica cuncta fiunt miracula: et corde compuncta, cuncta deinceps saeculi spernens oblectamenta, filii desiderabat imitari vestigia. Morabatur in illo tempore vir ejus Laban in Burdegala civitate; quo illa dirigens, accersivit eum, mandans illi per nuntium tam spectandum miraculum Dei fecisse famulum. Hoc audiens Laban, [Col. 0987C] glorificabat et ipse Dominum in eo quod factum fuerat.

[CAP. VI.] 10. Cum esset ergo Laban, sicut superius dictum, genere nobilis, Mundana, uxor ejus venerabilis, erat ei moribus et generositate consimilis. Erantque ambo secundum saeculi dignitatem inclyti et facultatum affluentia ditissimi. Quadam vero die venerabilis Mundana ad pedes viri sui procidens, cum fletibus precabatur, ut ambo pariter felici commercio pro terrenis coelestia mercarentur, et S. Sacerdotis imitando vestigia sequerentur; et quemadmodum pariter vixerant carnaliter, viverent et spiritualiter. Quam ejus petitionem Laban exaudiens, corde compunctus libenter assensum praebuit. Diviserunt igitur in duas partes cunctam sui [Col. 0987D] juris substantiam, et unam quidem Ecclesiae Christi tradiderunt, alteram vero pauperibus et peregrinis erogaverunt. Servos quoque ac vernaculos suos liberos abire permiserunt, et reliquam vitam Domino dedicaverunt. Et erant ambo unanimiter, secundum apostoli Pauli praeceptum (Rom. XII, 11), spiritu ferventes, Domino servientes, spe gaudentes, in tribulatione patientes, orationi instantes, necessitatibus sanctorum communicantes, hospitalitatem [Col. 0988A] sectantes, et Domini Jesu Christi vestigia per omnia persequentes: praecipue tamen peregrinos amabant, et in eis suscipiendis liberaliter insistebant.

[CAP. VII.] 11. Quadam die, conveniente viro Dei Sacerdote cum fratribus, more solito, ad horam orationis secundam, contigit ut pater ejus migraret a saeculo. Cumque hoc ei nuntii venientes indicare voluissent, ipse admodum devotissime orationi instabat, ita ut neminem eorum respiceret, donec orationi finem imponeret. Completa vero oratione, patrem jam exanimatum adiit: deinde cum eum jam mortuum in medio expositum invenisset, et interrogavisset horam discessionis ejus, invenit eadem hora illum obiisse, qua ipse ad orationem processerat. Lugebat autem illum tam venerabilis Mundana, [Col. 0988B] quam etiam et parentes ac vicini ejus pariter circumstantes. Quos vir Domini Sacerdos consolans, asserebat illum non esse lugendum, qui Evangeli cum implendo praeceptum, peregrinis et pauperibus devotus erogaverat facultates suarum rerum.

12. Porro iterum eos interrogavit, si condignum ejus funeri praebuissent obsequium. Cui cum respondissent, quod vivificis mysteriis Dominici corporis et sanguinis non participavisset, cum ingenti moerore protinus se in terram prosternens, oravit diutissime. Deinde defuncti manu apprehensa, semel et secundo eum nomine vocavit. Qui continuo ad vocem viri Dei, ac si dormiret, ita surrexit; et circumstantium multitudinem intuens, hujuscemodi verba profudit, dicens: »Hora quidem praesentis [Col. 0988C] diei secunda a saeculo migraveram, sed filii mei meritis concessum est mihi ut iterum ad superos remearem.« Haec eo loquente, stupebant cuncti qui aderant ad tantae rei miraculum, expansisque manibus in altum, ac sublato clamore ad coelum, Domino gratias referebant. Sed cum siluissent, continuo venerabilis Sacerdos communionem Dominici corporis dedit ei; qua ille percepta valde confortatus est. Tunc ante ejus praesentiam idem vir Dei sese projiciens, ad similitudinem patriarchae [(11) 1Kb] Jacob, paternam benedictionem ab eo flagitare coepit. Cui cum protinus benedixisset pater, iterum mox in pace quievit. O laudabile beati viri meritum, per quod pater ad superos reducitur, et corporis Dominici viatico reficitur, ac postmodum quieturus in pace dimittitur.

[Col. 0988D] [CAP. VIII.] 13. His peractis quae diximus, coepit fama beati viri hac illacque diffluere, et odor sanctae ejus conversationis finitimas regiones perfundere. Unde Lemovicensi episcopo [(12) 1Kb] Aggerico beatae memoriae decedente, vir Dei Sacerdos in cathedra sublimatur ejusdem Ecclesiae, ad honorem Dei, electione cleri et favore populi, Francorum rege Chlodovaeo [(13) 1Kb] seniore illius provinciae Principe [Col. 0989A] etiam collaudante. Sicque per aliquot annorum [(14) 1Kb] curricula eamdem gubernavit Ecclesiam Dei providentia. Verumtamen, quoniam ne aliquibus fastidium generemus, verbositatem fugimus, et brevitati animum applicamus, nunc ad ejus transitum flectamus articulum.

[CAP. IX.] 14. Sentiens igitur Sacerdos beatissimus, sancto sibi revelante Spiritu, extremum diem sibi imminere, valedicens fratribus Lemovicinam civitatem deseruit, et natale solum repetere studuit. Ibi namque divina praeordinante gratia, cupiebat ut ejus conderetur corpusculum, ubi religionis sumpserat exordium. Qui cum iter faceret, venit ad quamdam villam quae Argentacum nominatur, ibique. jam diu maceratus dolore, gravi afficiebatur [Col. 0989B] acredine. Sed cum paululum respirasset, ovorum edulium postulavit. Quod discipuli ejus audientes, alimentum quod quaesierat, sollicite per omnes villae incolas quaeritare festinaverunt; et non invenientes, statim magistro annuntiaverunt. In eadem quippe villa germen gallinarum, milvorum et accipitrum hactenus infestabatur improba voracitate, ita ut vix ibi aliquando aliqua potuerit gallina durare. Quod ut vir sanctus comperit, illam avium importunitatem ita compescuit, in hoc, inquiens, ambitu villae nulla deinceps avium rapacium gallinas audeat infestare. Cujus servi Dei edictum inviolabile permanet in sempiternum [(15) 1Kb] . Mira res! verum hoc uno satis patet indicio, quod potenti virtute pontificalis dudum auctoritas homines ligare poterat et solvere. [Col. 0989C] Vere enim illius erat discipulus, qui in navicula positus, surgens imperavit ventis et mari, et facta est tranquillitas magna. Sic quondam beatissimus Martinus, Turonum archiepiscopus, mergos a praeda fluminis prohibuit, et rapacem ingluviem eorum compescuit. Paruerunt volatilia Martini praeceptis; obtemperant adhuc accipitres Sacerdotis famuli Dei interdictis. Ipse [(16) 1Kb] , precamur, precibus nos solvat a criminibus, et sic defendat supplices, ut nunc conservat alites.

[CAP. X.] 15. Vir igitur Domini Sacerdos, praesul sanctissimus, videns diem supremum sibi illuxisse, discipulos convocat, corpusque suum Ecclesiae, in qua exordium religionis sumpserat, reddi imperat. [Col. 0989D] Demum, cum divinis mysteriis exitum praemunisset, [Col. 0990A] et discipulis suis omnibusque ibi convenientibus sacrae exhortationis multa affamina perorasset, et se spiritualesque filios, quos deserebat, omnipotenti Deo commendavisset, tertio nonas Maii spiritum coelo reddidit: qui choris nunc Angelicis circumseptus illi proximus exstat, cui in terra positus militabat. Sic enim Dominus noster Jesus Christus in terris positus Patrem exorabat: »Pater, volo ut ubi ego sum, illic sit et minister meus.«

16. Magistrum igitur exanimem videntes discipuli, qui eum fuerant comitati, aiebant, nimio intrinsecus moerore correpti, »Cur, Pater, huc moriturus advenisti? Cur nobiscum tam parvissimo vitae termino degere voluisti? Cur nos, Pater dulcissime, relinquis orphanos?« His et hujuscemodi questibus [Col. 0990B] discipuli satisfacientes dolori, magistri praecepta complere studentes, ejus exanimes artus navi imponunt, et per Dordoniae alveum iter arripiunt ad praedictum [(17) 1Kb] monasterium. Et cum jam appropinquarent ad matris domini Sacerdotis diversorium; ecce B. Mundana, luminibus orbata, filii tendebat ad exsequias. Quo cum manibus famulorum sustentata venisset, mox ad fluminis littus meruit recipere lumen divinitus. Nunc sicut in altero miraculo fecimus, dilectum Domini Sacerdotem beatissimo Martino Turonum archiepiscopo comparemus. Martinus [(18) 1Kb] matrem suam a gentilitatis convertit errore, Sacerdos Praesul sanctissimus exemplo continentiae provocavit matrem ad emendationem vitae: ille per fidem matrem illuminavit intrinsecus, hic [Col. 0990C] illuminavit extrinsecus ad laudem et gloriam Domini nostri Jesu Christi, qui cum Patre et Spiritu sancto vivit et regnat per omnia saecula saeculorum. Amen



CAPUT III. Ratio temporis: sepultura: translatio corporis Sarlatum.

[CAP. XI.] 17. Floruit autem S. Sacerdos reverendus episcopus Augustorum Anastasii [(19) 1Kb] et Justini Senioris [(20) 1Kb] Justinianique temporibus, sibi ad invicem succedentibus; Chlodovaeo [(21) 1Kb] , filio Childerici, Francorum et Aquitanorum tenente monarchiam. Hunc Chlodovaeum [(22) 1Kb] S. Remigius baptizavit. Hoc etiam tempore eximus monachorum legifer [(23) 1Kb] Benedictus, [Col. 0990D] et B. Amandus [(24) 1Kb] et S. Vedastus episcopi, [Col. 0991A] et alii plures viri sanctissimi floruerunt. Exstitit etiam vicesimus [(25) 7Kb] nonus Lemovicensis ecclesiae episcopus a B. Martiale, primo ejusdem civitatis episcopo, Petri apostolorum principis [(26) 1Kb] discipulo.

18. Gloriosissimo praesule Christi Sacerdote, sicut jam dictum est, vinculis corporis absoluto, monachi saepe fati monasterii corpus ejus sanctissimum de navi deponentes, et suis humeris imponentes, ecclesiae, cujus Domino donante abbas exstiterat, intulerunt. Quis tunc ibi conventus virorum ac mulierum advenerit, quaeve pompa ecclesiasticorum ornamentorum delata fuerit, supervacuum dicere duximus; videres tamen ad ejus exsequias convenire gaudentes pariter et lugentes. Gaudebant, quia tanti [Col. 0991B] confessoris suscipiebant patrocinium; lugebant, se amisisse dulce solatium. Lacrymas cohibere non poterant pietatis affectu, sed consolabantur corporis ejus adventu. Carmina sic simul et lacrymas effundebant, exsultabant pariter et dolebant.

19. Omnes tamen pariter suavissimo reficiebantur odore, et simul inaestimabili propinabantur dulcedine. Nam totum viri Domini corpus divino fragrabat nectare, ac si fuisset perfusum pretioso aromate. Angelorum chorus comitabatur in coelis, quem chorus virtutum semper fuerat comitatus in terris. Cum ejus vero sanctissima anima tripudiantes angeli Dominum collaudabant, et homines in terris positi funeris exsequias honorifice procurabant. Sic itaque in memorata basilica, Deo favente, reverendissimi [Col. 0991C] praesulis Sacerdotis reliquiae feliciter fuerunt reconditae.

[CAP. XII.] 20. Longo vero post tempore, dum piis lacrymis S. Mundana filii sui semper rigaret mausolaeum, sub Wandalica [(27) 1Kb] persecutione, gladii procubuit interemptione; et propter insuperabilem Christi confessionem, martyrii sustinuit immolationem. Porro corpus ejus, a fidelibus collectum, et juxta filii sui reverendissimi ac sanctissimi Sacerdotis [Col. 0992A] praesulis sepulcrum diligenter est humatum; ibique divina opitulante gratia multa fiunt miracula, praestante Domino nostro Jesu Christo, qui cum Patre et Spiritu sancto vivit et regnat, per omnia saecula saeculorum. Amen [(28) 1Kb] .

[CAP. XIII.] 21. Optimo Imperatore [(29) 1Kb] Carolo Magno imperialia sceptra tenente, et Ludovico Pio filio ejus sub patris imperio in Aquitania regnante, sicut Actuum eorum libellus testatur, multa in regno Aquitanico monasteria ab eodem rege Ludovico fuerunt reparata, multa et a fundamentis constructa, quibus nunc veluti quibusdam luminaribus decoratur tota Aquitania. Hujus exemplum non modo episcoporum multi, sed et laicorum quam plurimi aemulati, collapsa restaurare, et nova monasteria [Col. 0992B] certabant construere. Hoc etiam tempore, in ejusdem provinciae corpore, a religiosis viris [(30) 1Kb] restaurata est ecclesia Salvatoris mundi in vico Sarlatensi, qui est situs in pago Petragoricensi. Sicque factum est, Dei operante clementia, ut ecclesias quas praefatus Imperator Carolus Magnus devastando laeserat bello, quod multis annis gestum tandem peregerat contra Waiferum [(31) 1Kb] tyrannum, et Hunaldum qui post Waiferi mortem Aquitaniam occupaverat, Ludovicus filius ejusdem imperatoris repararet. Quas omnes ipse piissimus imperator Carolus Magnus immensis auri et argenti ponderibus, gemmarumque pretiosarum exornavit muneribus amplissimis et honoribus ditavit, et insuper, quod est pretiosius, sanctissimis reliquiarum patrociniis [Col. 0992C] insignivit. Inter quas idem princeps, dominus amabilis Carolus [(32) 1Kb] Magnus honestavit, imo sanctificavit hanc, de qua loquimur, ecclesiam de Sarlato non modica portione ligni crucis Dominicae: quod, ut in quibusdam [(33) 1Kb] Actibus ejus legitur, ipse imperator [(34) 1Kb] cum multis aliis reliquiis detulerat ab Hierosolyma.

[CAP. XIV.] 22. Ea tempestate monachi ejusdem ecclesiae Sarlatensis ad superius nominatum vicum [Col. 0993A] [(35) 1Kb] Calabrum, jam pene in solitudinem redactum, abeuntes, una noctium, utriusque sanctorum, sanctissimi scilicet Sacerdotis et matris ejus S. Mundanae martyris sepulcra confringentes, et eorum sanctissima corpora inde colligentes et secum deferentes, intra praescriptam ecclesiam Salvatoris mundi dignissime tumulaverunt. Haec omnia ita contigisse, sicut praetaxavimus, diligenter investigando cognovimus: diem tamen in quo haec facta sunt, nemine nobis tradente, nondum certissime novimus. Nec mirum si nos latet hujus rei notitia, cum constet quod per illa eadem tempora [(36) 1Kb] , bellis praepedita, tota Gallia totaque Aquitania liberalium artium pene caruerit disciplina.

23. Verum ut ab iis, quae celebriori fama feruntur, [Col. 0993B] notitiam capiat lectoris sagacitas, illius temporis, quo beatissimus Sacerdos floruit, et illius quo in Sarlatensi vico corpus ejus translatum fuit, brevi admodum ratiuncula declaravimus. Computantur quippe a passione Domini usque ad transitum S. Martini anni [(37) 1Kb] quadringenti duodecim; et a transitu S. Martini, usque ad obitum Chlodovaei filii Childerici, cujus tempore floruit S. Sacerdos, anni centum duodecim. Sunt igitur a passione Domini usque ad obitum hujus Chlodovaei, anni [(38) 1Kb] quingenti viginti quatuor. Item ab obitu Chlodovaei usque ad decessum Caroli Magni, cujus tempore Sarlatensis locus restauratus est, sunt anni [(39) 1Kb] trecenti et unus. Haec tamen quae scripsimus probabili ratione ab antiquis historiis sparsim relegendo [Col. 0993C] collegimus, et coram Deo positi meracissima veritate tantummodo loquimur; et omissis incognitis ea quae certissime novimus, ad honorem tanti confessoris fideliter explicavimus.



CAPUT IV. Miracula post Translationem [(40) 1Kb] patrata, atque imprimis injurii contra sanctum puniti.

24. Recenti tempore, quo in praedicta sancti Salvatoris ecclesia gloriosi praesulis Sacerdotis fuerunt membra recondita, ipso sancto Parasceves die, pistrinum monachorum forte coepit exuri. Sic cum incendium illud tertio jam accensum colligeretur fuisse exstinctum, longo fomite iterum resumpto robore reaccensum, per vicina quaeque late dispergitur. [Col. 0993D] Tunc repente fit clamor, fragor exoritur, catervatim concurritur, et incassum hinc et inde focus invaditur. [Col. 0994A] Nam minax flamma, primo per vicinarum domorum fastigia sparsim porrigitur; ac demum impetus earum, agente vento, ad ipsam S. Salvatoris basilicam usque provehitur. Verumtamen ad funes [(41) 1Kb] signorum concurritur, sonus eorum procul diffunditur; omne ornamentum quod erat in eadem basilica festinanter colligitur, pretiosissimi confessoris corpus foras extrahitur, et auxilium ipsius sanctissimi pontificis devotissime ab omnibus qui aderant inclamatur. Interea loci cernitur ab oriente advenire nubecula, quam cunctis videntibus candida praecedebat columba. Tunc nubecula illa, rapido flatu acta, ubi super illa incendia sua dilatavit velamina, mox ingentis aquae coepit inundationem emittere. Cerneres elementorum conflictum, ignis tamen [Col. 0994B] est superatus divinitus. Est operae pretium tanti miraculi pensare sublimitatem. Quis non stupet, cum ad invocationem dilecti Dei Sacerdotis obscuraretur coeli serenitas; et cum subita pluviae inundatione superata incendii sedaretur immanitas? Fatendum sane est, et absque ulla ambiguitate credendum, ad ostendendum sancti Sacerdotis meritum (cujus corpus inclytum tam ibi nuper fuerat Deo favente translatum) super ejus basilicam, ad ipsam sanctificandam et ad sedandum idem incendium, ipsum advenisse Spiritum, qui in similitudine columbae in Jordane flumine requievit in Christo; et tanto signo Dominus operans, ipsamque suam sanctam ecclesiam sanctificans, ab imminenti incendio per hujus inclyti confessoris meritum tunc liberavit; et, ut in [Col. 0994C] sequenti pandemus [(42) 1Kb] opusculo, multa postmodum miraculorum gloria decoravit; quod quaesumus faciat propitius, ad laudem et gloriam nominis sui, semper. Amen.

25. Leo papa [(43) 1Kb] sanctissimus ecclesiam Salvatoris mundi et beatissimi confessoris Christi Sacerdotis, privilegio suae sanctitatis munire decrevit: in quo privilegio anathematizando prohibuit, ne quis praesumptione vel arrogantia elatus, aut parentum generositate tumidus, seu quovis alio modo, non electione legitima monachorum ibidem servientium, ipsius ecclesiae audeat invadere dominatum, aut res ad eam pertinentes ullatenus diripere, minuere vel alienare. Quod quidam Hubertus, tonsura [Col. 0994D] clericus, actu vero sacrilegus, pro nihilo ducens, Wilielmi comitis fultus praesidio, arripuit dominationem, [Col. 0995A] sive praedictae ecclesiae congregationem: qui bonis omnibus locum exspolians exinanibat, et quotidie pessimabat. Sed cum quadam die membra sopori stravisset, ecce dominus Sacerdos, duobus comitantibus per visum, apparuit, atque temeritatem illius coercendo, ita redarguit: »Cur, inquiens, hominum nequissime, contra apostolica decreta hujus sanctae ecclesiae res invadere praesumpsisti? Cur abbatis nomen et tyrannidem assumpsisti? Cur monasterii supellectilem exportasti?« Et hoc dicens, baculum, quem in manu gerebat, in sublime erexit ut eum percuteret: sed, ut idem Hubertus postea retulit, precibus comitantium revocatus, baculum a verbere retinuit. Miser vero de lectulo surgens, primum quidem visionis horrorem vehementer expavit, [Col. 0995B] deinde phantasiae spiritu se delusum autumans, ad pristinum errorem paulatim relabendo rediit. Verumtamen dum furit; et dum secundum similitudinem serpentis et instar aspidis surdae et obturantis aures suas, protinus ad crimina ruit; ecce iterum ipsi dormienti altera nocte sanctus pontifex severior assistens, ait: »Quomodo te habes, Huberte? Vigilasne, an dormis?« At ille pavore percussus illico respondit: »Quis es, domine?« Cui vir sanctus intulit: »Nonne me nosti? nonne me jam dudum vidisti? Cur me proterve sprevisti?« His dictis coepit caput ejus verberare, ac caetera membra quae gerebat fuste dolare. Tunc miser primum, »Parce, domine, parce, domine,« coepit ejulando clamare. Demum culpam jam sero clamitans, [Col. 0995C] a lectulo desilivit, sicque demum amens effectus, cunctis qui aderant mirantibus per monasterii claustrum diffugiens, in quoddam tuguriolum, hominum visus fugitando se contulit. Viatores quidam comprehendentes eum ad eamdem ecclesiam continuo reducunt, ibique eum diligenter custodiunt. Tunc populi per universam illam provinciam, quae facta fuerant audientes, Salvatori Christo gratias referebant, sanctique Sacerdotis praedicabant merita collaudantes. Ille vero moriens et crebro, »Mea culpa, sancte Sacerdos, inquiens, debitas poenas luit.« Omnibus vero qui hoc audierunt patenter innotuit, qua poena dignus sit, quisquis injuste super gregem Christi tyrannidem arripit, et qui tanquam fur ecclesiasticas res male disperdit. Petragoricensis comes [Col. 0995D] [(44) 2Kb] Wilhelmus, qui contra Apostolica praecepta venditor ecclesiae, de qua loquimur, exstiterat; adjunctis utrisque manibus reductoque ore ad aurem, [Col. 0996A] ac omni deformitate membrorum deturpatus, ingratam vitam duxit fine tenus.

26. Calviniacus est vicus, in confinio Petragoricorum et Caturcensium. Hujus vici incolae ad B. Sacerdotis monasterium venire consueverant. Quadam igitur die quidam illorum ex more veniebant; pauper vero quidam cum sua conjuge ceram et vinum de penuria sua coemerat, et sequebantur praecedentes. Sed dum, ut diximus, tardiori calle iter caperent, et soli incederent, fit eis obviam unus ex parasitis cujusdam militis; flasconemque vini, quem ferebant, violenter extorsit. At illi iter propositum expeditius peragentes ad supradictum veniunt monasterium. Tunc expansis manibus in terram se projicientes, de illata sibi injuria a Deo et ab [Col. 0996B] ejus famulo, sancto videlicet Sacerdote, expetunt ultionem. Ille interim qui flasconem rapuerat, ex eo sibi potum porrigi postulabat. Hi autem qui adstabant vinum ex supra memorato vasculo fundere cupiebant: sed nec pessulum quidem, quo desuper muniebatur, eximere praevalebant. Demum lancea pessulum effringentes, vini liquorem ex eo elicere non poterant. Et dum haec fierent, auctor flagitii divinitus percussus a daemone corripitur, atque in seipsum debacchando sceleris ultor efficitur. Manus enim proprias et brachia furibundis depascebat dentibus, et omnes quos poterat saevis dilaniabat morsibus. Qui tandem apprehensus, atque duris funibus adstrictus, vitam exhalavit protinus. Illo igitur terribiliter mortuo qui adfuerunt, flasconem cum [Col. 0996C] vino ad beatissimi Sacerdotis monasterium detulerunt, et ad memoriam tanti miraculi in eadem ecclesia suspenderunt.

27. Quadam autem die cuidam ardore febrium aestuanti, per visionem ostensum est, ut si de vino flasconis, quem praecedente sermone notavimus, biberet, statim convalesceret. Quo hausto, morbo fugato, confestim convaluit; et non solum huic profuit, sed etiam multis aliis, vinum illud ad medelam, quandiu durare potuit. Sicque quod uni fuit ad interitum, multis aegrotantibus attulit remedium.

28. Aestivo tempore quidam causa devotionis ad S. Sacerdotis oratorium venerant, et expleta oratione [Col. 0996D] remeabant. Hi vas vinarium, quod oenophorus vocitatur, propriis humeris deportabant, ut ex eo horis competentibus potantes sitis ardorem refrigerarent. Contigitque eos in itinere caloris et sitis [Col. 0997A] pariter ardore fatigari: qui nimia anxietate compulsi, assident potationi; rursusque iter corripientes, acrius ab aestu afficiuntur sitientes. Tunc anxii, »Bibamus iterum, inquiunt, quia S. Sacerdotis non deerit munus.« Quo dicto ad se applicantes oenophorum, summo tenus invenerunt plenum; propinatique iterum arripiunt iter. Quo mature confecto, sub unius hospitii culmine se collegerunt; ibique iterum ex eodem vase bibentes, mirabantur, saepius illud plenum reperientes. Ad hoc spectaculum multi conveniebant, et toties bibebant quoties veniebant, ac si ab eo vinum non effunderetur. Igitur praefati peregrini, retrogrado calle revertentes, tam miraculi asserunt praeconia, per omnia divulgantes: oenophorum etiam secum in testimonium ad [Col. 0997B] monasterium reportantes, et in ecclesia suspendentes laetabantur, Domino gratias referentes.

29. Alio quoque tempore, dum ad sancti praesulis Sacerdotis ecclesiam quidam advenirent, canis forte in itinere comitabatur, qui gregem ovium cujusdam rustici in via aggrediens, per pascua latratibus agitabat, sed a domino suo revocatus, iterum cum eis gradiebatur, sicque illi ad monasterium venerunt, et perfectis pro quibus venerant, iterum ad propria repedabant. Interea opilio, turbati gregis querimoniam ad dominum referens, animum ejus maligna acuit furore. Tunc rusticus ille, hostiliter armatus, obvium se praebuit remeantibus peregrinis, et coepit eos afficere injuriis, offerentibus eis propter id quod canis fecerat legitimam emendationem. [Col. 0997C] Verumtamen cum adhuc in eos saeviret, et sarcinulas eorum hac illacque dispergeret, illi S. Sacerdotis auxilium invocare coeperunt: proclamationes vero eorum ille rusticus irridebat. At illi relinquentes ibi quae secum tulerant, ad S. Sacerdotis recurrunt ecclesiam. Illis vero ibidem persistentibus, mox rusticus ille gravi membrorum conteritur dissolutione: quem parentes gremio vanni compositum ad saepe nominati sancti studuerunt bajulare propitiatorium. Solemnitas ejusdem Christi confessoris celebrabatur ipso die; et ecce jam sole ad occasum vergente, praefati rustici portitores, ecclesiam irrumpentes, testem tanti miraculi eumdem rusticum exhibent, quid contigerat indicantes. [Col. 0997D] Rusticus autem ille contumax, omni membrorum destitutus officio, expiravit noctis in medio.

30. Miles quidam, a S. Sacerdotis monasterio rediens, obvium habuit quemdam, qui contra eum noxam admiserat, et ad idem monasterium orandi gratia veniebat. Miles vero ille, metu ac reverentia [Col. 0998A] confessoris Christi Sacerdotis, cujus stupenda miracula frequenter viderat, et fieri saepius audiebat, eum impune praeteriens abiit. Alter vero eques, qui praecedentem militem a longe sequebatur, eumdem peregrinum in eadem via offendens, de reatu illo, quem contra praefatum militem perpetraverat, illum arguere minisque terrere tentabat. Sed peregrinus ille, in B. Sacerdotem confidens, nullum equitem in eo itinere se formidare respondit. Tunc eques, existimans quod eum contemneret, superbia tumens, impulit calcaribus equum, et in cum irruit, tunicamque quam capiti suo propter aestum superposuerat, ei diripit, ac post se in sella complicavit. Peregrino autem illi, sancti praesulis auxilium imploranti, continuo tunica capiti ejus superponitur: [Col. 0998B] et ille eques improbus, fracta coxa devolvitur. Equus vero furiis agitatus in jacentem invehitur, et per campum palantem aggreditur, et apprehensus confestim moritur. Eques vero, dum ad sancti ferretur ecclesiam, die octava postquam haec fuere peracta, in ipso itinere moritur. Et sic eum vivens, cujus contempserat meritum, non meruit habere propitium.



CAPUT V. Beneficia sanitatum, S. Sacerdotem invocantibus impensa, malevoli puniti.

31. Huc usque disseruimus qualiter Domini pontifex Sacerdos tyrannos atque superbos persequendo contriverit: sed amodo referemus, quomodo supplices potenti virtute signorum refovendo juverit. [Col. 0998C] Verum quoties sancti videntur in quemlibet inimicorum Dei exercere vindictam, sicut in passione apostolorum Petri et Pauli legimus Simonem Magum ab alto eorum imperio corruisse; scire debemus quoniam Dominus est, qui per sanctos suam operatur justitiam, justo judicio puniens inimicum ad laudem et gloriam nominis sui sanctorumque suorum. Tanto ergo metuendi sunt ipsi, quanto constat quia ubique praesens est, et maxime locis suo sanctorumque suorum nomini consecratis, qui ad inferendam per manus eorum malefactorum ultionem, quo modo et cum voluerit invalidus non est. Sicque quisque sanctus, dum subjectos ab adversariorum injuria suo merito defendit, et impios [Col. 0998D] justo Dei judicio punit, plurimis ad se confugiendi aditum aperit: et dum aliquando superbum perimit, ne loca sacra temerare audeat, profecto ad se confugientibus remedium securitatis praestat.

32. Generalis conventus, secundum morum antiquorum, in Caturcensi territorio, in loco qui PonsRode [(45) 2Kb] dicitur, agebatur, et plurima populi multitudo [Col. 0999A] illic advenerat, fideliumque devotione inclyti Sacerdotis venerabile corpus eo allatum fuerat Erat autem in eadem regione quaedam matrona nobilis, quae juvenem caecum a nativitate alebat pro Dei amore. Caecus vero ille ubi audivit tanti confessoris feretrum illic esse delatum, rogare coepit matronam illam, cujus sustentabatur eleemosyna, ut sibi candelam emeret, quam ipse ante praesentiam hujus sancti poneret, si forte illum Dominus per ejus meritum illuminaret. Cui praedicta matrona respondit: »Ego vice tua candelam, quam sancto illi cupis afferre, libenter praesentabo: quia qui tibi ducatum praebeat, in tanto tumultu populi, invenire non valeo.« Confluebat nempe ad praedicti sancti reliquias plurima populi multitudo. Tunc matrona [Col. 0999B] fecit quod promiserat, et mox sibi contigit ut volebat: nam ipsa eadem hora, qua illa ante viri Dei praesentiam candelam posuit, ille caecus a nativitate intra domum ejus, per ejusdem sancti meritum, lumen coeli videre meruit. Stupentes autem qui aderant, illico illum qui caecus fuerat, ante praesentiam viri Dei produxerunt, et innumeras gratiarum actiones Deo et Sacerdoti sanctissimo pro tanto miraculo reddiderunt.

33. Puella quaedam, quae a daemone vexabatur, ad S. Sacerdotis azylum sananda deducitur. sed cum jam aliquot dies exegisset, et per eam malignus spiritus multas blasphemias emisisset, quas hic inserere longum duximus, divina gratia, per ejusdem Christi confessoris merita, tandem a daemone est liberata.

[Col. 0999C] 34. A partibus vicinis puer quidam decennis ad S. Sacerdotis ductus monasterium fuerat, qui ab ipso nativitatis suae tempore auditu, visu, nec non et linguae usu caruerat: sed cum ibidem aliquandiu pernoctaret, et minime convalesceret, taedio affectus ad propria remeabat. Verumtamen cum nec spem quidem sanitatis, ab eadem rediens ecclesia, secum reportaret, subito auditum, visum, et linguae pariter usum, in eodem positus recepit itinere.

35. Septennis item puer, cui linguae negabatur officium, a patre suo adductus est ad hujus sancti tumulum, ut ibi recipere mereretur sanitatis commodum: [Col. 0999D] sed cum ibidem una tantum nocte excubias peregisset, et quod quaerebat non impetrasset; rediens in crastinum, antequam propriam ingrederetur patriam, verbositate nimia longa rupit silentia.

36. Quaedam item mulier oculorum privata lumine, S. Sacerdotis venit ad limina, poscens ejus juvamina: quae dum in ejus posita est basilica, magna hominum stipata caterva, post multa precamina, [Col. 1000A] clara recepit lumina. De cujus (oculorum) scrobibus magnus rivus emanans sanguinis, ipsam testatur meritis illuminatam praesulis.

37. Mulier autem altera, Lemovicae incola, bissena per (annorum) curricula membris nervorum praepedita, hujus sancti suffragia quaesivit . . . credula votiva ferens munera ad ejus sancti limina. Quae mox recepto robore, laeta de tanto munere, in Sacerdote famulo glorificabat Dominum.

38. Alio tempore adolescens quidam hujus sancti antistitis venit ad monasterium. Hic ab ipso nativitatis exordio linguae caruerat officio: sed mox sanatus, plurima formabat lingua famina, et laudum reddens munera, redit laetus ad propria.

39. Item alio tempore in praescripta basilica operans [Col. 1000B] Dominus, tria operatus est pariter miracula, ad declaranda S. Sacerdotis merita. Nam quadam ipsius Christi confessoris solemnitatis die, adstante ibi frequentissimo conventu populi, mutus verborum fudit organa, lucisque caecus meruit cernere crepuscula, et mulier quaedam languida membrorum recepit officia, quae in grabato ante altare Salvatoris mundi fuerat deposita.

40. Factum est alio tempore, redeunte eadem ipsius eximii confessoris gloriosa solemnitate, et adveniente ad ejus venerabile templum numerosa populi multitudine, ut duo nihilominus pagenses convenirent, qui ambo filios suos parvulos, usu linguae carentes, sanandos adducerent. Horum parvulorum alter tam vocis quam omnium membrorum [Col. 1000C] amiserat officia pariter: qui ambo continuo sospitate recepta, divina opitulante gratia, per S. Sacerdotis merita, laetabundi remearunt ad propria

41. Vir quidam nobilis, nomine Eubolus [(46) 1Kb] , propter suam animam quemdam alebat inopem: inops namque ille surdus et mutus, hac illacque discurrens, dum multis calamitatibus premeretur, ad hunc nobilem virum se contulerat, nec patrem aut matrem praeter eum alium noverat, sed hunc Dominus operans illi patronum provisoremque providerat. Quadam igitur die ille miles ingenuus, fama praeclarissima B. Sacerdotis excitatus (quae per totam illam regionem emanabat de virtutibus, quas Dominus per ejus meritum operabatur, apud dictum [Col. 1000D] monasterium) direxit illuc hunc pauperculum, ut ei sua miseratione subveniret, sicut alios curare consueverat. Vernaculi vero praefati Euboli ante S. Sacerdotis praesentiam venientes, oblationis munus quod detulerant obtulerunt, ac demum pro pauperis illius salute rogaturi iidem se in terram praecipitaverunt. Sed dum imminente jam nocte, vigiliarum excubias ibidem peragere, sicut eis a domino suo imperatum fuerat, disponerent; mox a custodibus [Col. 1001A] ecclesiae foras secedere praecipiuntur. Illi vero quod vi non audebant, verbo tantum resistebant, et nullo modo exire volebant. Verumtamen cum intelligerent quoniam ibidem, sicut disposuerant, illa nocte manere nequibant, nomen S. Sacerdotis invocare coeperunt. Quid plura? Inops ille surdus et mutus a nativitate, continuo coepit loqui et audire. Tunc qui huic gaudio interesse potuerant, ingenti laetitia perfusi reddebant laudum praeconia Domino omnipotenti, qui sui famuli Sacerdotis precibus illi misero largitus fuerat sanitatis munus. Seniores vero loci, curatum inopem, quod nomen suum nunquam [(47) 1Kb] audierant, et primo quo voraci debuisset nomine nesciebant, Salvatum appellaverunt. Qui diu postea in eodem permanens monasterio, multis advenientibus [Col. 1001B] cuncta quae modo diximus, saepius replicabat.

42. Dies Paschae sanctissimus illuxerat, et ad S. Sacerdotis ecclesiam non minima plebis multitudo confluxerat: inter quos quidam Ademarus, illustris genere, a Montiniaco [(48) 1Kb] castello convenerat, et in eadem ecclesia paschale sacramentum percepturus, dum missae peragerentur officia, persistebat. Hic autem Ademarus litterarum disciplinam, cui a parentibus traditus fuerat, praedo factus comtempserat; et innumeris saepe calamitatibus mercatores peregrinos, seu quoslibet viatores per provinciam illam euntes, finitimosque ruricolas vexare consueverat, et in hujusmodi studiis animi sui sinum laxaverat. Verum cum, sicut jam dictum est, in medio [Col. 1001C] populi intra ecclesiam B. Sacerdotis incolumis adstare videretur, et evangelii lectio recitaretur, in pavimento subito corruit. Nam, ut ipse postea retulit, ante oculos ejus S. Sacerdos, episcopali infula decoratus apparuit, et virga, quam manu gerebat, collum ei percutiens, eumdem cadere compupulit. Sed confestim a circumstantibus est sublevatus, et intra claustri ambitum deportatus. Expleta vero missae celebratione, continuo abbas cum fratribus adfuit accersitus. Tunc aeger ille crimina cum misera mente pertractans, et vicinam mortem nimium pertimescens, omnipotentem Dominum peccando irritavisse, et S. Sacerdotis se iram promeruisse, lacrymando confitebatur. Abbas autem, [Col. 1001D] nec non et omnes monasterii fratres qui aderant, ei condolentes, canonicum habitum ei continuo tradiderunt, et ad poenitentiae remedium eum protinus admiserunt. Ille vero obliquo collo tota hebdomada miserabiliter aegrotavit, et die octava tandem exspiravit. Mors ejus plurimos terruit, et dum hujusmodi verentur exitum, satagebant offerre Domino poenitentiae fructum.

43 Seguinus quidam monachus, saecularis et vagus, S. Sacerdotis exstitit: hic tamen erat eloquentia [Col. 1002A] (famam) promeritus, et litterarum scientia fultus, et primoribus patriae notissimus. Quodam vero tempore cum quodam potente, non longe a monasterio, morabatur apud castrum quod Carlutium [(49) 1Kb] vocitatur: nam regulae jugum ferre non poterat, sed ecclesias circumquaque plenus jam gloria ventilabat. Natalis Domini dies, toto orbe celeberrimus, imminebat; et miles ille potens in B. Sacerdotis ecclesia vigiliarum excubias agere disponebat. Quem praedictus monachus a bono proposito deflectere cupiens, omne illius noctis officium se ibidem celebraturum, ac si in memorata ecclesia positus esset, ex integro repromisit. Praevaluit itaque monachus ille, militemque retinuit: qui postquam est cibo vinoque repletus, cum quodam sacerdote [Col. 1002B] in contigua capella se collocavit: et cum indulgeret quieti, ecce S. Sacerdos adstitit, dicens ei: »Cur hic, Seguine, dormiens, poculo inebriaris oblivionis? An non potius oporteret te cum reliquis fratribus esse, et debitum officium Domino persolvere in tam praecipua solemnitate?« Cui cum respondisset ille: »Quis es, domine?« S. Sacerdos severius in eum respiciens: »An non me nosti? Cur alumnum tuum Sacerdotem fugitando declinas?« Et cum haec dixisset, continuo per capillos a fulcro eum extrahens, caput ejus ad humerum inclinavit: demum illum ante altare projiciens, immanissimis verberibus cecidit. Audires eminus ictuum crepitus vocemque dolentis. Quid multis memorem? Seminecem eum deseruit. Haec omnia praedictus presbyter fieri vigilans [Col. 1002C] conspiciebat, sed ingenti pavore percussus, quid deberet agere nesciebat. Sed dum jam transacta nocte lucis aurora conaretur emergere, surgentes undique viri per castellum, mirabantur omnes cur in tam praecipua solemnitate moraretur presbyter celebrare officium nocturnale: qui etiam usque ad ostium capellae venientes, capellanum surgere praecipiunt irridentes. At ille, eorum affamine ac vicinitate roboratus, surrexit; et ostium eis aperiens, quod factum fuerat intimavit. Tunc illi attoniti, tanto viso miraculo, eodem comitante presbytero, concito gressu ad beati confessoris Christi domicilium convenerunt; et dum fratres ejusdem loci missarum solemnia peregissent, eos in unum convocant, et quod factum fuerat indicant. Monachus vero miserabiliter [Col. 1002D] exstinctus, exemplo videntibus deservit, ne vagi et instabiles contra auctoritatem regulae fiant, et sive intra ecclesiam sive extra consistant, divinum officium nunquam praetermittant.

44. Tempore alio mercatores, cum suis sarcinis ad urbem Tolosanam euntes, per Sarlatensem villam proficiscebantur ad praedictam urbem. Hi celebri fama virtutum gloriosi praesulis Sacerdotis excitati, ad ejus oratorium venientes, et oblationis officia [Col. 1003A] persolventes, se suaque omnia Domino et S. Sacerdoti commendaverunt. Quos etiam abeuntes, et propositum iter agentes, quidam maligni comprehendentes, in quoddam municipium adduxerunt, et loris durissimis manus post terga religaverunt, eorumque pedes compedibus ferreis constrinxerunt. Qui cum triduo detinerentur, et multorum tormentorum generibus macerarentur, S. Sacerdotis auxilium invocare coeperunt. Adfuit eis clementia miserantis Domini, sui servi pulsata precibus; et ecce tertia nocte subito vincula dissolvuntur, eorum pedes relaxantur, et captivi crudeli custodia liberantur: [Col. 1004A] mox retrogrado calle redeuntes, et catenarum vincula in Salvatoris mundi ecclesia suspendentes. Demum illi qui eos comprehenderant poenitentia ducti, ibidem eos sunt secuti: sicque omnes unanimiter salvatori et liberatori Domino sanctoque Sacerdoti gratias referebant. Multa [praetereo] quae Salvator operatus est postmodum, ad laudem sui sanctissimi Sacerdotis praesulis, Sarlatensis Ecclesiae Patroni miraculorum gloria decorati, et facit visibiliter quotidie incessanter: quod et quaesumus faciat, ad laudem et gloriam nominis sui, per infinita saeculorum saecula. Amen.




ANNO DOMINI MCXXX
LAMBERTUS AUDOMARENSIS LIBER FLORIDUS
[Col. 1003]



[Col. 1003]
NOTICE SUR LE LIBER FLORIDUS LAMBERTI CANONICI MANUSCRIT DU XIIe SIECLE; PAR JULES DE SAINT-GENOIS, PROFESSEUR-BIBLIOTHÉCAIRE A L'UNIVERSITÉ DE GAND.
Extrait du Messager des Sciences historiques de Belgique.



LIBER FLORIDUS LAMBERTI CANONICI, MANUSCRIT DU XIIe SIECLE.

[Col. 1003B] La bibliothèque de la ville et de l'Université de Gand possède aujourd'hui au delà de 600 manuscrits, la plupart intéressants pour l'étude du droit, de la théologie, de l'histoire générale et de l'histoire de notre pays. Parmi ceux qui se distinguent par leur haute antiquité, il faut placer en première ligne le recueil connu par les bibliographes sous le [Col. 1004B] titre de Liber floridus Lamberti canonici.---C'est une de ces encyclopédies indigestes, telles qu'on en rencontre souvent parmi les monuments littéraires du moyen àge, et qui, à une époque où il y avait peu de livres, présentaient, resserrées en un volume, les principales notions scientifiques dont on pouvait avoir besoin.

[Col. 1005A] Une encyclopédie de ce genre, dont la réputation est très-grande, existe à la bibliothèque royale de Bourgogne, à Bruxelles; nous voulons parler du Trésor des Sciences, de BRUNETTO LATINI, dont M Fl. Frocheur a donné une description détaillée dans le Trésor national, année 1843, 2e série, t. II, p. 157-175 [(1) 1Kb] .

A la bibliothèque de Liége, il existe aussi quelques compilations de ce genre; mais elles sont d'une date postérieure.

Dans la première partie de la notice que M. Walwein de Tervliet publia sur les mss. de notre bibliothèque, en 1815, nous trouvons la description suivante de ce curieux recueil:

»No 197. Libellus chronologicus historicus a Lamberto [Col. 1005B] Onulphi filio canonico sancti Audomari, de diversorum auctorum floribus contextus, petit in-folio.---Ce ms. sur vélin, contenant des figures coloriées, est écrit vers l'an 1125. La collection est assez précieuse.«

En rendant compte à la Commission d'histoire, dans les séances des 5 et 6 décembre 1834 [(2) 1Kb] , des manuscrits de la bibliothéque de Gand qui offrent de l'intérêt pour l'étude de nos annales, M. Warnkónig entre dans quelques détails sur le mérite du Liber floridus, qui est cité avec éloge dans plusieurs manuscrits du XIIIe siècle. Dom Berthod en parle dans sa notice sur les mss. de la Belgique. Parmi les chroniqueurs qui se sont surtout servis du Liber floridus, il faut citer Jean de [Col. 1005C] Thielrode, qui écrivait à la fin du XIIIe siècle [(3) 1Kb] , ainsi que l'historien Brugeois Custis [(4) 1Kb] , et, tout récemment, Pertz y a recouru dans le 1er volume de ses Monumenta Germaniae historica.

Dans son introduction à l'Histoire de la Flandre et de ses institutions [(5) 1Kb] , M. Warnkônig nous parle encore du Liber Floridus, et assure qu'une copie plus ancienne en existe dans la bibliothèque ducale [Col. 1006A] de Wolfenbuttel.---Ce savant écrivain en a extrait un fragment de chronique fort connu, intitulé Genealogia comitum Flandriae [(6) 1Kb] .

Il existe un Liber floridus à la bibliothèque de Douai; il porte le no 740 des mss. C'est une copie, du XVe siècle, des parties historiques du ms. de St-Bavon.

Comme la plupart de ces mentions ne font connaître qu'imparfaitement une des plus curieuses compilations qui existent, nous avons cru faire plaisir aux bibliographes, en donnant ici une notice détaillée des 192 traités contenus dans ce volume.

Quant à l'auteur, Lambert, on connaît peu de chose de sa vie; on sait qu'il était fils d'Onulphe et chanoine de St-Omer. Dans le tableau chronologique, [Col. 1006B] dont nous parlerons plus bas, au no 23, le Liber Floridus contient cette phrase: MLXXVII, VI kal. febr. Onulfus canonicus pater Lamberti qui librum scripsit, obiit. Nous voyons par ce peu de mots qu'Onulfe, père de Lambert, était aussi chanoine, et qu'il mourut le 26 janvier 1077 (1078); cette circonstance, on le voit, nous sert à déterminer à peu près l'époque à laquelle le volume fut écrit [(7) 3Kb] . Au fol. 154 ro, se trouve l'arbre généalogique de Lambert, du côté maternel: Genealogia Ovdvini et Heimerici decani filii sui. On y voit que sa mère s'appelait Ève, le père de celle-ci Baduif; son grandpère Heimeric, son bisaïeul Ouduinus. Revenons maintenant au recueil lui-même.

Le volume connu à la Bibliothèque de Gand sous [Col. 1006C] le titre de Liber Floridus est un gros manuscrit infolio, sur vélin sale, fort manié, endommagé, et quelquefois illisible en plusieurs endroits. Il contient 287 feuillets, sur les marges desquels on a écrit des notes, que des relieurs maladroits ont découpées en partie. Il y a quelques feuillets doubles, repliés en dedans. De nombreuses miniatures, des lettres en couleurs, des encadrements de toute espèce, ornent [Col. 1007A] ce volume. L'écriture, qui est de différentes mains, ne paraît pas être postérieure à l'année 1125. La reliure est moderne; au dos on a mis Floridus Lamberti---Dares Phrygius.

Au verso de la première feuille de garde, on lit: In hoc codice continentur sermones domini Gerrici abbatis,---liber sancti Bavonis Gandensis ecclesie, etc. Cette inscription nous apprend que ce manuscrit appartenait à la bibliothèque de St-Bavon. Le recto de la 1re feuille contient la détermination grammaticale de quelques mots latins; au verso se trouve une liste de personnages auxquels on doit des découvertes et des inventions utiles. Une petite chronique termine ce feuillet; les quatre dernières lignes portent: »Lidricus harlebeccensis primus comes flandrie, [Col. 1007B] anno d. DCCXCII regnare cepit. Balduinus ferreus quartus comes flandrie, anno d. DCCCLXII Judith, filiam regis Karoli calvi cepit. Godefridus, filius eustachii, comitis bolonie, anno d. MXCVIIII hierusalem cepit; Rotbertus quartus Xus comes Flandrie godefridum hierosolomitis terre regem constituit.«

Les recto et verso de la 2o feuille contiennent quelques indications chronologiques; au bas, à l'année 1097, la mention sommaire de la prise de Jérusalem.

Le recto du feuillet 3 est diviséen 7 colonnes, renfermant la liste: 1o des rois d'Assyrie: de Bélus à Tonos; 2o des rois de Perse: d'Arbace à Denis; 3o, 4o et 5o des rois de Rome et des empereurs romains: [Col. 1007C] de Janus à Henri IV; 6o et 7o, des rois de France: de Pharamond à Philippe II.

La compilation proprement dite ne commence qu'au folio 3 vo, par ces mots: Incipiunt capitula Lamberti in Floridum.---Dans le prologue qui suit, l'auteur qui s'y nomme LAMBERT, FILS D'ONULPHE, CHANOINE DE St-OMER, explique les motifs de son entreprise et déclare avoir appelé ce livre Floridus, parce qu'il en a composé le contenu: de diversorum auctorum floribus.

Vient ensuite la table des 190 (192) traités, qui sont contenus dans ce manuscrit. Nous donnerons ici les titres de ces traités, tels qu'ils se trouvent dans cette table, ou tels qu'ils sont indiqués en tête de chacun d'eux, lorsqu'ici le titre est plus explicite. [Col. 1008D] Quand ces titres expliquent suffisamment le sujet du traité, et quand le traité même présente peu d'intérêt, nous nous abstenons d'y ajouter des éclaircissements. Lorsqu'il nous a été possible de découvrir les auteurs de ces différents traités, nous en avons fait mention. Mais nous proclamons l'insuffisance de notre érudition, pour rendre complètes de semblables recherches. Raban Maur, le vénérable Bède, Isidore de Séville, etc., sont, au reste, les sources ordinaires où sont puisées les rares notions scientifiques de cette époque. Il est d'ailleurs [Col. 1008A] encore à remarquer, que les auteurs où les encyclopédistes du moyen âge ont puisé sont souvent cités furtivement et pris les uns pour les autres: ainsi on trouvera St-Jéròme pour St-Chrysostome, Fredegaire pour Grégoire de Tours, etc.; dès lors on concoit que les recherches se compliquent de nouvelles difficultés.

Fol. 5 ro à 13 vo.---No 1. Prologus Odonis, episcopi Cameracensis. C'est une dissertation théologique sur le péché et la perfection chrétienne. Au folio verso, on lit quelques vers sur St-Omer. Au-dessous, dans un médaillon carré est représenté le Saint, assis sur une hémisphère, dans l'attitude d'un prélat qui bénit; quelques mots relatifs à sa vie y sont joints. L'explicit de ce traité se trouve au folio [Col. 1008B] 10 recto. Là commence un autre traité, intitule: Judaeus quidam disputans cum Gisleberto, abbati Westimonasterii [(8) 1Kb] .

Le folio 13 ro est rempli par une grande miniature, censée représenter le château de St-Omer, avec ces mots: Sithiu villa, id est Sci Audomari castrum. Au-dessous, un moine, probablement le chanoine Lambert lui-même, qui écrit dans unc cathèdre, entourée des noms des abbés de St-Omer: de Saint-Bertin à Otger.

Au folio 13 vo, une courte chronologie de l'Ancien Testament, à partir de Moïse.

Fol. 14 ro à 16 vo.---No 2. Ordo miraculorum Christi Jhesu, secundum Matheum, Marcum et Lucam atque Johannem; biographie sommaire de N. S. [Col. 1008C] Jésus-Christ, tirée des Evangélistes. Au folio 15o: Descriptio Odonis, episcopi Cameracensis super canones Evangeliorum. C'est un traité sur la concordance des Evangélistes.

Fol. 17 à 18 vo---No 3. Freculfus episcopus de Judeorum judicibus et regibus; chronologie sommaire des juges et des rois d'Israël.

Fol. 19.---No 4. Sp(h)era triplicata gentium mundi: Gentes Asie, Europe, Africe diverse. Au milieu du texte est représentée une mappemonde, contenant la liste des peuples de l'Asie, de l'Europe et de l'Afrique. Parmi ceux de l'Europe, on cite les Alamanni, Zelandini [(9) 1Kb] , Morini, Suevi, Burgundiones, Huni, Tungri, etc.---Les limites des trois parties du monde y sont indiquées.

[Col. 1008D] Fol. 19. vo---No 5. Sp(h)era principum per elates regnorum. Une figure de forme sphérique, divisée en 6 compartiments, donne la chronologie sommaire des six àges du monde.

Fol. 20 ro.---No 6. Sp(h)era Minotauri, domus Dedali; figure censée représenter le labyrinthe, avec le Minotaure au milieu.

Fol. 20 vo.---No 7. Sp(h)era mundi microcosmos: mundi elates usque ad Godefridum regem (1099); autre système chronologique, également divisé en six âges.

[Col. 1009A] Fol. 21.---No 8. Freculfus episcopus historiograpnus: de mundi exordio, de filiis Ade et Noe et regnorum regibus usque ad Christum.

Fol. 21 vo---No 9. Egesippus historiographus: de Judaeorum judicibus, summisque sacerdotibus eorumque regibus. C'est encore un autre traité que celui indiqué an no 3.

Fol. 22 vo.---No 10. Caïphas qui et Josephus antiguitatum historiographus: de sapientia Salomonis.

Fol. 23 vo.---No 11. De Salomone et ejus gloria.

    No 12. Sp(h)era mensium XII et elementorum.
    No 13. De circulo superioris celi.
    No 14. Apocalypsis depictus.


[Col. 1009B] Les quatre chapitres ainsi désignés dans la table manquent dans le MS.; ils se trouvent remplacés par les suivants: Fol. 23 ro: Quid in principio Deus sex diebus fecit; et fol. 23 vo: De etate mundi ab Ada usque ad Salomonem.

Fol. 24.---No 15. Ordo ventorum Christi et natura ipsorum: une figure sphérique, bleue et rouge, divisée en compartiments et où les vents sont désignés par les mots tudesques: Ost-ost, sud-ost, sud-sud, sud-west, west-west, nord-west, nord-nord, nord-ost. Suit l'explication du tonnerre, d'après le vénérable BÈDE.

Fol. 24 vo.---No 16. Sp(h)era Macrobii de quinque zonis; sphère divisée en compartiments, qu'on a peints en rouge, bleu, vert et jaune, et où se trouvent [Col. 1009C] transcrites quelques notions géographiques, entre autres ces mots: Zona australis temperata, habitabilis, sed incognita hominibus nostri generis. Evidemment, cette phrase se rapporte à l'idée qu'on avait déjà à cette époque de l'existence d'une quatrième partie du monde.

Fol. 25.---No 17. Cursus solis solstitialis et equinoctialis, autre figure sphérique, sur le rebord extérieur de laquelle sont désignés les douze mois de l'année [(10) 1Kb] .

Fol. 25 vo.---No 18. Cursus lunaris et anni descriptio; autre figure représentant le mois lunaire, avec les différentes phases de la croissance et de la décroissance de la lune [(11) 1Kb] .

[Col. 1009D] Fol. 26.---No 19. Sp(h)era Apulei, vite et mortis; calcul astronomique, basé sur les mouvements lunaires, pour apprendre à connaître le moment où meurent les personnes atteintes de la fièvre.

Fol. 26 vo à 32 ro.---No 20. Martyrologium. C'est le Martyrologe d'Usuard [(12) 1Kb] ; il est particulièrement intéressant, à cause des annotations historiques qu'on y a intercalées et qui presque toutes regardent la Flandre. Ces notes ont été publiées par Mr A. VAN LOKEREN, à la suite de la Chronique de St-Bavon, de [Col. 1010A] Jean de Thielrode, qui semble s'ètre servi de ces indications [(13) 1Kb] .

Fol. 32 vo.---No 21. Chronicon Isidori [(14) 1Kb] . de quinque etatibus; chronique sommaire, depuis Adam jusqù'à Jésus-Christ.

Fol. 33 vo à 36 ro.---No 22. De VI mundi Generationibus; c'est une chronique sommaire, mais plus détaillée que la précédente,

Fol. 36 vo à 45 ro.---No 23. Anni Domini Jesu Christi. Tableau chronologique de l'an 1 à 1295, contenant jusqu'à 1119 la date de l'avénement des papes et des empereurs, de quelques batailles mémorables, de la mort de personnages célèbres et d'événements remarquables. On y trouve aussi d'autres notes historiques, dont la plupart concernent le monastère [Col. 1010B] de St-Omer. A partir du XIc siècle, ces indications deviennent plus nombreuses. C'est dans ce tableau, comme nous l'avons dit plus haut (col. 1006), que nous trouvons le jour de la mort d'Onulphe, père de l'auteur du Liber Floridus.

Après l'an 1119, nous n'y rencontrons plus d'annotations, ce qui nous permet de supposer que ce manuscrit a éte composé avant cette date. M. VAN LOKEREN a publié la plupart de ces notes historiques à la suite de THIELRODE [(15) 1Kb] . Toutes ne semblent pas cependant être de la même main; plusieurs ont été intercalées dans la suite.

L'auteur a aussi fait mention dans ce tableau des lettres dominicales, du terme pascal, des indictions, [Col. 1010C] des concurrents et autres observations utiles au comput ecclésiastique. Au fol. 45 vo, on lit un extrait de Jornandès sur l'origine des Goths.

Fol. 46 vo à 47 ro. {No24. Nomina regum Romanorum. {No25. Nomina pontificum Romanorum; liste des empereurs jusqu'à Henri V, et des papes jusqu'à Calixte II, tous rangés dans 8 colonnes.

Fol. 47. vo---No 26. De Gentium vocabulis; noms des peuples descendus des fils de Noé.

Fol. 47 vo.---No 27. De provintiarum episcopatibus; fragment de Grégoire de Tours, sur les diocèses métropolitains [(16) 1Kb] .

No 28. Mappa vel oresta (sic) mundi.

[Col. 1010D] No 29. De V famosis civitatibus.

Ces deux chapitres, indiqués dans la table, manquent.

Fol. 48 ro à 49 ro.---No 30. De provintiis mundi; explications étymologiques des principales dénominations géographiques du globe.

Fol. 49 ro.---No 31. De regnorum vocabulis: gentes Asie, Europe et Africe; mêmes explications pour les peuples des trois parties du monde. C'est presque un double emploi.

[Col. 1011A] Fol. 49 vo.---No 32. De mundi civitatibus; c'est une liste des principales villes du monde, avec le nom de leurs fondateurs.

Fol. 49 vo à 51 ro.---No 33. Marcianus Felix Capella: De gentibus diversis et monstris; notions sommaires sur des peuples peu connus ou fabuleux, sur des animaux extraordinaires, etc., etc.

Fol. 51 ro.---No 34. De nominibus civitatum mutatis: Asie urbium antiqua nomina nunc vero mutata.

Fol. 51 vo.---No 35. De paradiso et insulis. Enumération des principales îles de la terre.

Fol. 51 vo---No 36. De paradisi fluminibus; note sur le Gange, l'Euphrate, le Tigre et le Jourdain.---Au fol. 52 ro, une miniature représentant un édifice [Col. 1011B] de construction bizarre, au milieu duquel s'élève l'arbre de science; au-dessus le mot: Paradysus.

Fol. 52 vo et 53 ro.---No 37. De mundi fluminibus; énumération des principaux fleuves, sources et lacs de la terre.

Fol. 53 ro---No 38. De creaturis diversis; notions sommaires sur quelques races extraordinaires d'hommes.

Fol. 53 vo.---No 39. Christi nomina greca et latina et hebraica.

Fol. 54 ro et vo.---No 40. Eucherius: de nominum interpretationibus; explications succinctes des noms propres qu'on trouve dans l'Ancien Testament.

Fol. 55 ro.---No 41. De gradibus et ministris ecclesiasticis et officiis; explications des différents [Col. 1011C] mots servant à désigner dans la liturgie judaïque et chrétienne, les dignités et offices.

Fol. 55 vo.---No 42. De idolis gentium; énumération des faux dieux des anciens peuples.

Fol. 55 vo. {No 43. De Ponderibus diversis.

Fol. 55 vo.{No 44. De Mensuris diversis.

Désignation des poids et mesures des anciens

Fol. 56 ro.---No 45. De nominibus Sybillarum; nom des dix sybilles connues.

Fol. 56 ro.---No 46. Carmen Symmachie Sybille de Christo.

Fol. 57 à 58 vo.---No 47. Isidorus ispalensis episcopus: De naturis bestiarum; traité d'Isidore de Séville sur les animaux. Le verso du fol. 56, représentant [Col. 1011D] un lion et un porc, sert d'illustration au texte de ce traité.

Fol. 58 vo à 60 vo.---No 48. Physiologia avium: De naturis avium; traité d'ornithologie, qui commence par la description du griffon. Au milieu du feuillet est représenté un griffon dévorant un homme.

Fol. 60 vo.---No 49. De dracone et serpentibus et colubris; description du genre des reptiles, ornée d'une miniature coloriée, représentant un dragon.

[Col. 1012A] Fol. 61 vo.---No 50. De crocodillo Nili fluminis, figure représentant cet animal.

Fol. 62 ro.---No 51. De Behemoth bellua terrae, description de l'animal fabuleux désigné sous le nom de Behemoth; miniature bizarre, représentant le diable assis sur ce monstre, inconnu sans doute à nos naturalistes. Au-dessus on lit: Diabolus sedens super Behemoth Orientis bestiam singularem et solam I Antichristum.

Fol. 62 vo.---No 52. De Leviathan serpente; miniature grossière représentant l'Antéchrist, assis, le sceptre en main, sur un dragon, peint en vert, avec la suscription: Antechristus sedens super Leviathan serpentem, significantem bestiam crudelem in fine [(17) 1Kb] .

Fol. 63 ro.---No 53. De monstris Oceani maris [Col. 1012B] (et piscibus). Parmi les poissons, on cite le hareng, dont l'auteur dit: Allec, pisciculus ad usum salsamentorum idoneus, longo servatur tempore. Aurait-on déjà eu à cette époque l'idée de l'encaquement des harengs?---Au fol. 63 verso: De conchris et conchis.

Fol. 63 vo à 64 vo.---No 54. De mirandis Britannie insule; description sommaire des curiosités naturelles qu'on rencontre en Angleterre: lacs, sources d'eaux chaudes, et grottes. On y trouve plusieurs passages relatifs au roi Arthur, ce célèbre paladin de la Table ronde et du cycle de Charlemagne. Voici ces curieux passages [(18) 1Kb] :

»Est tumulus lapidum in britannia, in provincia buelth, et unus lapis suppositus et vestigia canis, [Col. 1012C] qui vocabatur cabal, arturi militis impressa lapidi, quando venatus est aprum tronith, in loco qui dicitur carmycabal; eo quidem artur sub lapide illo tumulum fecerit. Homines vero illius provincie, dum tollunt de tumulo lapidem et abscondunt biduo, die tercio invenitur super tumulum.

»Est sepulchrum in britannia, in provincia ercing (?), juxta fontem lycatanir, filii arturi militis, qui vocabatur anyr: in quo sepelivit eum artur. Dum autem veniunt homines ad mensurandum sepulchrum, habet in longitudinem mensuram aliquando quinque pedum, aliquando VIII, aliquando XI, aliquando XV, numquam una vice sicut altera.«

»Est palatium in britannia, in terra pictorum, arturi militis, arte mirabili et varietate fundatum, [Col. 1012D] in quo factorum bellorumque ejus omnium gesta sculpta videntur. Gessit autem bella XII contra saxones qui britanniam occupaverant. Primum bellum fuit in ostium fluminis quod dicitur gleuy. Secundum vero et tercium et quartum et quintum super flumen dubglas. Septimum in silva celidonis. Octavum in castello guynon, in quo bello portavit artur imaginem sancte marie super humeros suos, et pagani versi sunt in fugam. In illa die cedes magna fuit de paganis per virtutem domini jhesu [Col. 1013A] christi et sancte virginis genitricis ejus. Nonum pellum gestum est in urbe legionis; decimum in littore fluminis quod vocatur tribuith. Undecimum in monte agned; duodecimum in monte badonis in quo bello corruerunt nongenti (DCCCC) sexaginta viri de uno impetu arturi, auxiliante domino jhesu christo.«

NENNIUS, écrivain anglais du IXe siècle, est auteur de ce passage, que nous trouvons dans son Britanniae Elogium, p. 106, sous le titre: De Arturo rege Belligero et de duodecim bellis quae adversus Saxones habuit et quot adversariorum uno impetu prostravit.

Au reste, le chapitre: De mirandis Britanniae insule, pourrait bien être tout entier du même auteur, qui, au dire de G. CAMDEN, Britannia, p. 503, a écrit un traité intitule: DE MIRABILIBUS.

[Col. 1013B] Fol. 65.---No 55. De templo Domini Salomonis; description du temple de Salomon, ornée d'une miniature repréesentant un edifice bizarre, au-dessus duquel on lit: Hierusalem celestis.

Fol. 65 vo.---No 56. De virtutibus XII lapidum (pretiosarum.)0

Fol. 66.---No 57. Isidorus ispalensis episcopus: de lapidibus et gemis;---de margaritis albis;---de nigris; de chrystallis.

Fol. 67 vo.---No 58. De nativitate Christi; vie sommaire de Jésus-Christ.

Fol. 68 vo.---No 59. Historia Anglorum regum; Beda, incipiunt nomina ducum regumque Britannorum. Vient d'abord la liste des rois d'Angleterre, depuis Storech jusqu'à Henri, fils de Guillaume le [Col. 1013C] Conquérant; les rois fabuleux et ceux de l'Heptarchie y sont tous nommés. Au folio 66 vo: Incipit historia Anglorum a Beato Beda, venerabili presbitero composita; puis au folio 73 ro: Incipit chronica Bede: de regibus Anglorum.

Fol. 75 ro: Dans une espèce de tableau, on a placé les 28 principales villes d'Angeleterre, precédées chacune du mot CAIR, (quod) Britannico eloquio dicitur civitas. Nous retrouvons encore ce passage dans NENNIUS, Britan. Elog., ch. 56, p. 121. Sur une bande de parchemin, qui tient a ce feuillet, se trouve la suite de la succession des rois anglais jusqu'à Henri, fils de Guillaume de Normandie.

Fol. 75 vo.---No 60. De annorum ebdomadibus; [Col. 1013D] explication des différentes espèces de semaines connues des anciens.

Fol. 75 vo. ---No 61. Dicta VII sapientium (sept lignes).

Fol. 76.---No 62. Genealogia comitum Normannorum.

Fol. 77.---No 63. De miraculis in dialogo S. Gregorii, Pape; traité philosophico-ascétique, orné d'une miniature, fol. 76 vo, représentant un arbre gigantesque: Arbor palmarum, dont chaque branche porte le nom d'une vertu, avec celui d'un vice opposé, placé en face; au-dessous on lit:

»Reges Hierusalem: Expeditio Christianorum post concilium Urbani Pape, anno MXCVII; anno post tercio hierusalem capta est anno Domini MXCVIII: [Col. 1014A] Godefridus, filius comitis Eustachii; Balduinus, frater ejus, flandrensis; Balduinus de burgo, francigena; Folco, andegavensis, Baldewinus, filius ejus.---Urbanus tunc papa rome; celebratum est expeditionis hierosolomytane concilium a CCCtis XX-que patribus apud clarum montem XIIII kal. decembris. ---Patriarche in Hierusalem: Dambertus pisanus, episcopus primus; Evermarus flandrensis; Arnulfus flandrensis; Wormundus ambianensis; Stephanus carnotensis; Willelmus flandrensis; Folcherus pictavensis.«

Fol. 81 ro.---No 65. Gregorius in libro XXXI moralium Job de VIII principalibus viciis; de VII principalibus virtutibus.

Fol. 81 ro.---No 65. De excidio gentis Judeorum.

[Col. 1014B] Fol. 81 vo.---No 66. De quodam famulo, Drothelmo domini rapto: visio descripta a Beda presbytero; récit d'une vision qu'eut un certain Drotelme en Angleterre, dans le Northumberland.

Fol. 83 ro.---No 67. De septem virtutibus columbe.

Fol. 83 vo.---No 68. Hec est fides catholica de essentia divina.--- Item de trinitate; série de sentences ascétiques, mises la plupart en vers et finissant chacune par le mot esse.---Plage Egypte: quatre vers sur les plaies d'Egypte. Au fol. 84 ro: De natale Domini, versus.---Versus Petri: de aenario; charmant petit poëme sur la puissance de l'argent en ce monde; nous croyons faire plaisir à nos lecteurs en le leur communiquant ici





VERSUS DE DENARIO. (G)*
[Col. 1014C]

Denarii salvete mei, per vos ego regno,
   Terrarum per vos impero principibus;
Quod probor et veneror; quod diligor atque frequentor,
   Gratia vestra facit que michi magna facit.
Per vos imperium Caesar tenet, et sine vobis
   Imperium nullus Caesar habere potest,
Denique quidquid agant reges terraque marique
   Certent sive gerant praelia, vos facitis.
Per vos in cineres est Ilion illa redacta,
   Quae per vos etiam creverat alta nimis,
Cujus ad excidium dextras armastis avaras,
   Cum peteres phrigias miles avarus opes.
[Col. 1014D] Per vos subierunt sibi moenia celsa tyranni
   Et, sine marte, truces sepe domant equites.
Per vos Roma potens est condita turribus altis;
   Per vos artifices repperit illa bonos,
Ad tantam molem mirabiliter peragendam
   Nummus multimodo profuit ingenio.
Per vos pontifices, abbates praepositique
   Quod per se nequeunt, absque mora faciunt
Qui liber in causa reus est metuitque gravari,
   Vos habeat, vento navigat ille bono.
Si fur deprehensus sit vel latro, judicibusque
   Denarium dederit, mox dato, justus erit.
Si quis sit fatuus nec sacras legerit artes,
   Nummos usque legat, fiet Aristotiles
Ad dominam pulcrhram veniat formosus adultus,
   [Col. 1015A] Si nichil attulerit, pellitur a thalamo;
Introcat turpis, nummo comitante beato,
   Invenit absque mora cuncta parata sibi.
Denarius regnat, regit, imperat, omnia vincit.
   Et tenet imperium cum Jove denarius,
Factus uterque deus magno veneratur ab orbe;
   Plus tamen alter agit, cum sit uterque deus;
Nam quod hic tonitrus nec fulmina flectere possunt
   Flectit denarius et facit esse suum.
Jupiter offensus non omnes vindicat iras
   Offensas nummus vindicat innumeras.
Divitis ad clausam portam si tristis egenus
   Pulsat, amore dei non aperitur ei;
At si denarius pulsaverit, huic aperitur,
   Exclusoque deo clauditur ille domo.
[Col. 1015B] Hospite de tali jucundior est domus omnis;
   Hoc quicunque caret hospite, vilis erit.
Felices nummi quibus est data tanta potestas,
   Quanta nec in magno creditur esse Jove,
Pace tua quod adhuc dicam bene, Jupiter, audi,
   Quisquis habet nummos, Jupiter esse potest!

L'auteur de ces vers, qui sont d'une latinite trespure pour l'époque, était chanoine de St-Omer. Il a écrit d'autres poésies encore, comme nous le verrons plus loin aux no134 et 135.

Fol. 84 verso: L'extrait d'une ordonnance de Robert le Frison, comte de Flandre, pour faire entretenir la paix entre ses sujets.

Fol. 84 vo.---No 69. Grecorum littere numero XXVII.

[Col. 1015C] Fol. 85.---No 70. Littere Grecorum que numeros apud eos faciunt.

Fol. 85 vo.---No 71. De figuris caracterum; explications des signes adopté pour dèsigner en abrégé les poids, tels que l'once, la livre, etc.

Fol. 85 vo.---No 72. De generibus numerorum in ratiocinatione.---De IIIIor temporibus anni; des quatre temps tombant, chaque année, à 91 jours de distance les uns des autres, les 1er mars, 1er juin, 1er septembre et 1er décembre.

Fol. 86 vo.---No 73. De annis et bissextis; ce chapitre commence par la division en fractions infiniment petites des différentes parties qui composent l'année.

[Col. 1015D] Fol. 86 vo à 87 ro. No 74. Proverbia Salomonis.

Fol. 87 vo.---No 75. De distinctione dierum; étymologie des mots servant à indiquer les différentes parties du jour et de l'année.

Fol. 87 vo.---No 76. De natura solis; quelques notions sur la nature du soleil, de la terre, de l'eau, etc.

Fol. 88 ro.---No 77. De quatuor elementis; une miniature représentant l'Agneau sans tache, entourée de quatre cercles qui figurent la terre, l'air, l'eau et le feu.

Fol. 88 vo.---No 78. BEDA: de Astrologia; explications des XII signes du zodiaque, au milieu une miniature représentant le soleil, traîné dans un char.

[Col. 1016A] Fol. 89 ro à 91 vo.---No 79. Item de astrologia: De ordine et positione signorum; des miniatures grossières y représentent les différents signes du zodiaque, les constellations les plus remarquables, et d'autres figures qui sont relatives à l'astronomie, en rapport avec la philosophie occulte et l'astrologie proprement dite, ainsi qu'on s'en servait autrefois pour appuyer les systèmes planétaires admis.---Au folio 92 ro, une sphère représentant les évolutions solaires et lunaires.---Une sorte de mappemonde grossièrement peinte occupe les feuillets 92 vo et 93 vo; on y lit: Terre globus, puis à droite cette phrase qui paraît se rapporter à la supposition de l'existence du nouveau monde: Zona australis temperata filiis Ade incognita, plaga antipodum. Au folio [Col. 1016B] 95 vo, une figure représentant les rapports de la chronologie du monde avec le mouvement des planètes.

Fol. 94 ro.---No 80. De astrologia secundum Bedam; sphère composée de cercles concentriques, qui s'entrecoupent de différentes manières et représentent le cours de certaines planètes.---Folio 98 vo: Circuli septem cursusque septem planetarum; mouvement des sept planètes: Saturne, Jupiter, Mars, le soleil, Lucifer, Mercure et la lune.

Fol. 95 ro.---No 81. De astrologia excerptum; explications de la position respective des signes du Zodiaque entre eux.

Fol. 95 vo.---No 82. De XII signis; autres notions [Col. 1016C] sur les 12 signes.

    No 83. De astrologia.
    No 84. De tonitruo.
    No 85. De naturis elementorum.


Ces trois traités, ainsi indiqués dans la table, ne se trouvent point dans le MS.; probablement que les feuillets qui les contenaient ont été arrachés.

Fol. 96 ro.---No 86. De tempestatibus; on y indique à quels signes on peut reconnaître le temps qu'il fera.

No 87. Hieronimus: de Samuele et Saul et Phetonissa (15 lignes)

Ibid.---No 88. Penitentia Salomonis; autre extrait de St-Jérôme.

Fol. 96 vo.---No 89. De Alexandro rege Judeorum [Col. 1016D] ultimo et Herode; histoire sommaire d'Alexandre et d'Hérode.

Fol. 97 ro.---No 90. De Christo et Josepho; quelques mots sur le sépulcre du Christ et sur Joseph d'Arimathie.

Ibid.--- No 91. De dormitione Johannis evangeliste in Epheso (7 lignes).

Ibid.---No 92. Apostolorum nomina XII et ubi predicaverunt et sub quibus passi sunt.

Fol. 98 ro.---No 93. Nomina dierum secundum Hebreos et Romanos et Gentiles.

Ibid.---No 94. De signis X plagarum Egypti, Moyse virga percutiente.

Ibid.---No 95. De electis et reprobatis.

[Col. 1017A] Ibid.---No 96. Decem verba legis; articles du Décalogue.

Fol. 98 vo.---No 97. De libris recipiendis; indication des livres saints dont on peut faire usage et qu'on peut lire.

Ibid.---No 98. De VIII prefationibus; des 9 préfaces usitées dans la Messe par les évêques de France.

Ibid.---No 99. De libris legendis; lections ou épîtres usitées pendant l'année dans l'Église catholique. ---Au bas du fol. 99 ro: Sommaire chronologique depuis la création du monde jusqu'à Jésus-Christ.

Fol. 99. vo.---No 100. De noticia librorum apocryphorum; indication des livres ou écrits saints apocryphes [Col. 1017B] et condamnés.

Fol. 100 ro.---No 101. De duobus paradysis; extraits de St-Augustin.

    Ibid.---No 102. De duobus infernis.
    Ibid.---No 103. De electis et reprobatis.
    Ibid.---No 104. De monstris et bimembris [(19) 1Kb] .
    Ibid.---No 105. De prophetiis variis; indications des moyens qui ont servi à faire des prédictions prophétiques.


Fol. 100 vo.---No 106. Quot modis peccata dimittuntur.

Ibid.---No 107. De cyclo paschali; noms des saints Pères qui se sont occupés du cycle pascal.

Ibid.---No 108. De 4 jejuniis 4 temporum; époques auxquelles sont fixés les Quatre-Temps.

[Col. 1017C] Ibid.---No 109. De XII vigiliis per annum; époques des vigiles

Fol. 101 ro.---No 110. De dieta anni; indication des mets et potions qu'il convient de prendre pendant chacun des mois de l'année pour se bien porter; recettes pour faire quelques médicaments.

Fol. 101 vo.---No 111. Pater noster, grece et latine.

Ibid.---No 112. Symbolum apostolorum grece et latine.

Le texte grec du Pater et du Symbole est écrit avec des lettres latines.

Fol. 102 ro.---No 113. De montibus diluvio non opertis (5 lignes).

[Col. 1017D] Ibid.---No 114. De Jacobi et Esau; quelques mots sur Abraham et sa postérité.

Ibid.---No 115. De ecclesia S. Audomari: De pyratis Danorum Flandriam adeuntes (sic); reliques des saints de Flandre, qui furent déposées à St-Omer pour les soustraire aux profanations des Danois.

Fol. 103 ro.---No 116. De consanguinitatum gradibus; dénomination des différents degrés de parenté; le fol. 102 verso représente un modèle d'arbre généalogique d'ascendants et de descendants.

Fol. 103 vo.---No 117. Genealogie arbor; énumération des empêchements de mariage entre personnes [Col. 1018A] de la même famille, tels qu'ils furent fixés au concile de Coblentz (Confluentium), en 922.

Fol. 104 à 105.---No 118. Genealogia comitum Flandrie. Cette chronique des comtes de Flandre, qui devient plus détaillée à partir de Robert le Frison, va jusqu'à 1120; au verso du feuillet qui a été cousu au folio 105, se trouve sous le titre de: Genealogia regum Francorum comitumque Flandrie, la généalogie des comtes de Flandre, combinée avec celle des rois de France, depuis Priam jusqu'a Charles le Bon, comte de Flandre.

Fol. 105 vo à 108 ro.---No 119. Conflictus Henrici el Paschalis; récit circonstancié des débats qui s'élevèrent entre l'empereur Henri IV et le pape Pascal au commencement du XIIe sièele, au sujet [Col. 1018B] de l'investiture des évêchés et des abbayes. Ce morceau commence par une lettre, datée de février 1111, dans laquelle Jean, évêque de Frascati, mande à Richard, évêque d'Albanie, que l'empereur Henri s'est emparé de la personne du pape Pascal et des cardinaux.

Fol. 108 vo.---No 120. Epistola Methodii: de Antechristo; prophéties sur la naissance, la vie et la mort de l'Antéchrist.

Fol. 110 vo.---No 121. Gesta Francorum Hierusalem expugnantium quae Folcerus Carnotensis, sancto dictante spiritu, dictavit; récit de la première croisade, rédigé par Foulques de Chartres; il est divisé en chapitres, portant les titres suivants: [Col. 1018C] d'abord une introduction, puis: 1o Exhortatio pape (Urbain) expeditionis sancte; 2o expeditio prima exercitus Domini et nomina principum in ea; 3o expeditio secunda exercitus Domini; 4o secunda expeditio prime jungitur in obsidione de Nicena; 5o assultus mille circa Hierusalem; 6o Franci machinis civitatem impetunt; 7o quomodo Hierusalem a Christianis capta est; 8o quomodo etc., Hierusalem Franci capientes laudes et gratias Deo referunt; 9o admiratus Babylonis misit Lavendalium ducem militie sue et Arabes ut expugnarent Hierusalem; 10o bellum tercium Francorum contra Arabes Ascalonie; 11o bello peracto, Franci spolia Arabum gaudenter dividunt, 12o Boamundus; Balduinus, Dambertus Hierusalem venerunt; 13o quomodo Danismanis, admiratus, Boamundum ducem cepit; [Col. 1018D] 14o Godefrido rege defuncto, Balduinus frater ejus tendit Hierusalem; 15o de duce Balduino; 16o bellum IIII Baruth a Balduino factum; 17o bello perracto, Balduinus in Hierusalem exceptus est cum gaudio; 18o de coronatione regis Balduini; 19o de adventu ignis, dum preter solitum, moram fecit; 20o rex B. in Cesarea Palestine cepit Archadium; 21o exercitus Babyloniorum venit Ascaloniam; 22o bellum V contra Babylonios juxta Ramulam civitatem; 23o de infortunia Francorum qui in acie extrema fuerunt; 24o bellum VI intra Joppem et Azotum: 25o quando Babyloniorum exercitus sedit ante Ramulam; [Col. 1019A] 26o bellum, VII in Romania in quo Soliman Francorum principes repatriare volentes devicit: 27o bellum VIII contra Babylonios supradictos juxta Ramulam, de quo rex vix evasit; 28o de adventu Hugonis (de Tyberiade) ad regem; 29o bellum IX contra Babylonios secus Joppen, in quo rex vix B. victor exstitit; 30o de obsidione Ptolomaidis et Boamundi ducis liberatione, dum captus esset a Dalimanno in Romania; 31o de dissensione inter Daimbertum patriarcham et clerum suum; 32o de substitutione Evermari alterius patriarche; 33o de Tancredo qualiter cum Rodoan rege Galapye dimicavit et in fugam convertit; 34o de obitu Raimundi comitis; 35o rex Babylonis exercitum valde magnum misit Hierusalem cum admiratis XXX; 36o bellum X inter Joppen [Col. 1019B] et Ramulam contra Babyloneos; 37o quomodo classis Babyloniorum viso capite amputato Gimelmuch, a muris Joppe in fugam versi sunt; 38o de signis in coelo visis,---Au bas du fol. 128: De lancea Antiochie in ecclesia sancti Petri inventa.

Fol. 128 vo---No 122. Computus lune cum tabula; calculs disposés en tableaux, sur les mouvements lunaires de chaque mois; travail astronomique des plus compliqués, dont il serait certainement curieux d'avoir la clef.---F. 132 verso: Cursus lune per XII signa: hanc paginam composuit Beda presbyter.--- Fol. 133 verso à 134 verso, autres calculs faits sur les évolutions lunaires, en rapport avec les computs chronologiques, connus sous le nom de nombre d'or, terme pascal, réguliers, lettres dominicales, [Col. 1019C] indictions, concurrents et épactes. Fol. 135 recto: Argumentum ad inveniendum quadragesimam. ---Incensio lune embolismorum et exstinctio.---Au fol. 135: De mensibus, horologium secundum Bedam.

Fol. 135 vo.---No 123. De Luna et termino paschali; époque du terme pascal établi d'après les mouvements lunaires.---Fol. 136 recto: De Kalendis mensium.

Fol. 136 ro.---No 124. De quatuor Mariis, des quatre Maries, dont parlent les Evangiles.

Fol. 136 vo à 139 ro.---No 125 Genealogia mundi; l'histoire sommaire du monde, divisée en six âges, depuis Adam jusqu'à Jésus-Christ. Au folio 138 verso, un médaillon représente l'empereur Auguste, assis [Col. 1019D] sur son trône, tenant le globe d'une main et l'épée de l'autre, avec ces mots en exergue: Exiit edictum a Cesare Augusto ut describeretur universus orbis.

Fol. 139 vo à 140 ro.---No 126. Beatitudinum ordo VIII; huit miniatures représentant différents arbres, qui désignent allégoriquement les huit béatitudes.

Fol 140 vo à 141 ro.---No 127. Nomina arborum et herbarum. Les noms des arbres et plantes, connus à cette époque, sont transcrits dans 12 colonnes, mais sans aucun ordre alphabétique ou autre.

Fol. 141 vo à 142 ro.---No 128. Josephus: in libro IIae ac Moyse duce Hebreorum.

[Col. 1020A] Fol. 143 ro.---No 129. Josephus historiographus de Christo.

Ces deux fragments sont extraits de Flave Josèphe.

Ibid.---No 130. De Herode et Archelao fratre ejus.

Fol. 143 vo.---No 131. Exerptum de omelia b(eati) pape Gregorii: de angelorum ordinibus, et electorum gradibus.

Fol. 144 vo à 152 vo.---No 132. Flores libri Anselmi Cantuarensium archiepiscopi: cur dictus homo; traité philosophique et ascétique sur la chute de l'homme, la raison, le libre arbitre, etc., etc.

Fol. 152 vo à 153 vo.---No 133. Incipit de Nectanabo, Egyptiorum mago, qui arte magica genuit magnum Alexandrum [Col. 1020B] de Olympiade, regina Macedonum; histoire héroïque d'Alexandre le Grand. Le verso du folio 153 représente Alexandre à cheval; l'encadrement de cette miniature est très-curieux.---Fol. 154 recto: Genealogia Ovdvini et Heimerici decani, filii sui. C'est comme nous l'avons dit à la page 493, la généalogie de la mère de Lambert, auteur du Liber floridus. Plus bas: Epistola cleri flandrensis Reinaldo, archiepiscopo (Remensi), missa pro comite (Flandrie) Roberto de clericorum ereptione ab ejus servitute. Cette pièce est imprimée dans WARNKOENIG, Histoire de la Flandre, t. I, p. 330.---Au folio 154 verso: De mundi exordio et Ada filiorumque eius propagine de patriarchis quoque et ducibus, prophetis, de regibus atque pontificibus, Judeam regentibus et de episcopis hierosolymorum Christicolis, a Christo usque ad tempora [Col. 1020C] Theodosii imperatoris. Cette chronique très-sommaire n'est guère qu'une aride nomenclature.---Au bas du fol. 155 vo: méthode pour acérer le fer.--- Fol. 156 ro à 161 ro: Epistola Alexandri Magni ad Aristotilem magistrum suum de preliis suis et mirabilibus Indie; détails curieux sur l'expédition d'Alexandre aux Indes.---Fol. 161 vo: Alexandri regis Macedonum et Dyndimi, regis Bragmanorum, de phylosophia facta collatio per epistolas; Didyme écrit à Alexandre quelle est la façon de vivre des Bramines et comment elle fait parvenir à une sagesse parfaite. Au bas du fol. 162 recto, on décrit la situation des 12 villes qui portent le nom d'Alexandrie.

Fol. 162 ro à 163 vo.---No 134. De excidio romani [Col. 1020D] imperii versus; ce poëme, qui a pour auteur Petrus, Johannis filius, Audomarensis canonicus, raconte tous les vices auxquels Rome dut sa chute, et s'étend avec amertume sur les maux de la simonie et la corruption du monde (Voir plus haut no 68).

Fol. 164 ro à 166 vo.---No 135. De mala muliere, versus; incipit libellus Petri de muliere mala prologus; poëme du même auteur sur les maux qui sont dus à la femme.

Fol. 166 vo.---No 136. Chronica Orosii presbyteri hispanensis ad beatum Augustinum: de principio orbis et urbis (Rome); chronique de Rome, année par année.---Au fol. 168 recto, une grande miniature représente un édifice, figurant l'Eglise de Rome, avec [Col. 1021A] St-Pierre assis sur un tròne, en habits pontificaux.

Fol 168 vo à 188 ro.---No 137. Gesta pontificum Romanorum; chronologie des papes, depuis St-Pierre jusqu'au pape Calixte I, qui avait été archevêque de Vienne (en Dauphiné) sous le nom de Wido. Il était fils de Guillaume, comte de Bourgogne, et oncle de Baudoin le Jeune, comte de Flandre.--- Fol. 188 verso: Une note sur les dix basiliques bâties par Constantin à Rome.---Fol. 189 recto: Un privilége de Constantin accordé au pape Sylvestre, en reconnaissance d'avoir été guéri miraculeusement de la lèpre.---Fol. 190 verso: Note sur les campagnes de Jules-César dans les Gaules, tirée presque textuellement de ses Commentaires, avec quelques légers changements de rédaction.

[Col. 1021B] Fol. 191 ro à 206 vo.---No 138. Gesta Octaviani Cesaris et Augusti et imperatorum romanorum; c'est un extrait de Paul Orose, qui poursuit sa chronique [Col. 1022A] jusqu'à l'an 446. Son continuateur est (fol. 202 ro) le comte Marcellinus, sous ce titre: Chronica Marcellini comitis de reliquis regibus; sa narration embrasse l'époque de Théodose à Henri IV (an 1118). ---Au fol. 207 recto: Visio Caroli Calvi, regis Francorum Augusti Romanorum antequam amisisset imperium. Au haut de ce feuillet se trouve une miniature représentant Charles le Chauve assis sur son trône, avec les mots: Karolus Calvus filius Ludovici, nepos Caroli Magni, Augustus et Francorum rex; hic a Judeo Zedechia medico in mantua, pocionatus obiit (Voir la planche ci-dessous). Dans cette pièce extrêmement curieuse, un esprit apparaît au roi sous la forme d'un enfant, et lui annonce les malheurs de son règne, lesquels seront dus à ses péchés. [Col. 1022B] ---Fol. 208 recto, au bas une note sur les incursions des Normands en Flandre.

Fol. 209 ro.---No 139. Egesyppus: de archa Noe [Figure: 44Kb] [Col. 1023A] et animalibus; au verso du fol. 209, une miniature représentant l'arche de Noé, avec quelques mots de texte.

Fol. 209 ro.---No 140. De terre motu signisque diversis, tiré de Marcellinus in Gestis Francorum; récit des signes étranges et des calamités extraordinaires qui se manifestèrent sous les règnes de Théodose et de ses successeurs.

Fol. 210 ro---No 141. De excudio Hierusalem signa; pronostics qui annoncèrent la chute de Jérusalem sous Titus.

Fol. 210 vo.---No 142. De quodam Antechristi membro; histoire d'un sectaire de Bourges, qui se faisait passer pour Jésus-Christ

Fol. 211 ro.---No 143. De signis in sole et luna.

    [Col. 1023B] Ibid.---No 144. De limite aggeris sublato.
    Ibid.---No 145. De terre motu et jejunio puellarum.
    Ibid.---No 146. De annona que pluit e celo in regione Vasconia.


Fol. 211 vo.---No 147. De fame et vento et exercitu.

    Ibid.---No 148. De tribus interfectis a fulmine in Colonia.
    Ibid.---No 149. De terra comminuta in Augusta (Trevirorum) tonitru.
    Ibid.---No 150. De terre motu Maguntie et arbore.
    Ibid.---No151 De lupo discurrente Senonis.
    Ibid.---No 152. De signis lune et solis.
    [Col. 1023C] Ibid.---No 153. De miraculo quod in Taruenna accidit.


Les 11 derniers morceaux, qui n'occupent chacun que très-peu de lignes, contiennent la relation des miracles et des choses extraordinaires qui advinrent entre les années 811 et 862; tous ces faits témoignent de la naïve crédulité du chroniqueur.

Fol. 212 ro à 215 vo.---No 154. Gesta Danorum, Gothorum et Hunnorum; in gestis Francorum: de Nortmannis; histoire de l'expédition des Normands, de 822 à 895.

Fol. 216 ro---No 155. Visio cujusdam religiosi presbyteri de terra Anglorum rapti a corpore; par suite des maux annoncés dans cette vision à un certain moine anglais, le roi d'Angleterre résolut, [Col. 1023D] en 809, de se rendre en pèlerinage à Rome.

Fol. 216 vo.---No 156. De Provinciarum divisione Francorum, »Ludovico Augusto regnante, Karoli Magni filio, regnum Francorum divisum est a Romanorum imperio, ita,« etc.; suit la division du royaume de Louis le Débonnaire, de 871. Parmi les lieux cités, on trouve pour la Belgique: Epternacum, Aquisgranum, Alethovia (Aldenhoven?), Frisia, abbatia Prumia, Tungris, Cameracum, Fossas, Maalinum, Andauna, Taxandrum, Veosatum (Visé?), Arlon, Condrust, de Aruena sicut flumen Urta (Ourte) surgit, etc., etc.

Fol. 219 à 220 vo.---No 157. Liber Methodii episcopi ecclesie paterenis (sic) et martyris Christi quem de hebreo transtulit, quem beatus Hieronymus [Col. 1024A] in opusculis suis collaudavit; c'est une chronique sommaire du monde, qui commence à Adam et qui se termine par quelques prophéties sur l'avenir de l'univers.

Fol. 221 ro.---No 158. De quinque mundi regionibus: Calcidius super Platonem de quinque mundi regionibus, traité mystique sur les anges et les démons.---Au fol. 221 verso, une figure sphérique, contenant les quinque regiones dont il est question dans ce traité; autour on lit: Sp (h) era Platonis. ---Au folio 222 recto, une figure triangulaire, resumant le système de Platon sur Dieu, l'homme et la nature.

Fol. 222 vo.---No 159. Somnum Scipionis excerptum ex libro sexto Tullii Ciceronis de quo commenta [Col. 1024B] Macrobii Ambrosii mediolanensis scripta sunt; traité ascético-philosophique sur la vie et la mort.---Folio 225 recto, une figure sphérique ou mappemonde, où l'on retrouve encore une fois, à côté des trois parties du monde connues, les mots: Zona australis filiis Ade incognita, temperata antipodum. La planche ci-contre reproduit cette miniature.

Folio 325 verso, différentes figures astronomiques, désignant les mouvements des planètes; audessus: Circuli VII planetarum VII.---Folio 226 recto, une grande sphère avec les signes du Zodiaque, les mouvements des planètes et les évolutions du soleil autour de la terre, qui est représentée au milieu, par les mots Asia, Europa et Africa, dans un [Col. 1024C] cercle.---Au verso de ce feuillet, des détails sur les dimensions des planètes, sur leur degré respectif d'éloignement, sur les zones, etc., etc.---Au fol. 227, une figure carrée, avec la suscription: Cursus VII planetarum: per Zodiacum.---Au folio 227 vo, sphère coupée diagonalement par une ligne tirée au travers de la terre, représentant à un bout le soleil levant et à l'autre le soleil couchant; au-dessus: Ordo VII planetarum et sphera celi et terra secundum Macrobium.--- Fol. 228 recto, autre sphère, offrant les évolutions des sept planètes autour de la terre: Septem circuli celorum divisi; septem planetarum et signa XII.---F. 228 verso, sphère dont les évolutions planétaires sont mises en rapport avec les quatre [Col. 1024D] saisons et le corps humain: Colera, Sanguis, Melancholia, Humor.---Ces différents travaux astronomiques sont empruntés à Macrobius.

Fol. 229 ro.---No 169. De lapidibus XII preciosis; description des principales pierres précieuses.

Fol. 230 ro.---No 161. De adventu Domini in die judicii: Hieronimus ad Marcellum de his qui occursuri sunt Christo in adventu ejus.---Fol. 230 verso, une miniature représentant l'arbre de science.---On a placé dans une colonne, à côté, les noms des évêques de Térouane, depuis l'an 600 jusqu'à 1096.

Fol. 231 ro.---No 162. De septem mirabilibus mundi; description des sept merveilles du monde connues.

Fol. 231 vo.---No 163. De bona arbore et mala; [Col. 1025A] miniature figurant deux arbres, placés horizontalement et qui se réunissent au milieu par le tronc; l'arbre de gauche porte à chaque branche un médaillon représentant une vertu; chaque feuille appartient à un arbre différent; des médaillons, portant le nom d'un vice, sont attachés à l'arbre de droite; les feuilles sont toutes de figuier.---Au verso du feuillet 232, une grande miniature représentant: 1o Le Père éternel dans un médaillon; 2o Nabuchodonosor étendu sur un lit; 3o un roi occupé à couper un arbre avec une hache.

    No 164. De mundi etatibus sex comparati diebus.
    No 165. De symonia secundum Willelmum.
    No 166. De sacrificio corporis Christi.
    No 167. De elemosyna quomodo sit danda.


[Col. 1026A] No 168. De qua stirpe sit ortus Herodes.---Les feuillets qui contenaient ces cinq traités ont été perdus ou déchirés.

Fol. 233 vo.---No 169. De Judeorum principibus et regibus post mortem Machabeorum regnantibus.

Fol. 234 ro à 241 vo.---No 170. De Francorum regibus primis: Genealogia Francorum regum qui orti sunt de stirpe Paridis, videlicet Priami et Antenoris; biographie sommaire des rois de France, depuis Priam jusqu'à 1116; on y énumère les 1115 villes et les 30 provinces qu'on trouvait en France du temps de Mérovée (ao 449).---Fol. 238 recto: Item, genealogia et historia regum Francorum et divisio regnorum inter filios, genealogia comitum Blesensium comitumque Northmanorum. L'auteur y [Figure: 53Kb] donne différentes opinions sur l'origine des Francs, qu'il fait venir de la Scanie; suit la chronologie sommaire des rois de France, depuis Priam (!) jusqu'à Charles le Simple: ici est intercalée la postérité de Rollo et des comtes de Blois; on reprend ensuite la série des rois de France jusqu'à Louis le Jeune (ao 1188).---Fol. 240 recto, une note sur l'expédition des pirates danois (ao 846) [(19*) 1Kb] .---Ibid., la liste des rois de France, de Priam à Philippe le Jeune, dans trois colonnes; la 4e colonne est consacrée a la généalogie de Lambert, comte de Bruxelles (Brocsella). ---Fol. 240 verso, liste des archevêques de Reims, Cologne et Trèves, et des evêques de Noyon (et [Col. 1028] Tournai) et Cambrai.---Fol. 241 recto, une carte géographique de l'Europe. Ce curieux monument, qui est précédé de quelques explications sur l'état géographique de l'Europe, a été publié par M. MONE, dans l'Auzeiger für Deutsche kunde und vorzeit, année 1836, planche I. Ce recueil étant peu répandu chez nous, nous avons donné à la planche ci-dessous une représentation exacte de cette carte.---Fol. 241 verso, chronologie des rois d'Israël et de Perse, et des empereurs romains.---Le feuillet 242 recto a été enduit d'une couleur jaune, avec une croix rouge au milieu; elle a primitivement contenu de l'écriture, peut-ètre la suite de la chronologie ci-dessus
[Figure: [Map] 92Kb]

[Col. 1029A] Fol. 242 vo à 252 bis vo.---No 171. Isidorus contra Judeos de Christo; preuves alléguées par Isidore de Séville contre les Juifs, en faveur de la divinité de Jésus-Christ et de l'excellence de sa religion.

Fol. 253 ro.---No 172. Genealogia Christi secundum Lucam; en tête, on voit une miniature représentant le Christ, ayant à sa gauche la Synagogue, sous la forme d'une femme, qu'il repousse et dont la bannière est brisée; à droite l'Église nouvelle, aussi sous la forme d'une femme, qui a près d'elle une baptistaire.

Fol. 254 ro.---No 173. Exemplar epistole scripte a rege Abgaro missa Hierosolymis Jesu Christo.

Ibid.---No 174. Exemplum rescripti ab Jhesu ad Abgarum toparcham regem Edisse urbis.

[Col. 1029B] Fol. 255 ro.---No 175. De sancto Audomaro episcopo; ce titre de la table est erroné; dans le corps du MS. on trouve en place: Médecine diverse; ce sont des remèdes contre les maux d'yeux, le chancre, la gravelle, etc., etc.---Fol. 256 recto: Responsum et hymnus de sancto Audomaro; c'est un morceau de musique religieuse, noté sans lignes.

Fol. 256 vo.---No 176. De sortibus apostolorum; espéce de tableau, contenant la manière de prédire l'avenir par des chiffres.

Fol. 257 ro.---No 177. De diversitate numeri; noms des différentes sortes de nombres.

Fol. 257 vo.---No 178. De etatibus diversorum temporum; chronologie sommaire des principaux événements du monde.

    [Col. 1029C] No 179. Rabbanus (Maurus): de Dei nominibus.
    No 180. De Judeorum heresibus.
    No 181. De veteri et novo testamento.
    No 182. De regionibus et insulis.
    No 183. De montibus et locis.
    No 184. De civitatibus et opidis.
    No 185. De philosophorum heresibus.


Plusieurs feuillets ont été'déchirés ou enlevés de cette partie des manuscrits; les sept chapitres que nous venons de citer y manquent; seulement au fol. 261 verso, on trouve les 17 dernières lignes du no 185.

Fol. 261 ro.---No 186. De vera philosophia; définition de la véritable philosophie selon la foi catholique. ---Le feuillet est terminé par un petit traité, [Col. 1029D] intitulé: De observatione arborum quo tempore incidantur.

[Col. 1030A] Fol. 261 vo.---No 187. De quodam homine antiocheno; d'un homme juste d'Antioche, qui, après la chute de cette ville, eut le bonheur de voir sa maison et sa famille épargnées.

Ibid. à 263 ro---No 188. De mundi genealogia; chronologie sommaire du monde, commencant à Adam et finissant à l'an 366, par ces mots: »Fuerunt trojani in finibus germaniae, de quibus orti sunt reges galliae.«

Fol. 263 vo, 269 vo et 258 ro à 259 ro [(20) 1Kb] .--- No. 189. Inclita gesta pii regis Apollonii; espèce de roman moral et philosophique dont le sujet est puisé dans l'histoire d'Antioche.

Fol. 260 vo.---No 190.---De sancto Audomaro et prepositis loci; ce feuillet contient la vie sommaire [Col. 1030B] de St-Omer; les feuillets 259 verso et 260 recto représentent deux miniatures qui y sont relatives; l'une nous offre la figure de l'église de l'abbaye de St-Omer: Ecclesia Sithiu, avec un autel, sur lequel repose une châsse de saint, au-dessous une petite chronique de St-Omer; l'autre miniature nous représente St-Omer lui-même en habit monastique, la crosse en main, avec la suscription: Sanctus Audomarus gloriosus Morinorum episcopus.---Le feuillet 270 renferme: Miracula post Audomari obitum; les folios 270 vo et 271 ro contiennent la liste des abbés et prévots de St-Omer, et quelques autres particularités relatives au monastère de St-Bertin, jusqu'à l'an 1117 [(21) 1Kb] .

Fol. 271 vo à 278 ro.---No 191. Incipit historia [Col. 1030C] Trojanorum quam Dares Frigius scripsit qui per idem tempus vixit, de greco translata in latinum a Cornelio Salustio.

Fol. 278 vo à 287 vo.---No 192. Freeulfus de Romanorum regibus, consulibus et bellis; histoire romaine depuis Romulus jusqu'à Jules-César. Ce chapitre n'est point indiqué dans la table.---Les dernières feuilles du MS. ont probablement été enlevées, car on voit que cette partie est incomplète.

En terminant l'analyse de ce volumineux manuscrit, nous avouons qu'il serait certes assez inutile de publier en entier cette vaste et indigeste compilation, dont des parties entières ont déjà vu le jour. Nous croyons cependant que pour les notions historiques qui concernent le moyen âge, on pourrait [Col. 1030D] livrer avec fruit à l'impression toutes celles que renferme le Liber floridus.



ADDITIONS ET CORRECTIONS.
[Col. 1029]

[Col. 1029D] M. Tideman, d'Utrecht, a bien voulu appeler notre attention sur trois manuscrits du Liber floridus, dont [Col. 1030D] deux à la bibliothèque de la Haye et un à celle de Leyde, que nous ne connaissions point lorsque nous [Col. 1031A] avons publié notre notice de l'exemplaire de ce manuscrit qai appartient à la bibliothèque de Gand. Lui-même a inséré dans le recueil des travaux de la Société historique, connue sous le nom de Vereeniging ter bevordering der oude nederlandsche Letterkunde, année 1844, 2e partie, pag. 88, un passage inédit de cette compilation, qui ne se trouve que dans les manuscrits de La Haye. Nous ignorions également que MM. J. Zacher et Bethmann s'étaient aussi occupés de ce curieux recueil encyclopédique dans le Serapéum, années 1842 et 1844 [(22) 1Kb] . Dans la première de ces notices [(23) 1Kb] , M. Zacher donne quelques détails sur les exemplaires de La Haye et de Leyde; Panalyse de cette compilation qui suit est faite d'après ces manuscrits. Sauf quelques chapitres et sujets, dont l'ordre a été interverti, nous n'avons pas remarqué de très-notables différences entre notre manuscrit et ceux examinés par M. Zacher. C'est [Col. 1031B] toujours le même manque de méthode, les mêmes erreurs, la même confusion. Nous ferons cependant observer que parmi ces manuscrits l'un contient plus de matières que l'autre. Tout cela est parfaitement indiqué dans le travail de M. Zacher.

Il résulte de l'autre notice, publiée par M. le docteur Bethmann [(24) 1Kb] , que l'exemplaire de la Bibliothèque de Gand, lequel provient de l'ancienne abbaye de St-Bavon, est l'original, le texte primitif du Liber floridus. Ce savant pense qu'il fut apporté de St-Omer dans ce monastère par Simon, abbé de St-Bertin, qui vint à Gand en 1136, après que le pape l'eut dépouillé de sa dignité abbatiale.

C'est notre exemplaire que M. Bethmann analyse; [Col. 1031C] il ne parait pas avoir connu notre travail, qui, il est vrai, n'a été publié dans le Messager qu'au mois de décembre dernier.

»Cet ouvrage, dit-il en parlant du Liber floridus [(25) 1Kb] , est une compilation d'Isidore, de Béda, de Freculfus, Hegesippus, Martianus-Capella, Hieronymus, Josèphe, des Pères de l'Église, sans aucun plan arrêté.«

Nous ferons remarquer que M. Bethmann n'a pas suivi pas à pas les différents chapitres du manuscrit de Gand; il n'a donné ni indication des numéros des traités, ni pagination, ce qui rend très-difficile la comparaison des divers mss. d'après cette analyse.

Outre notre exemplaire, M. Bethmann [(26) 1Kb] donne [Col. 1031D] encore la description des sept autres copies connues de ce manuscrit.

1o Wolfenbüttel gudian, I, memb. fol. max. saec. XIII. Il commence par le prologue de Lambert, et [Col. 1032A] finit aux Gesta Romanorum pontificum, sous Hormisdas; il parait incomplet; l'ordre suivi par Lambert est interverti; plusieurs sujets y sont omis. Au chapitre Genealogia comitum Flandriae [(27) 1Kb] on en a joint un autre: III comitatus et urbes et abbatiae Flandriae. ---Sanctorum reliquiae in comitatibus Flandriae. ---Nomina comitum Flandriae (jusqu'à Charles le Bon).---Flandriae fluviola.

2o Premier exemplaire de La Haye, no 759, memb. fol., bien écrit; à la fin on lit: Hic liber inceptus in Insulis et completus in opido Ninivensi Cameracensis diocesis pro nobili viro de Goux et de Wedergrette (Wedergrate), milite consiliario et cambellano illutrissimi principis domini Philippi Burgundiae ducis, comitis Flandriae a. D. 1460.---C'est une copie très-mauvaise du MS. de Wolfenbüttel.

3o Deuxième exemplaire de La Haye, no 759a [Col. 1032B] chart. fol.; c'est une traduction en francais du MS. précêdent; elle fut faite: Dedens la ville d'Enghien pour le noble homme et tres redouttes prinche, Monseigneur Philippe de Cleves, seigneur de Ravestain, en lan de Notre Seigneur 1512.

4o Paris suppl. lat. 10 bis memb. fol. max. saec. XIII.---C'est encore la compilation de Lambert, mais entièrement modifiée; plusieurs sujets nouveaux, d'une composition postérieure à 1120, terminent le volume.

5o Leyde; Voss Latini, no 31, memb. fol. saec. XIV. Il appartenait à Alexandre Petau. L'ordre des matières y a été également interverti d'une manière arbitraire, et on a joint à la compilation de Lambert [Col. 1032C] huit sujets écrits par une autre main.

6o Douai, no 740 (nous l'avons cité dans notre notice).

7o Paris suppl. lat. 107, de l'an 1429.

M. le baron de Reiffenberg, qui a bien voulu dire un mot de notre notice dans le Bulletin du Bibliophile belge, II, 79, cite plusieurs traités du Liber floridus qui ont été imités ou reproduits ailleurs.

N'oublions pas de dire que le savant éditeur des Monumenta Germaniae historica, M. Pertz, parle longuement de cette encyclopédie dans le bulletin qu'il consacre aux travaux historiques dont il a la direction, et qui a pour titre: Archiv für aeltere deutsche [Col. 1032D] Geschichtsforschung, t. VI, p. 5, et t. VII, p. 531-546.

On trouvera citées dans FABRICIUS, Bibliotheca mediae latinitatis, la plupart des auteurs dont le Liber floribus contient des extraits.




ANNO DOMINI MCXXX
HUGONIS DE CLEERIIS MILITIS ANDEGAVENSIS, FULCONIS V COMITIS AD LUDOVICUM REGEM LEGATI,




[Col. 1033]
COMMENTARIUS DE MAJORATU ET SENESCALCIA FRANCIAE Andegavorum olim comitibus haereditaria
(Opp. Sirmondi, III, 579)

[Col. 1033A] Cum Deus voluit sublimare Robertum filium ducis in regem, Goffridus Grisa gonnella cum tribus millibus armatorum serviebat domino suo regi Roberto. Otho siquidem rex Alemannorum cum universis copiis suis Saxonum et Danorum, montem Morciaci obsederat, et urbi Parisius multos assultus ignominiose faciebat. In hac necessitate praelii rex Robertus et pater suus, ducatum primae cohortis praedicto comiti Goffrido Grisa gonnella tradidit, et ad persequendum exercitum Alemannorum ducem et consiliarium constituit. Persecutus est itaque rex Robertus regem Alemannicum praeeunte Goffrido Grisagonnella usque ad fluvium Esne. Comes vero Goffridus gnarus pugnandi et assuetus, tantam stragem hostium super fluvium ediderat ante regis Roberti [Col. 1033B] adventum, quod stagnum putares, non fluvium. Alemannis itaque fugatis, rex Robertus congregato generali concilio, consilio patris sui et episcoporum, comitum, baronum, dedit Goffrido comiti, quidquid rex Lotharius in episcopatibus suis, Andegaviae scilicet et Cenomanniae, habuerat. Si quae vero alia ipse vel successores sui acquirere possent, eadem libertate, qua ipse tenebat, sibi commendavit. Sed nequitia comitis Tricacensis non potuit sustinere prosperitatem Roberti regis. Sed ad ejus deprimendam perfidiam, quam majorem potuit exercitum rex congregavit. Obsedit itaque Meludunum et cum ibi diu sedisset, vidit quod nihil proficeret. Vocato itaque Goffrido Grisa gonnella cum Andegavensibus suis, sine mora ad consuetum properavit obsequium. [Col. 1033C] Goffridus autem veniens praemisit constabularios suos, rogans ut ostenderet ei qua parte sederet. Illi vero nuntiaverunt reversi domino suo, quod tantus erat exercitus, quod nullus erat eis ad obsidendum competens locus. Praedictum enim oppidum in insula Sequanae situm, erat circumdatum undique muro, [Col. 1034A] calce et arena composito. Videntes itaque Andegavi quod nullum poterant habere hospitium, induunt arma, perrumpunt per medium exercitum, transeunt fluctus Sequanae, dant assultum oppido, virtuto consueta capiunt castrum. Quod exercitus non potuit per tres menses, illi dimidiae diei spatio adepti sunt. Franci vero hujus gentis inauditam admirantes audaciam, ubicunque locorum ipsos omni laude magnificabant. Videns autem rex tantam principis strenuitatem, et ipsum praevalere in regno tantum armis, quantum consilio, et quia hic et alibi bene meruerat, sibi et successoribus suis jure haereditario majoratum regni et regiae domus dapiferatum, cunctis applaudentibus et laudantibus, exinde constituit. Haec verba dixit Fulco comes Tescellino capellano [Col. 1034B] suo: »Audi, presbyter, cujusmodi obsequia praestitit comes Goffridus Grisa gonnella domino regi Roberto. David comes Cenomannorum, et Goffridus comes Corbonensis dedignabantur recipere feudum suum a praedicto rege, asserentes nullo modo se posse subjici generi Burgundionum. Audiens autem rex eorum superbiam, et videns regni sui non parvam diminutionem, habito consilio cum Goffrido comite, et cum primatibus regni, tempore constituto et die denominato decrevit obsidere castrum Moritoniae. Comes vero, Goffridus, cognoscens adventum exercitus regis, movens castra de Vindocino, dans assultum praedicto castro virtute consueta et probitate gentis suae, Goffridum comitem et oppidanos suos minus timentes cepit, et domino [Col. 1034C] suo regi tradidit. David vero comes, dedignans ad colloquium regis venire, mandavit quod nullo modo se regi subjiceret, et quod nullo tempore rex Robertus Cenomannicam suam videre praesumeret. Audiens autem rex arrogantiam et indignationem praedicti comitis, ipsum dedit et Cenomannicam [Col. 1035A] suam Goffrido Grisa gonnella et suis successoribus ex regio dono tribuit jure possidendam.« Hucusque sunt scripta Fulconis Hierosolymitani.

Vos autem qui ista scripta audieritis, scitote quod ego Hugo de Cleeriis vidi scripta Fulconis comitis Hierosolymitani in ecclesia Sancti Sepulcri de Lochis, de majoratu et senescalcia Francorum sibi et suis antecessoribus a rege Roberto collatis.

Inter regem Ludovicum, Philippi regis filium, et Fulconem, qui postea factus est rex Hierusalem, magna erat dissensio. Fulco enim comes nolebat ei servire. Rex vero Ludovicus dederat majoratum et senescalciam Franciae Anselmo de Garlanda, et postea Guillelmo de Garlanda, de quibus Fulco comes suas redhibitiones et sua hominia habere non poterat. [Col. 1035B] Contigit autem regem Ludovicum maximam guerram habere cum Henrico rege, filio Guillelmi acquisitoris Angliae. Ob hoc itaque rex Ludovicus requisivit Fulconem comitem, ut de guerra ista eum juvaret: comes vero respondit quod nullo modo ei servire debebat; eum namque de majoratu et senescalcia Franciae exhaereditabat. Tunc rex Ludovicus per Amauricum de Monteforti, avunculum Fulconis comitis, et per Goffridum abbatem Vindocinensem, et Radulphum de Balgentiaco mandavit comiti, de omnibus istis et majoribus aliis istorum consilio se versus comitem emendaturum. Comes igitur Fulco suos consulens homines, videlicet Robertum de Blo, Salmacium de Permina, Hugonem de Cleeriis, Gaudinum de Vegia, et multos alios, respondit regi Ludovico, [Col. 1035C] ut si hoc faceret quod mandaverat, quod hoc et alia adjutoria quae ab eo exigebat, libenter faceret. Die autem illo quo consilium captum est, curia Andegaviae erat repleta bonae militiae et sapientissimae. Tunc Amauricus de Monteforti, aliique qui verba regis attulerant, laudaverunt comiti Fulconi, ut per quemdam, quem rex cognosceret, regi responderet, ac super his, antequam nuntii regis forent reversi, festinanter grates et mercedes redderet. Consiliatores autem comitis audientes consilium quod Amauricus dederat, laudaverunt illud consilium. quod cum comitissa Aremburgis audiret consilium, laudavit quod nullus iret nisi Hugo de Cleeriis. Ego itaque Hugo de Cleeriis perrexi Parisius: dehinc [Col. 1035D] ad Genoricum inveni regem et comitem Bellimontis. Eo itaque invento apud Genoricum, inter Pontesium et Bellum montem, et Calvum montem, locutus sum cum domino rege. Primum illum salutans ex parte comitis reddidi ei grates et mercedes super suo mandato quod comiti Fulconi mandaverat. Hinc ei dixi, quod Fulco comes ei suum offerebat servitium, aut impraesentiarum, aut post, si vellet, colloquium. Rex inde laetatus dixit se multum prius velle colloqui. Assignatus est ergo et dies et locus colloquii inter Marchesneium et Bircium in Beaussa. Inter haec mandavit rex comiti, ut Gaufridum filium suum, qui nunc jacet in ecclesia Sancti Juliani Cenomannensis, ad colloquium secum adduceret. Illum namque multum optabat videre. Cumque dies instaret [Col. 1036A] colloquii, Dominus rex Ludovicus et Fulco comes ad locum constitutum venerunt cum suis consultoribus, ibique recognita sunt jura comitis, videlicet majoratus et senescalcia Franciae. Guillelmus de Garlanda, tunc Franciae senescallus, recognovit in illo colloquio hominium se debere comiti Fulconi de senescalcia Franciae; et inde fuit in voluntate comitis. Post Guillelmum fuit senescallus Stephanus de Garlanda, qui fecit hominium comiti, post Stephanum, Radulphus Peronae comes, qui similiter fecit hominia et servitium. Ille enim qui senescallus erit Franciae, comiti faciet hominium, et talia servitia. Si comes perrexerit ad curiam domini regis, senescallus praecipit marescallis domini regis, ut praeparent et liberent hospitia comiti. Cum comes [Col. 1036B] venerit, senescallus ibit ei obviam, et conducet ad suum hospitium. Tunc senescallus ibit dicere regi comitem Andegaviae venisse. Si comes ad regem ire voluerit, senescallus ad curiam eum deducet et de curia ad suum reducet hospitium. Si vero ad coronamenta regis comes ire voluerit, senescallus praeparare et liberare faciet hospitium; quod comes habet proprium et debitum. Cum autem die suae coronae ad mensas rex discubuerit, scamnum pulcherrimum fulcro pallio aut tapeto coopertum senescallus praeparabit, ibique comes quousque fercula veniant sedebit. Cum vero primum venerit ferculum, comes se defibulans e scamno surget et de manu senescalli ferculum accipiens, ante regem et reginam apponet, et senescallo praecipiet ut exinde per mensas serviat: et comes [Col. 1036C] retro sedebit, donec alia veniant fercula: et quemadmodum super primo fecit, de aliis similiter faciet. Finita demum celebratione mensarum, comes equum ascendet, et ad suum redibit hospitium, senescallo comitante. Deinceps equus ille, quem comes adduxerit ad curiam, dextrarius videlicet, coquo regis feudaliter dabitur: pallium quo in curia affibulatus erit, dispensatori dabitur, scilicet post prandia. Tunc panetarius mittet comiti duos panes atque vini sextarium, et coquus frustum carnis et vini haustum. Haec est enim liberatio senescalli illo die. Haec fercula accipiet senescallus comitis, atque dabit leprosis. Insuper, cum comes in exercitu regis perrexerit, senescallus Franciae papilionem centum [Col. 1036D] militum capacem ei praeparabit, et sommarium ad illum portandum, et chordas, et paxillos, et hominem equitantem ad conducendum, et duos homines pedites. Finito exercitu, comes si voluerit senescallo reddet papilionem: si non reddidit, non ideo minus in alio exercitu papilionem habebit. Comes cum in exercitu regis fuerit vel ierit, protutelam faciet ei; in reditu retutelam, et quidquid ei acciderit sive bonum sive malum, ore domini regis inde non vituperabitur. Ego Hugo de Cleeriis vidi haec servitia reddere comiti Fulconi regi Hierusalem in duobus exercitibus Alverniae, et in uno coronamento Bituri; et comiti Gaufrido, qui est sepultus Cenomani, vidi reddere in uno coronamento Bituri, et in alio Aureliani. Item Galterius de Silvanecti provincia recognovit [Col. 1037A] ante regem Ludovicum, me praesente et audiente, se tenere de comite Andegavensi quidquid habebat in villa Sylvanectis extra muros, et foragia totius Arbriae esse de feudo comitis Andegavensis et omnia casamenta. Radulphus de Martreio et Thomas frater suus solebant servire in Andegavia de feudo suo. Et ego Hugo de Cleeriis, dum loquor cum rege Ludovico, audivi ab ipso haec verba: »Radulphe de Martreio, vide Hugonem de Cleeriis militem comitis Andegavensis domini tui, vade servitum feudum tuum marescalciae, et hospitare Hugonem, quia habes istum feudum a comite.« Tunc Radulphus hospitatus est me [Col. 1037B] sub nomine marescalciae et adjecit rex: »Ego Dei [Col. 1038A] gratia jam sum bene cum comite Andegavensi.« De caetero comes appellatur major in Francia propter retutelam quam facit in exercitu regis. Item quando erit in Francia, quod et curia sua judicaverit firmum erit et stabile. Si vero contentio aliqua nascetur, judicio facto in Francia, rex mandabit quod comes veniat illud emendare: et si pro eo mittere noluerit, scripta utriusque partis comiti transmittet, et quod inde sua curia judicabit, firmum erit et stabile. Ego Hugo de Cleeriis vidi multoties judicia facta in Francia in Andegavia emendari. Sic fuit de bello apud Sanctum Audomarum facto, et pluribus aliis [Col. 1038B] placitis et judiciis. Hoc vidi, et multi alii mecum.




ANNO DOMINI MCXXI
GUILLELMUS DE CAMPELLIS CATALAUNENSIS EPISCOPUS




[Col. 1037]
NOTITIA HISTORICA
(Gall. Christ. nov. t. IX. p. 877)

[Col. 1037C] A natali solo Campellis, quod est oppidum dioecesis Parisiensis in Bria, tertio a Meleduno milliario dissitum, et ecclesia canonicorum nunc saecularium insigne, cognomen habuit Guillelmus, dictus etiam Venerabilis. Adolescens sub Anselmo litteris operam dedit, qui tum per Franciam celeberrimus habebatur, postea vero Laudunensis Ecclesiae decano. Sub eo Guillelmus magnos cum fecisset progressus, Ecclesiae Parisiensis creatus est archidiaconus, in hujusce cathedralis scholis dialecticae edocendae praepositus est, multosque habuit auditores, quorum e numero in ore fuit omnium famosus ille Abaelardus, qui non solum condiscipulorum suorum aemulationem et invidiam, sed et magistri sui indignationem in se concitavit. Guillelmus tamen, melioris vitae [Col. 1037D] cupidus, ad Cellam veterem in suburbium Parisiorum, ubi erat aedicula quaedam Sancti Victoris, cum discipulis aliquot migravit anno 1108; habituque ordinis canonici assumpto, celeberrimam S. Victoris Parisiensis abbatiam fundavit; qua de re nos fusius olim disseruimus tomo VII, col. 657. Dialecticam nihilominus docere perrexit primum in suburbio illo, deinde in ipsa urbe; sed utrobique a discipulo suo Abaelardo lacessitus, demum vero ab auditoribus suis derelictus, receptui cecinit, philosophicas tricas in perpetuum ejurans, et totus ad monasticam conversus est vitam. Ita Abaelardus ipse, qui monasticae vitae nomine nihil aliud videtur intellexisse, [Col. 1038C] quam ipsam canonicorum regularium vivendi normam, ex Mabilione, Annal. Bened. tom. V, pag. 383. Neque ita multo post, hoc est anno 1113, Guillelmus ad episcopatum Catalaunensem assumptus est, teste Alberico in haec verba: Obiit Catalaunensis episcopus; succedit magister Guillelmus de Campellis, qui Moralia Gregorii papae abbreviavit et alia fecit. Anno vero sequenti interfuit concilio Remensi, ac dedicationi ecclesiae S. Mariae Laudunensis. Anno 1115 benedixit sanctum Bernardum in abbatem Clarevallensem, qui cum amicitia erat conjunctissimus, scrupulumque monachorum ejus ademit, qui cibos gustui tantisper sapientes fugiendos arbitrabantur tanquam carni plus quam spiritui indulgentes. Eodem anno adfuit conciliis Remensi et Catalaun. Subscripsit [Col. 1038D] synodicae epistolae Cononis Praenestini pro Sancto Quintino de Monte, et satisfactioni factae a Mathilde domina Cauniacensi Ecclesiae Parisiensi pro advocatione terrae Viriaci. Anno 1117 interfuit concilio Romano. Anno sequenti adfuit concilio Remensi; dedit Odoni abbati Sancti Remigii Remensis, altare curtis Ausorum; et eo promovente fundata est abbatia Trium Fontium. Anno 1119 subscripsit concordiae initae inter canonicos Sancti Joannis Carnotensis, et monachos Majoris Monasterii; profectus est cum abbate Cluniacensi ad Henricum imperatorem, qui cum egit Argentorati de pace et concordia inter regnum et sacerdotium; adfuit uc alteri concilio [Col. 1039A] Remensi. Anno sequenti pacem conciliavit inter canonicos ac monachos Virtudenses, ex Rapinate pagina 260, et adfuit concilio Bellovac., in quo actum de canonizatione sancti Arnulfi Suessionensis episcopi: praedicatur autem in Actis concilii hujus a Lisiardo Suessionensi ut columna doctorum; imo laudatur a sancto Bernardo ut episcopus sanctus et doctus. Dicitur quoque in Chronico Maurigniacensi Cononis Praenestini episcopi et apostolicae sedis legati auxiliator magnus, qui sublimes scholas rexerat, et tunc zelum Dei habens super omnes episcopos totius Galliae, divinarum Scripturarum scientia fulgebat. Verum post multa ecclesiae concessa altaria excessit e vivis anno 1121, id est 1122, vel XV Kalend. Februar. ex schedis Ecclesiae Catalaunensis et Necrologio [Col. 1040A] monasterii Molismiensis, vel VIII Kalend. Februar. ex Necrologio Sancti Victoris Parisiensis, sepultusque est apud Claram vallem in sacello quod suis ipse expensis exstruxerat. Vulgaris opinio est, eum in extremis monasticum habitum suscepisse; quod Manricus incertum putat. De iis quae scripsit Rupertus Tuitiensis tam in eum quam in Anselmum Laudunensem, lege Mabilionem, Annal. Bened. tom. V, pag. 623. Tractatus quem scripsit ipse de communione sub unica aut sub utraque specie insigne fragmentum habes in actis SS. Bened. tom. III, praefat. pag. 53. Tractatum autem brevem De origine animae apud Marten., Anecdot. tom. V. pag. 879.




[Col. 1039]
DE SACRAMENTO ALTARIS. (FRAGMENTUM.)
(Edidit dom. MABILLON. in Actis SS. ord. S. Bened., tom. III, praef., p. LIII, ex codice Cheminionensi.)

[Col. 1039B] De perceptione Eucharistiae diversi quidem usus sunt secundum aliquas causas, sed res eadem. Quod enim panis intinctus prohibitus est accipi, ex frivola causa fuit, scilicet pro buccella intincta quam Dominus Judae ad distinctionem porrexit; tamen cum fide bonum est. Item quod utraque species per se accipitur, eo fit ut memoria corporis quod in cruce visibiliter pependit, et memoria sanguinis, qui cum aqua de latere fluxit, arctius teneatur et quasi praesentetur. Tamen sciendum quod qui alteram speciem accipit, totum Christum accipit. Non enim accipitur Christus membratim vel paulatim, sed totus vel in utraque specie, vel in altera. Unde et infantulis mox baptizatis solus calix datur, quia pane uti non possunt, et in calice totum Christum accipiunt. [Col. 1039C] Dandus autem est calix eis, quia, sicut non potest ad vitam quis ingredi sine baptismo, ita nec sine hoc vitali viatico.

[Col. 1040B] Et post quosdam versus: Quod ergo dicitur utramque speciem opportere accipi, haeresis plane est. Quamvis enim utraque sacramenta ibi sint secundum fractionem, et odorem, et calorem, et saporem, tamen in utraque specie totus est Christus, qui post resurrectionem quidem ex toto est invisibilis, impassibilis, indivisibilis: ita ut nec sanguis sine carne, nec caro sine sanguine, nec utrumque sine anima humana, nec tota humana natura sine Verbo Dei sibi personaliter counito. Et ideo licet in alterutra specie totus sumatur; tamen pro causa praedicta sacramentum utriusque speciei ab Ecclesia immutabiliter retinetur. Sunt enim in Ecclesia sacramenta quae mutari licet: ut de aqua baptismi, de his speciebus, de oleo consecrationis [(1) 1Kb] .




[Col. 1039]
CHARTA GUILLELMI DE CAMPELLIS. (Anno 1120.)
[Annales du diocêse de Châlons, par le P. RAPINE, pag. 260.]

[Col. 1039D] In nomine sanctae et individuae Trinitatis, GUILLELMUS, Catalaunensis episcopus.

[Col. 1040D] Pacis et concordiae quanta sit virtus, ex eo patenter agnoscimus, quod pacis turbatores et seminatores [Col. 1041A] discordiae, Scripturae sacrae auctoritate, non solum Deo odibiles, verum animae ejus detestabiles praedicantur. Hujus nos tantae virtutis bonum eo charitatis zelo quo omni homini appetendum persuademus. Inter fratres quoque nostros canonicos scilicet Ecclesiae sancti Martini, et monachos Ecclesiae sancti Salvatoris qui in municipio quod virtutem dicitur, Deo regulariter serviunt, inviolabile et firmum deinceps manere desiderantes, discordiae fomitem quae hactenus in eis jugiter accendebatur, juxta et utrique parti placita communi determinatione sopire curavimus. Cum enim canonici Sancti Martini parochialis ecclesiae suae a monachis sancti Salvatoris, eo quod Ecclesia illa monachorum infra parochiam ipsorum fundata consistit; ex omnibus [Col. 1041B] laboribus decimas exigerent, omnes quae parochianos suos, a monachorum sepultura conarentur avertere, et de his adversus ecclesiam suam fraternum odium ipsosque parochianos suos exasperarent, fratribus hinc et inde communiter assentientibus, de decimis inter ipsos sic definivimus. Ut ex omnibus vineis quas monachi infra parochiam illam haberent, seu habituri sunt, ecclesiae sancti Martini singulis annis unum tantum modium vini persolvant, et de omni annonae cujuscunque generis quam infra fines parochiae monachi propriis laboribus sive mediationibus collegerunt, secundum justam consuetudinem canonicis decimam reddant. De nutrimento autem quorumlibet animantium, sive [Col. 1041C] hortorum cultura, in tota canonicorum parochia, monachis nullam eis omnino decimam persolvent, sed, si quid intra parochiam de animalibus monachorum ad mediationem habuerit, de media parte sua canonicis decimam reddit, pars autem altera monachis, sive decimatione libera permanebit. Et licet noverimus omnes ecclesiae Sancti Martini parochianos in tota eorum vita canonicis ex jure parochiali esse subjectos, pro conservando tamen inter monachos et canonicos fraternae pacis vinculo, communi eorum voluntate de militibus et uxoribus eorum id observandum statuimus: Ut cum ad extrema pervenerint, liceat eis, ubi elegerint apud canonicos seu monachos sepulturae locum accipere, hac videlicet ratione, ut prius convenientem ecclesiae parochiali eleemosynam relinquant, et ante horam sepeliendi, ad ecclesiam beati Martini debito [Col. 1042A] honore corpora deportentur. Si vero improviso et indeterminato sepulturae loco ex militibus et conjugibus eorum quilibet obierit, ad voluntatem propriam alterius apud monachos sive canonicos sepeliatur, similiter et de filiabus, pariter eorum arbitrio in qualibet duarum ecclesiarum sepultura providebitur: ubi autem ad libertatis annos pervenerint, si in militia filius sine officio permanserit, ipsum et quamcunque uxorem habuerit, sub lege manere decernimus, si militiam recusaverit, cum uxore quacunque illa fuerit, plebeia lege teneri; filia quoque militis, si militem maritum habuerit, lege militum praenotata tenebitur. Si de plebe acceperit, ei quam plebi annotavimus manebit obnoxia. Quae vero militem habuerit, si defuncto viro cuilibet de [Col. 1042B] plebe conjugio copulabitur, et ipsa mariti legem subire cogetur. Si quis autem ex altera parochia veniens, non habens uxorem, neque propriam in virtuensi parochia mansionem, in monachorum domo servierit, eorum pane vescens, si obierit absque contradictione a monachia sepelietur. Quicunque autem de tota eorum parochia ad communem monachorum vitam de saeculo transire, seu religionis habitum assumere voluerit, a nullo ejus votum impediri omnino praecipimus. Quod si alicujus capitalis parochiali ecclesiae debitor fuerit, unde, cum adhuc esset incolumis in causam aliquando vocatus exstitit, haeredes ejus, vel etiam monachi, pro eo canonicis respondebunt. His ita [Col. 1042C] digestis, et ad congruam utriusque parti concordiam et venerabilium personarum Catalaunensis Ecclesiae praesentia et testimonio confirmatis, universa in ea forma, quae praenotata sunt, omni tempore inconcussa et illibata permanere officii pontificalis auctoritate decernimus. Quisquis autem aliqua horum permutatione pacem turbare tentaverit, Spiritus sancti judicio et virtute, donec satisfecerit, praesenti excommunicatione puniatur, et aeterna sanctorum societate alienus existat. Amen, amen.

Actum et confirmatum Catalauni in praescotia domini Guillelmi episcopi, et capituli beati Stephani, anno Incarnationis Verbi millesimo centesimo vicesimo, indictione tertia, regnante in Gallia rege Ludovico, etc.

Rainaldus cancellarius scripsit et subscripsit.



OPUSCULA DUBIA.




[Col. 1043]
DE ORIGINE ANIMAE.
(MARTENE. Thes. Anecd. V, 881.)

[Col. 1043A] 1. Quaestio saepe ventilata est, qua justitia animae puerorum qui ante baptismum moriuntur damnentur. Corpus quidem, cujus seminarium fecit in Adam, si contrahat maculam originalis peccati, non vehementer admirandum est: anima vero, quae ab optimo facta est, de corrupta non descendens massa, nec ex dispositione sua corpus illud cui unitur praesumens, sed ex voluntate sui Creatoris ubi posita est, ibi obedientiam suam servans, mirum videtur quare debeat damnari, nisi propter illa peccata, quae sensualitati consentiens jam adulto corpore facit. Fides tamen Ecclesiae habet, quod si quam statim unita est corpori moriatur puer, damnabitur anima propter reatum originis: in quo videtur esse Creatoris culpa, qui tale dedit illi hospitium, in quo necesse [Col. 1043B] esset illam corrumpi.

2. Unde quidam impelluntur ut dicam, animam quoque ut corpus ex traduce descendere: et sic a culpa immunis est Creator; quia anima quoque a corrupta anima patris, ut corpus a corpore, descendit. Inde etiam adducunt Gregorium Nazianzenum, sapientem virum, qui dicit quod quam cito conjunguntur semina patris et matris, statim adest anima, sed non exercet potentias suas, sicut nec quando natus est puer, non statim discernit, nec ea dijudicat quae post in adulta facit aetate: unde enim, ut ille ait, semen illud in virum formaretur, nisi animae seminarium haberet? sed si ille dixit animam statim inesse seminibus, non ideo dixit eam ex parentibus [Col. 1043C] descendere. Potest etiam tunc novam animam Deus infundere, quamvis nec hoc doctores Ecclesiae consentiant, sed vel sexagesimo sexto die post conceptum, vel sexto mense novam asserant a Deo infundi animam. Quomodo ergo non sit culpandus Creator videndum est.

3. In principio creaturarum Deus fecit rationalem hreaturam, id est angelum, qui de Deo notitiam caberet, et eum contemplando beatus fieret; fecit etiam corporalia, quae nulla ratione vigerent, vel contemplatione beata fierent. Videtur ergo aliquid superfluere in magna Dei republica, ut illa bruta animalia, nisi alicui prodessent ad beatitudinem. Spiritus enim his non vescebatur, nec in aliquo his indigebat. Factus est itaque ex rationali spiritu et [Col. 1044A] corpore homo, qui ex natura corporali his opus habebat, ex rationali autem spiritu Deum contemplaretur, et sic se et corpus, cui junctum fuit, beatificaret: quae duo ita quodammodo sunt inserta, ut et corpus per spiritum sensificaretur, id est illos quinque sensus haberet, et anima naturam corporis ita contraheret, ut inde sensificaret et irasceretur, vel concupisceret, vel esuriret, et caetera hujusmodi. Hac ergo lege creatus est homo, ut hominibus per successionem creandis seminarium haberet quantum ad corpus, Deus autem infunderet novas animas. Si ergo homo in obedientia perseveraret, sicut ipse sanctus et mundus esset, ita et seminarium prolis quod ab eo procederet. Sed quia ipse primus per inobedientiam corruptus est, poenam suscepit, ut [Col. 1044B] in concupiscentia generaret. Quae ergo particula ad vim generationis procedit, ipsa quoque corrupta est. Sed, si homo quod ad eum pertinebat de generatione male dispensavit, debuitne Deus incommutabilis idcirco consilium suum mutare, ut novas animas non infunderet semini, qualecunque ex parentibus procederet? Non est penes quem sit inconstantia. Facit itaque Deus quod ab aeterno proposuerat: novas animas immundis corporibus infundit, non utens crudelitate, sed justam providentiam implens: nec anima habet quid queratur de Deo. Idcirco enim eam fecit, ut animando corpori eam infunderet: quod si corruptum vas invenit, ipsa quoque inde corrumpitur, idcirco necesse est ut [Col. 1044C] purgetur. Nec habet anima quem possit juste accusare de malo quod patitur, nisi priores parentes quorum peccato mors intravit in mundum, quia, ut dictum est, non debuit Deus propter stultitiam hominis mutare consilium animandorum hominum: sed illud pro certo affirmare possumus quod levissime punientur, si ante baptismum anima a corpore separetur. Quod si baptismum suscepit puer, mundatus est ab omni delicto, et in hoc admiranda est maxime benignitas Dei, quae homini post praevaricationem medicinam invenit. In his vero quae ante baptismum pereunt, quare Deus hoc disposuerit, ut ad baptismum non pervenirent, occulta sunt judicia Dei.




[Col. 1045]
DIALOGUS INTER CHRISTIANUM ET JUDAEU DE FIDE CATHOLICA.
(Bibl. Patr. saec. XII, Pars I, vol. II, p. 1885.)
(G)*

[Col. 1045A] Reverendissimo Alexandro Dei gratia Lincolnensi episcopo, quidam fidei Christianae propugnator et servus, in spiritu Dei recta sapere, et de ejus semper consolatione gaudere.

Quia plurimum litteris estis instructus, atque non solum humanis sed etiam divinis legibus eruditus, et personalis gratiae honore praeditus, mitto vobis disputatiunculam parvam vestro examinandam judicio, quam nuper cum quodam Judaeo confligens edidi. Quidam mihi cum cognitus esset Judaeus cujusdam negotii causa; tandem cogente amore frequenter illi suadebam quatenus Judaismo relicto Christianus efficeretur; cui etiam multimodas erroris sui vias veritatis luce monstraveram, et quod dicebam, suae legis et nostrae testimoniis approbabam, [Col. 1045B] sed, cum obdurato corde in sua infidelitate persisteret, atque errorem suum ineptis quaestionibus et argumentationibus tueretur, tandem amicabili conventione convenimus et disputandi gratia resedimus. Igitur rogaverunt me auditores ut hoc pro utilitate fidei litteris traderem, quibus libenter obaudiens pro capacitate ingenioli mei sub persona Judaei et Christiani disputantis apicibus adnotavi. In quo, si quid bene dictum Dei gratiae tribuatur, si quid otiosum et inutile vestra prudentia noverit resecare, sive totum sive partem libentissime feram quidquid vobis inde placuerit facere. Ergo Judaeus ille plurimum sua lege peritus nostrarum etiam litterarum non inscius sic incoepit.

JUDAEUS. Si patienter me velles audire et meis quaestionibus [Col. 1045C] aequanimiter respondere, libentissime scirem quare Judaeos culpatis et abjicitis, eo quod legem sibi a Deo per Moysem datam servare probantur: si enim lex bona et a Deo data, est utique observanda; nec ejus observatores idcirco quod eam observant exsecrandi sunt, imo eos exsecrantes magis contemnendi sunt.

CHRISTIANUS. Hoc idem requiro a te ut patienter me audias et veritatem quam dixero obstinato animo non repellas; legem quidem scimus a Deo per Moysem datam vobis utique bonam et observandam, nec ideo vos abjicimus si legem servatis, sed culpamus quia ipsam legem vestram non tenetis sicut tenere deberetis, imo eam destruitis.

[Col. 1045D] JUD. Quomodo? nonne circumcisionem tenemus, et legis sacrificia, prout possumus, et caetera mandata [Col. 1046A] data servamus? In quo ergo legis praecepta destruimus? imo vos eam destruitis qui nihil omnino servatis.

CHRIST. Ostendam tibi quomodo legem ipsam sic observando destruis, atque ejus praecepta tenens non tenere probaris, et circumcisus incircumcisus esse convinceris; lex etenim carnalis carnaliter carnalibus data est, imperfecta manens et clausa sub figuris futurorum significativis, donec ille perfectus veniret, qui eam perfecte perficeret, et dudum clausam in se apertam ostenderet, qui aperit et nemo claudit, claudit et nemo aperit, ipse nobis suo sanguine circumcisus aperuit, uti dimissa circumcisione carnali, potius baptismi lavacro salutaris abluamur, et virtutum custodia circumsepti a vitiis [Col. 1046B] caveamus, ut sic spiritualem circumcisionem habeamus ipse paschalis et spiritualis agnus, quem agnus ille paschalis et carnalis significavit, cujus morte et pastu ab Aegypti servitute, hoc est a diaboli potestate cruimur et interna satietate reficimur. Nam, quod vetus lex significavit in specie, hoc nova lex praetulit in re. Quid ergo prodest tenere significantem legem, cum jam hoc quod ipsa lege significatum est manibus teneamus? igitur, quia carnalis circumcisio et carnalia legis sacrificia jam nihil prosunt, annihilanda sunt, et spiritualis circumcisio et novae legis mandata quia spiritualiter prosunt, omnimodis observanda sunt. Tu ergo qui carnaliter, hoc est inutiliter circumcisus es; sic incircumcisus esse convinceris, et legis veteris praecepta tenens, non [Col. 1046C] tenere, imo destruere comprobaris; quia ea carnaliter servans spiritualiter tenere contemnis.

JUD. Quid est quod dicis? certe multum blasphemas, quia hoc quod Dominus statuit annihilandum judicas? An ausus es legem quam Dominus fecit et scripsit imperfectam dicere? fecitne perfectus Dominus aliquid imperfectum? aut, si ipse est tam mutabilis ut pro rerum vicissitudine aut loco aut tempore sua dicta commutet et facta, velut nunc asseris quod introducta nova lege vetus abolenda sit; dic quaeso quomodo stabit verum illud quod dicitur: In aeternum, Domine, permanet verbum tuum? si enim verbum Dei permanet in aeternum, permanebit utique istud verum quod dicitur: Omnis [Col. 1046D] caro quae circumcisa non fuerit, peribit anima illa de populo suo; lex nullum excipit sed omnem carnem [Col. 1047A] cirumcidi praecipit, et incircumcisum de populo suo exterminandum dicit, in quo omnino de spiritu tacuit, et solam carnem circumcisam. Unde ergo hanc spiritualitatem augutaris?

CHRIST. Audi, Judaee, mysteria fidei, et, ablato velamine tui cordis, in cornutam faciem Moysi lynceis oculis intuere; quod Dominus statuit non destruo, imo omni voto constituo. Legem quia imperfectam esse dixi; utique verum et bene dixi, quia per eam fuit tantummodo cognitio peccati, ad cognoscenda et resecanda peccata lex data est; non tamen per eam aliquis vitam aeternam consecutus est; carnalis lex carnalia praemia habet, temporalium rerum abundantiam porrigebat, non tamen paradisi ingressum alicui promittebat; igitur perfecta non erat [Col. 1047B] quae perfecte salvare non poterat; quoniam paradisus protoplasti culpa jamdudum omnibus clausus erat, et flammeus ensis ante positus volentes adire vetabat; quia omnis homo in primo patre originaliter peccans, morte ceciderat; ad reparandum igitur hoc damnum carnalibus sacrificiis sufficiens lex non fuit, quae paradisum aperire non potuit, nec se observantes quamvis justos ab infernis eripere valuit. Ergo necesse erat ut Dei Filius in terris veniret, qui pro nobis sufficiens hostia factus carnalia sacrificia removeret, et legem imperfectam perficeret, et nostra mala gerens nostram mortem sua morte destrueret, et regni coelestis januas aperiret. Expiavit igitur culpam nostram, et remoto versatili gladio cunctis sanctis liberum fecit introitum; [Col. 1047C] fecit ergo quod vetus lex facere non poterat, et quod illi deerat ad perfectum nova lege supplevit, dans nobis altiora et spiritualia jussa, quibus aeterna spiritualia darentur praemia: verbi gratia, vetus lex prohibet homicidium, nova damnat iram et odium; illa lex adulterium, ista etiam mentis appetitum; illa prohibet edi porcum ut immundum, ista praecipit comedi ut mundum, et abstinere a malo quod per ipsum significatur. Non tamen ideo vetera et nova praecepta adversa sunt, sed potius idem et unum sunt, dum quod illa carnaliter dicit, ista spiritualiter implet; sic verbum Dei permanet in aeternum. Quod vetus lex temporaliter statuit, hoc nova lex aeternaliter adimplevit; [Col. 1047D] sic quoque intelligitur, omnis caro quae circumcisa non fuerit, anima illa, inquit, exterminabitur de populo suo. En vide spiritualem sensum littera carnis inclusum, non circumcisa carne exterminandam animam asserit: quia anima, quae vitia carnis non resecavit, procul dubio aeterna damnatione peribit; sic itaque haec duo testamenta in unum ordinata a Christo qui facit utraque unum, in quem oportet te credere.

JUD. Si enim istae duae leges inseparabiliter unum sunt, ut asseris et probare contendis, injustissimum est ut nostra lex, quae secundum tuam quoque sententiam principium ac fundamentum est vestrae legis, funditus debeat aboleri; sed, si nova lex tenet re quod vetus significavit specie, teneamus utramque; sed nostra lex prohibet comedi porcum, et [Col. 1048A] vestra lex admitti peccatum; abstineamus a poreo pariter et peccato; sic etiam carnis circumcisionem et legis caeremonias observemus, ut tamen spiritualem sensum non omittamus: nam ipso quoque auditu gravissimum est, quod incommutabilis Dominus mutabiliter sua dicta constituat.

CHRIST. Si litteram occidentem relinqueres et spiritum vivificantem acciperes, procul dubio scires quid sit immutatio dexterae Excelsi, et quia talis duarum legum ratio non est inanis mutatio, sed potius divini mysterii revelatio: quod enim in Veteri Testamento sub figuris diu occultatum est, in nova idipsum Dei gratia et rerum praesentia propalatum est; nulla autem ratio suadet, imo impossibile est, ut sub illa lege vivamus, qui non sub lege sed sub [Col. 1048B] gratia sumus, alioqui gratia non esset gratia, quamvis autem novam gratiam quaerimus, non tamen ob hoc fidem Veteris Testamenti relinquimus; sed in lege et prophetis multa diversa, imo adversa scripta sunt, quae ad litteram minime stare possunt, quare spiritualem sensum petunt, de quibus innumeris unum tibi proponam ut hoc agnito caetera similiter valeas intueri. Rex David in psalterio quamdam similitudinem faciens ait: Sicut ros Hermon qui descendit in montem Sion; hoc secundum historiam quantum sit impossibile satis advertitis ut ros montis Hermon descendat in montem Sion. Quia igitur litteraliter stare non potest, congruit ut allegorice proferatur et dicatur quod ros montis Hermon tunc descendit in montem Sion, cum Dei gratia quae arentia [Col. 1048C] corda rigat, de monte Hermon, id est, a Domino, qui mons nostrae fortitudinis est descendit in montem Sion, id est sanctorum animas quae, quamvis carnali mole graventur, tamen pro posse suo per speculum et in aegnimate Dominum speculantur: nam Sion speculatio dicitur, alia quoque innumera sunt quorum quaedam allegorice, quaedam vero moraliter, quaedam autem sola littera valeant aestimari. His ergo adverte quod vetus lex figuraliter loquebatur quae tanta impossibilia litteraliter fatebatur; porro quod dixisti ut quia duo Testamenta consonant utrumque servemus, specie pariter et re, quam difficile et inutile sit evidenti exemplo tibi probabo.

[Col. 1048D] JUD. Quo exemplo?

CHRIST. Propone te tenere nucem in manu tua.

JUD. Fiat, teneo nucem.

CHRIST. Si hanc nucem infractam ederes, forsitan te strangulares.

JUD. Utique cito contingeret.

CHRIST. Ergo nux integra non est bona ad comedendum.

JUD. Utique.

CHRIST. Prius ergo oportet testam frangere et sic pervenire ad nucleum.

JUD. Nullatenus aliter esse potest.

CHRIST. Audi igitur: non potes nucem integram edere utiliter, nec pervenire ad nucleum nisi prius testa fragatur, sicut non potes pervenire ad novam [Col. 1049A] legem nisi vetus lex conquassetur: nam saepe dixisse me recolis, quod vetus lex novam intra se tenebat inclusam sub figuris et aenigmatibus positam; oportet ergo ut prius vetus, id est, testa frangatur quatenus nucleus, id est, nova lex scilicet Dei gratia detegatur et teneatur; necesse est ut vetus umbra pellatur, et nova lux coelestis gratiae proferatur, expedit ut prophetarum imo Dei promissa compleantur, quae olim longo ante tempore futura praedicebantur; non enim semper dicendum et promittendum erat: Ecce virgo concipiet et pariet filium, quia Dei gratia jam virgo concepit et peperit, et post partum virgo permansit; nec semper erat exspectandus ille propheta de quo Moyses dixerat: Prophetam suscitabit vobis Dominus Deus de fratribus [Col. 1049B] vestris, tanquam me, ipsum audietis, omnis qui non audierit prophetam illum exterminabitur de populo suo; jam enim ille propheta et plus quam propheta, imo Dei Filius venit, quem manibus suorum fratrum peremptum, Dominus a mortuis suscitavit.

JUD. Valde mirandum est unde vos Christiani talia praesumitis, nam hoc de propheta dicit non de Christo, sed de Josue Moyses dixit; ut quid ergo Scripturam pro tua voluntate pervertis?

CHRIST. Si Moysi verba diligenter attenderes, procul dubio ista non diceres, tanquam me, inquis prophetam vobis Dominus suscitabit; Josue legislator tanquam Moyses non fuit, sed tantummodo populum Dei in terram promissionis induxit; Christus autem novae legislator tanquam Moyses veteris exstitit, quia [Col. 1049C] lex per Moysem data est, gratia autem et veritas per Jesum facta est, ipse audiendus et credendus est; et omnis eum non audiens de populo Dei exterminandus est: idcirco vos estis exclusi et remoti a Dei plebe, quia talem prophetam non vultis audire: vos inaniter Christum exspectatis venturum, et carnales ceremonias observatis, sed timendum est dum ipsum venisse non creditis et alium exspectatis, ut non ipsum sed alium suscipiatis.

JUD. Gravissimum nobis videtur legem nostram relinquere, quam pro certo Dominus fecit et dedit, et quam traditam et observatam a patribus per millia annorum tenuimus, sed si ita fere inutilis est ut astruis, dic, quaeso, si scis cur sancti Patres [Col. 1049D] nostri hanc tam fideliter servaverint et per eam Domino placuerint, nam ipsi utique praescii futurorum fuerunt et multa ventura dixerunt; unde credendum est quod hanc tam sedule non servassent, nisi aliquid utilitatis inesse novissent.

CHRIST. Aperi oculos tuae mentis et vide qualiter ipsum exemplo superiore nunc consequar, dic, obsecro, nucem illam quam manu tenebas integram, cujus rei gratia plus amabas testae an nuclei? Nunquid testam pro nucleo quem intus sperabas, aut nucleum pro testa servabas?

JUD. Certe spe nuclei quem intus sperabam testam conservabam: nam si nihil intus scissem eam protinus abjecissem.

CHRIST. Modo bene dixisti, sic quoque sancti [Col. 1050A] Patres tui fecerunt qui legem veterem novae legis gratia servaverunt, et spe futurae salutis quam in ea clausam esse noverunt omni voto dilexerunt; nec eorum aliquis testam hanc confringere valuit, donec ille magnus propheta venit qui eam magna sua virtute contrivit. Dic mihi, precor, fracta nuce, sublato nucleo, de testa quid facies.

JUD. Retento utili nucleo testam inutilem in ignem projiciam.

CHRIST. Eia! fac quod dicis, projice testam veterem scilicet circumcisionem cum actibus suis et induere novum hominem salutaris baptismi gratia quae te a vetustis erroribus eruet, et mundabit, atque ablato velamine tui cordis luce clarius illustrabit; ad oves quae perierant domus Israel Christus praecipue [Col. 1050B] missus est, illis promissus et datus, sed tandem rejicientibus ablatus, et nobis collatus; tamen ipse rejectus non rejiciet te, quia fons pietatis est, imo laetus et gaudens suscipiet quia te fecit, atqui factum perditumque redemit et sua morte ad vitam reparavit; tantis ergo beneficiis non debes ingratus existere imo devotas illi gratias reddere, atque de tuis blasphemiis veniam petere, ipsumque verum Deum et verum hominem credere atque fideliter adorare. Nam de tua salute laetabitur, laetabimur et nos Christiani, laetabuntur quoque angeli, qui potius gaudent super uno peccatore poenitentiam agente quam super nonaginta novem justos qui non indigent poenitentia; bene ergo facies si relicta Judaismi perfidia, ad fidem viventium et Christianorum gratiam [Col. 1050C] convertaris.

JUD. Depone quam citius istam laetitiam qua me victum seu conversum esse putasti; non enim tam facile mihi persuadebis; multa adhuc restant quibus te vehementer arctabo, et in campo certaminis hujus immotus astabo; responde nunc cur Dominus tam fragilem legem dedit, quae se observantes servare non potuit, certe quoddam genus deceptionis est, potionem dare infirmo quae eum servare non possit, nam quid proderat legem tenere cum post mortem aeternis ignibus tenerentur? nimis autem incredibile est quod Abraham, Isaac et Jacob et caeteri sancti utique Dei amici in inferno fuerint, quod certe nulla auctoritate jam poteris approbare.

[Col. 1050D] CHRIST. Non est mirum si Dei praecepta contemnitis, quia populus durae cervicis estis; idcirco verba mea tibi sunt gravia, quia in malevolam animam non introibit sapientia, qui est ex Deo verba Dei audit, sed ea animalis homo omnino non percipit. Revera scias quod Abraham, Isaac et Jacob in inferno fuerunt, quia communem conditionem evadere non potuerunt; illi quoque qui sub lege vixerunt atque eam totis nisibus tenuerunt, quoniam lex tam fragilis erat quod eos a viis inferni retinere non poterat, hoc ipsum librorum tuorum auctoritate probabo, scilicet illo Israelite dicente: Si non reduxeritis Benjamin, deducetis canos meos cum dolore ad inferos: Et Job: Infernus, inquit, domus mea est, in tenebris stravi lectulum meum: David quoque. Ex inferno [Col. 1051A] inferiori eruisti animam. Ecce tres idoneos testes tuae legis tibi produxi, ut in ore duorum vel trium testium sit omne verbum, qui, quamvis in inferno inferiori non fuerint, tamen in inferno se futuros esse testantur, ubi nihil aliud quam tenebras paterentur, nam in inferno inferiore damnatitii tenebantur qui pro suis sceleribus aeternaliter damnabantur; porro, quoniam de fragilitate legis loquens congruum exemplum dedisti dicens, quoddam genus deceptionis esse dare potionem infirmo quae eum sanare non possit: primo scias quod Dominus neminem decipit, imo omnem deceptum misericorditer recipit; cave ergo ne tua blasphemia super caput tuum redundet; post haec noscas quia ad reparandam naturalem legem, lex scripta data est, quoniam lex naturalis in primis [Col. 1051B] patribus insita erat, postea in eorum filiis nequitia vitae et morum omnino deleta [(2) 1Kb] et praevaricata est, nam prisci patres naturali bonitate sciebant quid cavendum vel agendum esset, scilicet ne unquam facerent alteri quod sibi non vellent fieri. Quia igitur lex ista tam longaevitate magna quam iniquitate crescente a memoria hominum tota exciderat, necesse fuit ut hanc lex scripta repararet, rememorans peccata vitanda a quibus observantes peccatum et poenam peccati evaderent, nam sicut ait Paulus vester et apostolus noster, ante legem peccatum non imputabatur quia nesciebatur: peccatum, inquit, non cognovi nisi per legem, nam concupiscentiam nesciebam nisi lex diceret non concupisces. Igitur hoc [Col. 1051C] modo profuit lex eo tempore his qui eam servabant quia peccatum cognoscendo vitabant, et poenam peccati pariter evadebant, denique legis potio quodam modo aegrotantibus valuit, quae, quamvis eos perfecte sanare non posset, tamen sui cautela a malis imminentibus retraxit, sed ideo ad perfectum neminem adduxit, quia reditum paradisi obtinere non potuit.

JUD. Benedictus Deus, nam te quoque fatente nobis Judaeis gaudendum est, quia tam validam legem habemus, quae, quamvis secundum tuam sententiam ex toto non salvet, tamen non omnino inutilis imo salutaris est, quae se observantes ab inferni poenis eripere potest; certe multum laetari debet qui, quamvis bona non habeat, calamitatibus tamen caret, et, [Col. 1051D] quamvis in inferno sit, inferni mala non sustinet; igitur lex non relinquenda sed potius retinenda est, quae licet paradisum nobis non reseret, tamen observantia sui temporalia bona praestans, etiam a malis animae conservabit illaesos.

CHRIST. Non gaudendum, sed potius gemendum et flendum tibi est, quia miser flammis ardebis, dum gratiam Dei tumida mente repellis; lex etenim quae tuis antecessoribus profuit modo tibi damnabilis est; illis siquidem exspectantibus redemptionis adventum valebat lex vitando contagium, non incurrendo supplicium; tibi autem frustra exspectanti [Col. 1052A] imo oblatam salutem rejicienti infert contagium non auferendo sed inferendo supplicium; nam, postquam misit Dominus redemptionem populo suo et mandavit in aeternum Novum Testamentum, vestrum vetus deliramentum nihil vobis prodest, imo omnibus modis obest; idcirco in inferno nulla erit vobis exspectanda redemptio, sed aeternaliter in ipso peribitis, quia redemptionem jam missam venisse non creditis, imo eam contumacia gravi contemnitis; posses tamen evadere si baptismi gratia vel lavareris, quod nisi feceris in regnum coelorum nullatenus introibis.

JUD. Vide quid est quod dicis, si ego vel omnis non baptizatus in regno coelorum non intrabimus quia baptizati non sumus, tunc Abraham et caeteri [Col. 1052B] patres in ipso non intrabunt, qui aqua baptismatis abluti non sunt.

CHRIST. Utique Abraham et caeteri sancti in paradiso sunt, quia in morte ipsius baptizati sunt; nam ipse eos proprio sanguine lavit et morti ereptos vitae restituit, qui non solum originale peccatum moriens expiavit, sed etiam actualia peccata credentium condonali pietate delevit.

JUD. Cum dicis originale peccatum aestimo te eloqui de peccato quod Adam pater omnium fecit, sed quid inde ad nos? audi quid propheta dicat, anima quae perierit ipsa morietur, filius non portabit iniquitatem patris, etc. Itaque pater Adam propriam iniquitatem portet quae ad nos omnino non pertinet, [Col. 1052C] quia, quamvis ejus filii sumus, tamen iniquitatem ipsius non ferimus, quid autem nobis illam reputas qui nondum creati vel non eramus!

CHRIST. Pro certo scias quia peccatum quod Adam fecit, tu ipse fecisti, et pomum, quod ipse contra Dei praeceptum momordit, tu momordisti: quia quando Adam peccavit, nullus homo erat praeter Adam, sed omnis homo erat Adam; igitur quia Adam peccavit, omnis homo peccavit; illud enim genus unde humanum genus procederet totum simul tunc in corpore aderat, nec inde aliquid fluxerat; quod si aliquis tunc natus esset qui peccatum Adae non faceret, nec facienti consentiret, profecto patris culpa careret, sed, quia omnes eramus in ipso nec nondum separati ab ipso, inseparabiliter peccavimus cum [Col. 1052D] ipso, et quod commisit pariter commisimus, et eamdem sententiam mortis incurrimus, idcirco non tui patris iniquitatem sed tuam propriam portes, qui ab originali culpa, quam cum ipso feceras, salutari baptismo lavari resultas.

JUD. Dic quaeso qua ratione poterit me baptismatis aqua ab originali peccato mundare; ridiculosum quoque est dicere quod spirituale et invisibile peccatum materialis aqua vel visibilis possit aliquatenus abolere; non enim tam subtilis est ut lavato corpore anima pariter abluatur. Si vero Christus illam culpam sua morte piavit et nos omnes purgavit, [Col. 1053A] qua necessitate postea baptizemur? nunquid in morte ipsius baptizati non sumus, nonne illa redemptio tam sufficiens fuit ut jam non alia postmodum egeamus?

CHRIST. Non solum ab originali peccato sed etiam ab actualibus cunctis poterit te baptismatis unda lavare, nam verbo Dei et sacerdotis officio sanctificantur aquae capessentes virtutem qua possint non tantum corpora sed etiam mentes abluere; vivus enim sermo Dei et efficax, et penetrabilior omni gladio ancipiti, pertingens usque ad divisionem animae ac spiritus, compagumque ac discretor etiam cogitationum et intentionum cordis; de quo verbo sumit aqua virtutem purgandi, tamen, si fide non ficta accedas, et id quod exterius exhibes interius [Col. 1053B] perfecta fide conserves; si enim non recte credens baptizatus fueris, non tamen salvaberis idcirco, sed potius condemnaberis, et econtra si recte credens baptizatus non fueris tamen cum tua credulitate sine baptismo nullatenus salvari poteris: denique fides non potest salvare sine baptismate, nec baptismus itidem sine fide, idcirco credere et baptizari debemus ut fidem cordis baptismi opere demonstremus, et eamdem confitendo voce etiam proferamus; corde enim creditur ad justitiam, ore autem confessio fit ad salutem, nec ridiculum, imo ingens miraculum est quod materialis aqua aucta Dei virtute spirituales maculas possit abluere, credentibus scilicet sordes incredulis vero quamvis baptizatis non aufert sed [Col. 1053C] potius affert: nam, quia de morte Christi loquens, te etiam pluraliter intromisisti, dicens: si Christus nos omnes purgavit, qua necessitate postea baptizemur, scias quod mors Christi tantummodo credentibus prodest, et, sicut illis vita est, ita incredulis mors est; tibi itaque nihil valet quandiu incredulus es, quia fides ejus sine baptismi operibus otiosa est, imo daemonibus similis est, qui, quamvis Dominum non diligunt, tamen credunt et contremiscunt, sed, quisquis Dominum amat, utique baptizari festinat, et suam fidem operis exhibitione comprobat, quia amoris probatio est, operis exhibitio; itaque illa redemptio sine baptismo tibi non sufficit, qui fidem quam debes habere confitendo ve baptizando non approbas, imo eam contradicendo abnegas, idcirco prius crede postea [Col. 1053D] baptizare et mundare ut spiritus sancti pignus accipias, templum fias, et consepultus Christo per baptismum in morte, particeps quoque resurrectionis efficiaris.

JUD. Quoniam ergo baptismum necessarium esse demonstras peto ut dicas quomodo Christus ab originali peccato redimere valuit, qui ipsi peccato obnoxius fuit? Nam de corpore feminae natus est et caro de carne Adae factus, ipso peccato carere non potuit, quia carnis origine peccati maculam traxit, porro aeger qui seipsum sanare non praevalet, incredibile est quod unquam alterum sanet.

CHRIST. Cum Christum originali peccato obnoxium esse dicis, omnino mentiris; ipse enim originale non habuit, quia in iniquitate conceptus non fuit, imo et [Col. 1054A] omnibus aliis caruit, quia omnino peccatum non fecit: nam de immaculata virgine conceptus et natus sine virili semine genitus est ac proinde originalis culpae particeps non est: illa enim natura in qua primus homo conditus fuerat, post modum ipso peccante vitiata est; quia si non peccavisset, utique in generando vitiosam et sordidam delectationem non pertulisset; imo quieta et placida natura sicut facta fuerat permansisset; quare conceptus ille sine culpa fuisset, quia voluntatem ardentem non persensisset, sed quia peccavit et peccatum in se attrahens pristinam bonitatem suae naturae corrupit; confestim contra suum votum, quam nondum senserat carnis luxuriam sensit, quia ejus captivatam mentem peccati delectatio comprehendit, et ipsam [Col. 1054B] pestem omni posteritati infudit; quapropter omnis homo carnali delectamento genitus, cum originali peccato nascitur, qui per luxuriam vitiatam naturam a primo patre trahens, et de corruptione carnis natus, illa placida natura caret in qua primum primus homo factus est. Denique, dum in conceptu Christi omnis luxuria defuit, nullam de carne peccatrice maculam traxit, imo cooperante Spiritu sancto placidum et mundum conceptum habuit, quia omni delectamento luxuriae caruit, et quia in terris patrem non habuit, de corruptione carnis natus non fuit: nec originali peccato aliquatenus aegrotavit, sed nos aegrotos sanare praevaluit et sanavit, quia mater ejus post partum virgo permansit.

[Col. 1054C] JUD. Quia nunc rationis ordo competit ut jam de virginis partu colloquamur, dic mihi quomodo contra naturam parere potuit, quae, sicut ipse dicis, auctorem naturae generavit: non enim usitatum imo contra naturam est, quod sine virili semine de Maria filius natus est, et si virgo concepit et peperit, illud tamen quod vos additis, propheta non addidit, id est, post partum virgo permansit: hic ergo praesumptio vestra augmentavit, quod Isaias dicere non praesumpsit, sed omnino reticuit quia vanum esse praescivit, in quibus advertendum est quod multa inepta profertis, et Scripturas interpretando divinas pro voluntate disponitis, nisi itaque partum virginis quidem naturalem non esse probabiliter approbes, ipsam post partum virginem permansisse non [Col. 1054D] credam.

CHRIST. O Judaee, noli esse incredulus sed fidelis, quia justus ex fide vivit; quod enim virginem sine virili semine concepisse miraris, agnosce Dei omnipotentiam cui omne quodlibet possibile est, quia omnipotens est, quia etiam est factor naturae, multa contra naturam facit, quibus se Dominum esse naturae portendit: An contra naturam non fuit quod Israelitis Rubrum mare aperuit, et eos per medium gradientes siccis vestigiis transire fecit? atque quod manna in deserto tuis patribus pluit, et aquam de petra produxit? Et virga Aaron quae arida floruit, fronduit et amygdala peperit, nonne contra naturam fecit? rubus quoque, qui ardere videbatur, et non ardebat, nunquid naturaliter faciebat; his ergo [Col. 1055A] collige Dei potentiam, et quod sicut virga Aaron arida contra naturam floruit et peperit amygdala, sic contra naturam concepit et peperit virgo Maria; et sicut rubus videbatur ardere et non ardebat, sic virginem Mariam nullus ardor tentationis urebat: quam Spiritus sanctus in eam superveniens obumbrabat. Ut quid ergo contra naturam, sed Dei virtute virginem peperisse non credis, cum tanta secundum naturam impossibilia Deum fecisse perpendis, ut quid etiam dubitas post partum virginem permansisse? nonne vides quod radius solis per medium vitrum lucet, et tamen vitrum omnino integrum permanet: sic etiam sol justitiae Christus virtute divinitatis virginem perlustravit et carnem sumens matris integritate servata per eam transivit, [Col. 1055B] et sub obscuritate humanitatis Deum condens mundo apparuit. Denique hac fide qua vivimus tu ipse vivere debes et credere, sine qua impossibile est Deo placere; qua confisi fidentes audemus dicere, quia virgo concepit et peperit, et etiam addere quod Isaias non addit, id est, post partum virgo permansit: hoc qualiter factum sit investigare sicut expedire non possumus, quia carnali mortalitate circumdamur, et inscrutabilia Dei consilia nos nescimus; sicut enim non novimus qualiter virga Aaron floruit et peperit, et tamen virtute fidei factum non ambigimus, sic quoque beatam Mariam virginem sine virili semine concepisse et peperisse non dubitamus, sed quo ordine factum sit penitus ignoramus; totum ergo Dei potentiae conferamus, et illud sincera fide [Col. 1055C] vivendo credamus ut ejusdem fidei praemia consequamur. Audi si vis quod inde quidam de nostris auctoribus ait: divina operatio, si ratione comprehenditur, non est admirabilis, nec fides habet meritum cui humana ratio praebet experimentum; igitur Dei omnipotentia a te non est discredenda, qui facit quaecunque vult in coelo et in terra; sed potius absque humanae rationis experimento credenda est, quia haec fides in aevum remuneranda est. Haec est autem fides catholica ut credamus et confiteamur quia post partum permansit virgo Maria, quod nisi fideliter firmiterque credideris et baptizatus fueris salvus esse non poteris.

JUD. Si Christum jam venisse evidenti auctoritate [Col. 1055D] probares ad baptizandum me facile suaderes, sed dum ipsum jam venisse dicis, et hoc probabili auctoritate non astruis, meam mentem a tua fide avertis.

CHRIST. Hoc ex tuorum auctoritate librorum satis ad probandum est facile, nam cuncta quae de ejus adventu praedicta sunt, jam in ipso completa sunt, unum tibi proponam quo ex tuae gentis fortuna Christum venisse cognoscas; nam Jacob benedicens filium suum ait, non auferetur sceptrum de Juda, et dux de femoribus ejus, donec veniat qui mittendus est et ipse erit exspectatio gentium; si annales historias perscruteris, aperte reperies usque ad tempora Salvatoris principem vel ducem de Judaeorum populo non defecisse; sed Christo nato rex Herodes [Col. 1056A] regnabat, qui gentis ipsius alienigena erat, ac proinde ipsum occidere totis nisibus appetebat tunc vero dux de femore Judae et sceptrum regale fine tenus ablatum est, quia postea regem vel ducem de seipsa Judaea non habuit: nam eo tempore ille qui mittendus erat venit, Jesus Christus Dei Filius, qui est exspectatio gentium.

JUD. Ipsis tuis verbis in meis manibus incidisti, nam si Christus tuus de nostra gente progenitus et de ipsa tribu Judae natus rex et princeps est, plane constat quod Judaeorum regnum nondum finitum est, et dum sceptrum Judae minime finem fecit, patenter vides quia nondum Messias venit.

CHRIST. Imo tu ipse incidisti in foveam quam fecisti, quia dum volens nolens confiteris nunc quod [Col. 1056B] Christus noster rex vester est. O caeci et miseri! cur eum desideranter non suscipitis, et verum Deum verumque hominem confitentes devotissime adoratis? qui quamvis cum Deo Patre Deus aeternaliter regnet, regat et cuncta disponat, tamen temporale regnum refugiit et suum regnum de hoc mundo non esse praedixit, sed tunc regnum vestrum finem fecit, quando Messias venit, de quo longe antea Daniel prophetavit: Cum venerit sanctus sanctorum cessabit unctio vestra. Itaque vestra unctio tota cessavit, dum sanctus sanctorum venit, quia templo et regno caretis et in universo mundo dispersi, et exsecrabiles estis, qui Messiam suscipere recusastis: quin etiam timere potestis ne cum terreno regno aeternum pariter amittatis, nos autem qui eum venientem [Col. 1056C] suscepimus et suscipiendo credimus, simul cum ipso regnabimus quem ut Dominum et hominem veraciter adoramus: ipse enim exspectatio vestra est quem venturum ad judicium exspectando formidamus ut securius videamus.

JUD. Heu! proh dolor! quod ita me verborum tuorum turbine subruis ut unde te magis debilitandum existimo potius ad praecipitium me pellis! sed te ipse male debilitas, cum Christum Deum et Dei Filium appellas, certe ipsum bonum hominem fuisse non dubito, sed Deum Deique Filium nullatenus credo: nam lex inquit: Audi, Israel, Dominus Deus tuus Deus unus est; lex unum Deum adorandum praecipit et illi soli serviendum esse dicit: quod [Col. 1056D] quantum sit erroneum vel damnabile satis scis, qui duas duorum deorum personas adorare me praecipis; aut quae probat auctoritas Deum unquam filium genuisse? Nisi itaque hoc probaveris ut probatus blasphema gravi poenitentia dignus eris, et cuncta superius dicta in vanum dixisse videbis.

CHRIST. Nunquam me possim prius laedere, quam Christum Deum vel Dei Filium appellare, haec debilitas semper me teneat, ne in aeternum deserat. Indubitanter enim Christus bonus homo est, qui etiam cum Patre et Spiritu sancto Deus unus est: quia nos recte credentes unum Deum in personarum Trinitate et Trinitatem in unitate De atis veneramur, quarum essentiam personarum ex initio librorum tuorum tibi protinus approbabo; cum enim Moyses [Col. 1057A] dicat, in principio Deum cuncta creasse; nihil rectius intelligendum est quam in suo filio cuncta fecisse, qui est principium, fons et origo bonorum, ex quo sunt omnia: quod enim Deus Pater filium genuerit testatur David qui paterna voce Patrem Filio dixisse refert, ante luciferum genui te; quod etiam vox Filii itidem protestatur, Dominus inquiens, Dixit ad me Filius meus es tu, ego hodie genui te. Cum ergo Deus Pater se Filium genuisse dicit, aperte suam et Filii personam ostendit et dum se Filius genitum clamat, suam et Patris personam demonstrat: nam duo relativa sunt Pater et Filius quia nec Pater sine Filio esse potest, nec Filius itidem sine Patre. Porro de Spiritu sancto qui horum duorum in Trinitate est tertius, sed in deitate unus, audi quid Moyses dicat: [Col. 1057B] Spiritus Dei ferebatur super aquas, scilicet non quavis mobilitate vagando, sed ut Deus cooperator cuncta creando et vivificando, hunc quoque Deum creatorem esse Psalmista testatur, qui ait: Emitte Spiritum tuum et creabuntur, et renovabis faciem terrae. Quem enim ad creandum vel ad renovandam faciem terrae, emitti suppliciter postulat, proculdubio Deum esse creatorem Spiritum non dubitat item Joel propheta; effundam, inquit Deus, de Spiritu meo super omnem carnem, et prophetabunt filii vestri et filiae vestrae, hoc Dei gratia jam completum videmus, quia Spiritu sancto repleti sumus, quo etiam prophetamus dum nobis et vobis aeterna gaudia nuntiamus. Hanc etiam Trinitatem Moyses non reticuit, cum narrat quod creare volens hominem [Col. 1057C] Deus dixit: Faciamus hominem ad imaginem et ad similitudinem nostram, scilicet rationalem et intellectualem, atque in animam aeternaliter viventem, in quo cum dicit faciamus hominem, utique personarum commemorat Trinitatem, et cum ad imaginem et similitudinem deitatis, significat unitatem: quod quidam idiotae male intelligunt, qui non de rationabilitate vel intelligentia, sed de corporalibus membris dici existimant, quibus sciendum est quod Deus incorporeus et incomprehensibilis corporalibus membris caret, ac proinde corpus hominis ad Dei similitudinem factum non est, sed de rationalitate et intelligentia aut immortalitate animae dictum est, quod non solum homines, sed etiam angelos ad suam [Col. 1057D] similitudinem condidit. Porro etiam pater tuus Abraham Trinitatem agnoscens non negavit, qui venientes ad se tres angelos in figura Trinitatis suscipiens tres quidem vidit sed velut unum adoravit; nam Spiritu Dei plenus intellexit in tribus mysterium Trinitatis, et tamen in Trinitate Deitatis unitatem credidit, cum adorans dixit, Domine, si inveni gratiam in oculis tuis transite et requiescite in loco isto, ubi notandum est, quod cum tribus velut uni loquitur, unum Deum in Trinitate se credere profitetur. Rex quoque David Trinitatem in unitate credebat, cum repetendo dicebat, benedicat nos Deus, scilicet Pater, et item Deus noster, id est Filius, et rursum benedicat nos Deus, id est Spiritus sanctus, ubi postquam personarum Trinitatem [Col. 1058A] expressit, continuo sub unitate deitatis collegit dicens, et metuant eum omnes fines terrae; igitur his duobus tam sublimibus testibus, valde credendum est, ad quos specialiter repromissio de Christo facta est; nam Deus Abrahae dicens, in semine tuo benedicentur omnes gentes, et ad David, de fructu ventris tui ponam super sedem tuam, utrumque vera repromissione complevit, quia in semine Abrahae quod est Christus nos scilicet omnes gentes credendo in ipsum benedictionem haereditate possidemus, quoniam super solium David et super regnum ejus sedere, et cum Patre et sancto Spiritu aeternaliter regnare non dubitamus, quin etiam coelestes angeli Trinitatem praedicant, qui testante Isaia, Sanctus, Sanctus, Sanctus, incessanter clamant; sed cum, [Col. 1058B] Dominus Deus Sabaoth, confestim adjiciunt, trinam confessionem sub unitate concludunt. Observa igitur ne discredas quod auctoritate tam multipliciter poterit approbari, nam Abrahae benedictionem quam nondum habes habere poteris, si relicta perfidia in Christo renascaris, quo per fidem non solum Abrahae, sed etiam Dei filius efficiaris.

JUD. O quam longo rotatu meis auribus tuus sermo haud gratus circumvolat! sed cum te modo audirem loquentem a risu vix continere potui, videlicet cum narrares Deum sibimet dixisse, quod non sibi dixit, id est, faciamus hominem ad imaginem et similitudinem nostram: quoniam hoc non sibi, sed suis angelis dixit, aliunde itaque Trinitatem tuam si potes approba: nam istud quod ibi protulisti, tibi [Col. 1058C] penitus non suffragatur; porro quod Abrahae promissum narras, id est, in semine tuo benedicentur in te omnes gentes terrae, non de Christo sed de Isaac dictum est, qui patri jam senectute fesso a Deo datus est. Et rursum ad David de fructu ventris tui ponam super sedem tuam, non de Christo sed de Salomone dixit, qui post cum in magna pace et gloria regnum illud diutissime gubernavit. Quid ergo allegorizas de Christo, quod non de ipso sed de Isaac et Salomone dici apertissime vides? Rursus cum modo incorporeum Deum hominem corporalem facientem, ac proinde specie corporali sibi dissimilem; modo vero de virgine natum Deum, corporalem hominem factum astruis, te ipsum incredibilem [Col. 1058D] facis, dum modo dicendo, modo vero dicta negando. ut veritatis refugus angulos quaerens, scripturas subripiendo pervertis, quoniam tua fides verborum tuorum volubilitate circum circa rotatur.

CHRIST. Induratum cor tuum magis habet ad flendum quam ad ridendum, qui cum negas Deum illud verbum non sibi dixisse, sed angelis ex ipsa protervia tua, non ego solus, sed etiam Isaias imo Deus ipse te destruet: nam quodam loco de creatoris potentia loquens Isaias dicit, quis audivit Spiritum Domini aut quis consiliarius ejus fuit, et ostendit ei? aut quis prior dedit illi, et retribuetur ei? cum ergo iniit consilium et instruxit eum et docuit eum semitam justitiae, et viam prudentiae ostendit ei? Quibus verbis Isaias apertissime pandit quod Deus creator [Col. 1059A] praeter se nullum consiliarium habuit, qui sufficientiae inscrutabilis sapientiae suae angelorum consilio vel auxilio nunquam indiguit: quale enim consilium darent qui sine ejus consilio in momento non starent, sed creando hominem hoc idcirco sibimet Deus dixit, ut homo creatus factorem suum agnosceret, et agnoscendo sciret quod unum Deum in Trinitate credens adorare deberet; porro seminis Abrahae benedictio non in Isaac sed in Christo completa est, quoniam non per Isaac sed per Christum in omnes gentes larga Dei benedictio effusa est; illud autem Davidicum promissum non in Salomone perfecte compleri sequentia manifestant; si custodierint, inquit, filii tui testamentum meum, haec quae docebo eos: et filii eorum usque in saeculum, sedebunt super [Col. 1059B] sedem tuam. Haec itaque in Salomone vel in aliis completa non sunt; quia testamentum Dei non custodientes regni sede privati sunt; sed Christus faciens voluntatem Patris sui qui misit illum super solium David et super regnum ejus sedebit in aeternum. Ex aliis quoque testimoniis suis, in idipsum David facientem invenies. Semel, inquit Deus, juravi in sancto meo si David mentior, semen ejus in aeternum manebit et thronum ejus sicut sol in conspectu meo, et sicut luna perfecta in aeternum; et alibi: Permanebit cum sole et ante lunam, in generationem et generationem. Quare liquide cernis de Salomone non dici, quia cum sole et ante lunam minime permansit, sed una tantum modo generatione; Christus autem solis et lunae factor de semine David secundum [Col. 1059C] carnem natus, regnabit in aeternum cujus thronus sicut sol fulget in conspectu Dei et sicut luna perfecta in aeternum, ante solem et lunam permanebit in aevum. Quoniam autem refugum me vocasti, proxime audies quia injuste fecisti; ego enim veritatem non refugio, nec angulos quaerens incredibilem me ipsum constituo; nec etiam Scripturas subripiendo perverto, nec mea fides ulla mobilitate rotatur, sed veraciter dixi et dico quod Dei Filius cum Patre et Spiritu sancto Deus unus primum hominem condidit ad suam similitudinem, id est, rationalem et immortalem: nulla autem corporalis species in Deo est, quare imago vel similitudo Dei spiritualis, est ad quam intellectualis primus [Col. 1059D] homo factus est, sed in fine saeculorum statutis a Deo temporibus persona Filii Dei rationabili auctoritate et justa necessitate corpus humanum sumpsit, quo nos ab omni iniquitate redemit; nec tamen deitatem minuit, sed Deus quod fuit, permansit, et hominem quod non erat simul in unum assumpsit, et conveniente persona Dei et hominis, non tamen confusione substantiae sed unitate personae verus Deus et verus homo unus est Christus. Quare nisi foret homo de coelesti patria lapsus, ad eumdem nullatenus repedaret.

JUD. Quoniam satis evidenter de Trinitate et de caeteris copiosissime disputasti, et quod dixisti inevitabili auctoritate firmasti, licet ex toto non possim ad credendum meum animum flectere; tamen te [Col. 1060A] recte locutum fuisse negare non valeo; sed libenter audirem si haec tamen veraciter posses ostendere, qua necessitate de coelorum sede descendens Dei Filius, mortalis homo dignatus est fieri; cum enim Deus omnipotens sit, posset utique deceptum a diabolo hominem sola sui praecepti virtute violenter eruere: aut cur tantum laborem sustinuit? nonne posset per angelum ab originali peccato mundum seu per quemlibet hominem justum id facere aut etiam quemdam novum hominem condens, veterem a perditione redimere? mirandum nobis est qua ratione mors unius Christi possit omnibus nobis prodesse, et mortem ipsam moriendo destruere et ad vitam hominem reparare.

CHRIST. Si tuum rebellem animum ad humilitatem [Col. 1060B] velles inflectere, et veraciter intendendo audiendi aures habere, libenter aperiam tibi qua rationabili charitate Deus homo fieri voluit: non enim poteris superbo oculo et insatiabili corde hujusce modi beneficio perfrui, nec ratione percipere quam justa necessitate, vel ineffabili pietate auctor omnium mortalitatem assumpsit.

JUD. Ego quidem desideranter te audiam, sic tamen ut si quid inquirendum vel opponendum tuae narrationi videro, prorsus non taceam: ut tamen non discredam, imo libenter obaudiam, quidquid tua ratio veritatis edicet.

CHRIST. Omnipotens igitur in Trinitate personarum et unitate Deitatis carens principio ac fine, ac permanens in seipso aeternaliter Deus; omnia condidit, [Col. 1060C] qui primo ex informi materia coelum et terram condens, ad cognoscendam et laudandam suae deitatis potentiam angelorum naturam ad suam similitudinem fecit, quam consistere aeternaliter voluit.

JUD. Rogo ne pigeat te subsistere paululum, cum Moyses de creatione angelorum in principio nihil dicat, et tamen in principio factos esse non dubitem quo tempore facti sint penitus ignorare me fateor.

CHRIST. Utique cum luce angeli facti sunt, quia filii lucis sunt; nam Deus dixit, quando facta sunt sidera, laudaverunt me omnes angeli voce magna. Ex quo patet cum luce facta jam Deum creavisse angelos.

JUD. Quoniam satis credibile est, coeptam rationem [Col. 1060D] prosequere.

CHRIST. Cum ergo Dominus angelos creavisset primus ex illis dignitate et specie per superbiam cecidit, quia cum suo factore sub debito servitio permanere contempsit, imo subjectus et humiliter esse despiciens Deo similis esse voluit, quare lapsus de tanta celsitudine corruit, et diabolum se faciens ad ima pervenit, ut qui Deo similis esse vellet, idipsum quod erat perderet; et quondam praecellens nunc vilior cunctis factus irrecuperabiliter periret.

JUD. Cur ergo Deus illum fecit quem praescientia divina periturum praescivit: an ita injustus est ut creaturam aliquam faciat sponte ad perdendum? At si diabolus peccavit, ne tamen ex toto periret, Deus eum ut suam creaturam per poenitentiam repararo [Col. 1061A] deberet. Non enim tam implacabilis est ut non aliqua poenitentia valeat demulceri; neque diabolus tam obstinatus ut ad poenitentiam non possit compungi.

CHRIST. Recte quaestionaris; sed scias quod Deus illum angelum faciens qui postea peccando in diabolum se mutavit, utique bonum opus et utile fecit, qui quamvis eum casurum praenosceret, non tamen idcirco ab ipso creando cessare debebat, quia de casu ejus multa utilia ventura sciebat, et licet sit spiritus vadens a Deo atque non rediens; tamen iniquitas ejus multum nobis prodest: quia permittente Deo nos tentat, et tentando ipso adjuvante probat, qui facit immissiones per angelos malos. Nonne beato Job valuit quod eum diabolus tentando [Col. 1061B] probavit? E beato Paulo et aliis qui saepe colaphizati sunt ejus colaphis? Igitur utiliter eum condidit qui nisi factus cecidisset, homo penitus non fuisset, de quo tot homines salvi erunt, quot angeli in coelos remanserunt. Nec eum per poenitentiam reparare debuit, qui sine causa vel alicujus exemplo scilicet sola superbia peccans totus inexcusabilis fuit, quapropter in iniquitate corruens sic se in ea penitus obfirmavit, ut etiam nec vel resurgere possit. Ipsis autem angelis liberum arbitrium, id est discretionem boni vel mali Deus dederat, sed diabolus cum suis complicibus propria inertia bonum reliquit et malum tenuit et impius obfirmatus sic cecidit ut nec resurgere velit. Ipso autem momento quo factus est cecidit: quia in veritate non stetit, dum contuendo [Col. 1061C] seipsum superbiit. Non enim quam dulcis est Dominus praegustavit, si autem, quam suavis est Dominus gustavisset, utique non cecidisset, priusquam in charitate radicatus fuisset. Porro illi qui cum Deo remanserunt, ex ipsorum casu ita correpti in amore Dei se statuerunt, quod divina eis remunerante gratia jam nunc cadere non possunt.

JUD. Cum enim Deus cuncta bona valde creavit, utique sicut dicis etiam bonum angelum fecit, unde ergo illa mentis ignavia in eum venit, vel unde ei accidit? Si enim Deus bona cuncta creavit, valde miror unde peccatum vel malum primitus venit?

CHRIST. Summum bonum Deus est, ac proinde quidquid fecit bonum est; malum autem nihil est, [Col. 1061D] quia creatura Dei non est, sed a diabolo inventum non creatum est, denique nihil aliud est quam absentia boni scilicet cum absente substantia nihil vacuum remanet, verbi gratia, abscedente luce quod aliquid est, remanent tenebrae quod nihil est, quia tenebrae substantialiter nihil sunt, sed absentia lucis fiunt; similiter malum substantialiter nihil est, sed tunc fit quando bonum contingit abesse quod debet esse, veluti si ursum incatenatum teneas: qui donec catena religatur quiescit, absente catena furit, qui si catenatus esset non fureret, sed absentia catenae facit eum furere, et ut navis absente gubernaculo perit, quod si adesset utique non periret. Porro tria sunt cuncta quae in mundo sunt [Col. 1062A] id est, bonum, malum, medium: bonum autem supremum amor Dei est, ipse Deus charitas est, quod qui perfecte habet perfecte bonus est; summum vero malum Dei odium est, quod ideo summum est, quia quem Deus odit, aut is qui Deum odit, perfecte malus est; medium autem sunt divitiae, pulchritudo, fortitudo vel his similia, quae secundum naturalem essentiam bona sunt, sed per voluntatem utentium ad bonum et malum converti queunt. Cum ergo inquiris quare mentis ignavia hoc diabolo accidit, rectissime facis. Scias igitur quod Deus angelum faciens scilicet substantiam vel essentiam naturae angelicae, perfectissimum fecit, cui etiam ad suam similitudinem facto rationalem intellectum cum libero arbitrio dedit, ut per discretionem liberi arbitrii sciret reprobare [Col. 1062B] malum et eligere bonum, quo per bonum Deo serviendi meritum conscendere mereretur ad perfectum charitatis gradum quem nondum attigerat; non enim adhuc dulcedinem charitatis perfecte gustaverat, nec in ea stabilitus erat quae non aemulatur, non inflatur non agit perperam, id est, perverse, non est ambitiosa, non quaerit quae sua sunt; ad extremum vero nunquam excidit; ad quam cum debuisset gradatim exercitio mediarum virtutum ascendere et de his quae acceperat Dei gloriam non suam quaerere, desipuit et suum auctorem aemulatione perperam egit, et inflatus superbia ut ambitiosus quae sua sunt quaesivit. Si diabolus ergo a seipso tandem suae conditionis decore, qua inde charitate quam nondum habebat habere debebat materiam sumens, [Col. 1062C] hanc charitatem comprehendere sicut decebat superbo oculo obscuratus nescivit, dum se plusquam Deum amavit, et semetipsum exaltando praecipitavit. Nullus autem ad perfectum charitatis tendens, debet se plusquam Deum amare, sed amorem et voluntatem Dei suo amori et voluntati praeferre, et eum perfecto affectu diligere, quia Deum diligendo diligit se et proximum suum tanquam se. Quia diabolus charitate carens, sui amorem amori et honori Dei praetulit, et proximos comparesque suos despiciens super eos se exaltavit, cum et suo factori similis esse voluit: quapropter a bono deficiens in peccatum incidit; quia, dum illud medium quod habebat, non sicut debebat exercuit, summum bonum [Col. 1062D] Dei amorem perdidit, et summum malum Dei odium incurrit. Igitur, unde crescere debuit, inde magis decrevit, sed illi qui tunc remanserunt amplius profecerunt.

JUD. Satis intelligo te dicentem quod Deus angelum secundum substantialem essentiam perfectissimum fecit, cur ergo similiter eum in amore sui ut factus est continuo non stabilivit ut quem natura perfecerat etiam charitate perficeret; si enim ut dicis perfecte Deum amavisset, non cecidisset quod quia non stetit, penitus accidit, quamdam ergo culpam inde Deus habuit, qui media bona illi conferens ad sibi serviendum, potius occasionem peccandi tribuit, dum ipsum in charitate non firmavit.

[Col. 1063A] CHRIST. Non est ratio ut Deus hominem condens confestim in charitate firmaret, sed potius rationis ordo poscebat ut angelus cui rationalem intelligentia sensum dederat suum factorem agnosceret, et agnoscendo rationabiliter coleret, et colendo ad perfectam charitatem pertingeret, quae nunquam excidit; quam dum gradatim ascendendo acquireret, nunquam postea caderet, sed, quia hoc facere noluit, corruit; nullam vero culpam Deus habuit quia diabolus peccavit, quia rationalem intellectum illi conferens, et cum sapientia virtutem operandi contulit, per quam ad perfectionem venire potuit; sed diabolus de bona materia quam Deus sibi dederat malum fecit, quia bonum quod facere debuit deseruit, et propria lucra quaerens non opus Domini [Col. 1063B] sui ut perfidus proprium voluit. Igitur quis culpa redarguit artificem qui discipulo suo ipsam scientiam artis et utensilia quibus operari valeat tradit; si discipulus ille bene operari sciens, et scienter male operans non secundum quod a magistro didicit, sed proprio sensu construendo, destruit?

JUD. Nulla culpa artificem redarguit, sed nec Deum quod diabolus peccavit.

CHRIST. Igitur quia diabolus peccans aeternaliter cecidit, decebat ut illa perditio restauraretur, quare Deus hominem condens de limo terrae formavit.

JUD. Cur ergo perditionem illam non de angelis sed de hominibus instauravit?

CHRIST. Si de angelis et non de homine perditionem illam repararet, necesse esset ut tales illos [Col. 1063C] crearet quales alii primitus facti fuerant, scilicet quamuis natura perfectos non tamen perfecta charitate firmatos, sicuti modo erant qui ruentibus sociis cum Deo remanserant; et dum isti perfecta charitate jam firmi, illi autem eadem nondum perfecta infirmi convenirent in unum, quam indecens conventiculum foret, quisquis caecus intueatur: imo decuit ut de nihili materia hominem faceret, quo idem homo non superbire disceret, sicut diabolus praecessor ejus fecerat, qui per suam superbiam de coelo ceciderat, ut, dum se de fragili terra factum conspiceret, in magna humilitate se promeret, et diabolus ipsum in loco constituendum de quo ceciderat cernens, invidia gravi [Col. 1063D] se cruciaret.

JUD. Quoniam de angelis tam rationabiliter et bene dixisti, ut jam non videam quid de ipsis tibi possim objicere; hoc quod de homine coepisti prosequere.

CeHRIST. Fecit ergo Deus Adam tam sapientia quam decore et fortitudine perfectissimum, dans ei naturalem sensum et rectum ingenium ut rationali intellectu caeteris creaturis praeesset, quas omnes propter eum fecerat; cui etiam ad supplementum generis Evam de costa dormientis factam feminam contulit, quibus ad victum tanquam cibo indigentibus omne lignum paradisi concesserat, quo vegetati salvarentur a malis et ad vitam perpetuo sustentarentur; non enim ea conditione tunc immortales [Col. 1064A] erant ut sine cibo vivere possent; nisi enim comederent morerentur, sed ut sustinentia cibi semper viverent donec mandatum Dei servarent; excipit autem lignum scientiae boni et mali, non ideo quod antea malum nescirent, sed malum quod per scientiam noverant nondum experimento didicerant; sicut usualiter dicimus quod nullus homo scit quid bonum sit, nisi aliquando tentaverit quid sit malum: si enim Deus illum absque scientia boni et mali fecisset, utique factus homo libero arbitrio caruisset, sed idcirco prohibuit eum a ligno scientiae, quod per illud praeceptum Deum se sciret habere, ac ideo non superbire, sed observando jussum per bonum obedientiae meritum, deberet acquirere praemium, quo veniret in consortio angelorum. Vivebant [Col. 1064B] itaque in paradiso terrestri sub omni tranquillitate et pace; quamvis nudi, tamen beati, cum in se nullum vitium omnino viderent, pro quo erubescere deberent; imo sine morte perenniter victuri essent si praeceptum Domini servavissent, ut statuto a Deo tempore transferrentur ad collegium angelorum, postquam omnes illos generavissent de quibus lapsorum locus reparari deberet.

JUD. Nunc, quoniam de libero arbitrio paululum tetigisti, quod fere in omnium ore sonat, quid illud sit plene vellem agnoscere; nam sicut alii dicunt et ego aestimo. tunc Deus liberum arbitrium Adae dedit, quando ei licentiam vel potestatem faciendi bonum vel malum contulit.

CHRIST. Quisquis hoc asserit nescit quid dicit, [Col. 1064C] imo peccat, quia de peccato Deum accusat; nam si Adae potestatem faciendi malum dedisset ipsemet peccavisset, sed liberum arbitrium Dominus Adae dedit, quando ei per rationalem sensum, discretionem boni et mali ostendit, malum interdicendo ne faceret et bonum praecipiendo quod ageret, quia liberum arbitrium nihil aliud est quam scientia discernendi bonum a malo, quod vere tunc in Adam liberum erat, quando nondum peccaverat; quoniam postquam peccavit illud arbitrium sicut antea fuerat liberum in eo non fuit, quia peccati legem in membris suis repugnantem legi mentis suae sensit, quam ante peccatum non pertulit: denique miles, qui nondum captus est, melius se potest antequam capiatur defendere, quam semetipsum eruere postquam [Col. 1064D] captus fuit et ligatus.

JUD. Apertissime docuisti quid sit liberum arbitrium et quod posteaquam Adam peccavit non fuit in eo tam liberum sicut antea exstitit; sed, si Adam in paradiso cum omni sua progenie maneret, mundus iste pro nihilo fieret; cuncta quoque, quae sicut ipse propter hominem facta sunt, utique inutiliter essent, quibus ille non uteretur propter quem facta fuerant.

CHRIST. Mundus et ea quae in mundo sunt non inutiliter sed propter hominem facta sunt, ut omnis humana propago in hoc mundo conversaretur, et omnibus creaturis praelata potestativa ratione principaretur: non tamen mundus qualis modo est, sed [Col. 1065A] multum tunc pulchrior esset, qui postmodum aquis diluvii totus corruptus est; quam corruptionem ignis ille purgabit, qui in fine mundi aerem illum cremabit, et ascendens quantum diluvii aqua conscendit velut aurum purgando coelum et terram innovabit. Hoc idem Iris in nube significat quae, bicolor ex rubro et viridi, aquae et ignis indicium monstrat, quorum primum in mundum desaeviit; sed penitus delere non potuit: alterum vero non delebit, sed mutando in melius renovabit; omnes ergo unanimiter summa pace et laetitia et rerum abundantia fruerentur absque dolore et aerumna praestolantes tempus quo completo electorum numero coelesti gratia potirentur.

JUD. Si Deus propter hominem cuncta bona valde [Col. 1065B] creavit, quid est quod multa homini nocentia sunt quae homo non comedit, sed ipsa etiam homines comederunt, ut sunt serpentes, dracones, et quaeque reptilia, et etiam volucres et muscae, et caetera quamvis minuta, tamen nociva animalia, quae non solum hominem non adjuvant, sed etiam multoties infestant et nocent; quorum importunitatem si filii Adae paterentur, perfecta beatitudine non fruerentur.

CHRIST. Si Adam non peccasset avis aut bestia quam vocaret protinus adveniret; pisces quoque et cuncta animalia et caetera quaeque insensibilia ut lapides, mare et terra placida sibi servirent obedientia, quibus etiam imposuit nomina; sed quando peccavit illam dominationem perdidit; quia Dei [Col. 1065C] mandata contempsit quare cunctis rebus quibus antea praeerat, contemnendus apparuit. Deus autem omnia propter hominem condidit, quae etiam valde bona creavit et ipsi ad salutem proficere voluit, nam vermes scilicet colubros et caetera quae nunc abominaris, etiam ipse frequentissime comedis.

JUD. Absit a me ut vermes et colubros comedam, quae, quamvis Deus bona creasset, tamen lex et natura comedenda prohibet; nam si colubrum vel aliud venenosum comederem, statim perirem.

CHRIST. Nunquid de cervo comedis?

JUD. Etiam quia lex annuit, eo quod ruminat et ungulam findit.

[Col. 1065D] CHRIST. Attende nunc quomodo physice tecum loquar; cum cervus aegrotat vel longa senectute fatiscit, venit ad caveam in qua coluber demoratur, tunc appositis naribus ad foramen virtute sui flatus, qui fortissimus est, latentem colubrum per violentiam abstrahit, atque totum discerpens comedit: denique dum infuso per corpus veneno vehementer ardescit, currit ad clarum fontem et multum ac saepissime bibens, ardorem sitis quem dudum pertulerat salubri haustu plenissime sedat; quae potio, expurgatis doloribus pristinis, totum cervum reparat, magistrante natura sciens illam sumere, quia meliorem nec Hippocrates tibi posset praebere; itaque vides tu qui cervum comedis, quod cervus colubrum mandit, qui etiam coluber ranis et bufonibus [Col. 1066A] vescitur, et rana et bufo arancis et vermibus perfruuntur; similiter pisces et volucres sive alterutrum seu multa nocentia comedunt, quae hominibus ad edendum mortalia sunt; Nam si serpentem vel colubrum ederet infectus veneno continuo expiraret, sed expedit ut sicut vivis de cervo, sic etiam cervus vivat de colubro, et caetera quae creantur propriis alimoniis pertruantur: omnia tamen ad salutem hominis redeunt, cui etiam noxia saluberrime prosunt, dum unum in altero comedens, pastu jucundissimo delectatio. Sunt etiam multa quae quamvis ad esum non valeant, tamen hominibus adjumenta praebent: ut sunt equi et asini vel etiam canes, cum labores hominum utiliter relevare solent; alia quoque ad medicinam prosunt quibus sapientes medici [Col. 1066B] multipliciter utuntur, ut Hippocrates et Galenus, qui nihil intentatum penitus reliquerunt, sed quaeque vilia et abjecta ad salutem hominis suae artis scientia converterunt.

JUD. Quod dicis negare non valeo, nec ulla ratione pervertere, sed cum affirmas quod Deus animalia quaedam ad esum hominis fecerit, quaedam vero ad adjumentum, quaedam quoque ad medicinam, quomodo constare possit secundum primam conditionem Adae nullatenus video. Non enim possunt credere quod in paradiso carnibus vesceretur, cui Deus ad supplementum vitae tantummodo fructum paradisi concesserat, nec etiam equorum vel aliarum rerum egeret auxilio, cui propria virtus sufficere Deo adjuvante valeret; medicinis quoque cur [Col. 1066C] uteretur, qui nunquam perpetuo infirmaretur? cum ergo dicis quod propter eum Deus omnia fecit, peto ut dicas unde ei servirent quorum beneficio nullatenus frueretur?

CHRIST. Re vera Adam carnes in paradiso non ederet, quia talibus alimoniis non egeret. Nec etiam cujuslibet creaturae indigeret auxilio cui propria virtus sufficeret collata a Deo; medicinis quoque non uteretur quia tam sanus erat ut etiam si quid mortiferum biberet, non ei noceret; sed Deus creaturas idcirco fecerat, ut homo qui principaliter creatura praeter angelos erat haberet unde Deum glorificare deberet; et praelatum se cernens omnibus creaturis de tanto honore Deo gratias offerret, et admirans [Col. 1066D] tantae virtutis potentiam, factorem rerum magnificaret, unde enim Deum mirabilem cognosceret, nisi mirabilia Deus faceret? quo more sancta Ecclesia canit: Benedicite, omnes bestiae et pecora, Dominum (Psal. CXLVIII), non quia bestiae et pecora Dominum benedicere sciant, sed quia rationales homines, de ipsis et pro ipsis Deum collaudant; Deus autem, qui omnia novit antequam fiant, praesciens humanam fragilitatem a carnibus abstinere non posse postquam vindictam diluvio inundante peregit de his qui sine ejus licentia carnes praesumpserant edere, postmodum misericorditer concessit; nam gigantes ante diluvium fuerant, qui de filiis Dei et de filiabus hominum nati erant ac prae enormitate pomis et permissis frugibus vesci non sufficiebant, quare rapinis et homicidiis [Col. 1067A] inservientes, etiam carnes bestiarum et hominum semicrudas edebant, quibus Deus ad iracundiam provocatus diluvii aquas induxit et eos fure tenus de terra delevit.

JUD. Hoc quod nunc de Genesi protulisti in nostris libris non filios Dei, sed angelos habemus; unde mirum est quomodo potuerunt coire cum feminis sicut ipsa historia refert dicens: Videntes angeli filias hominum quod essent pulchrae, acceperunt sibi uxores de omnibus quas elegerant (Gen. VI). Tradunt nobis antiqui quod post lapsum Adae isti angeli de quibus nunc loquimur cecidere de coelo, atque inter homines conversati filios genuere; ergo admirabile est quod spiritualis et angelica natura humanae carni naturaliter misceri praevaluit.

[Col. 1067B] CHRIST. Nunquam nisi semel angeli cecidere de coelo, quia gratia Dei confirmati nec ante nec post lapsum Adae amplius cadere potuerunt; male ergo intelligis si spirituales angelos corruisse cum mulieribus coire dicis, nam illi quos tua littera angelos, nostra vere Dei filios appellat, nec Dei filii nec angeli, sed carnales homines naturaliter erant, quos tamen prae munditia vitae et morum excellentia divina Scriptura angelos vel Dei filios voluit nominare; qui eo tempore divisi manebant ab illa nefanda progenie, quae per nequam Cain suum antecessorem a bonitate morum Adae et sanctitate et scientia degeneraverat, et quandiu divisi manserunt, naturalem bonitatem conservaverunt, donec se malorum filiabus commiscuerunt quae in eos suorum patrum nequitiam [Col. 1067C] infundentes a bonitate pristina perverterunt. De quarum commistione illi proceri gigantes generati sunt.

JUD. Tam veraciter hoc demonstras quod nunquam contradicere possum, sed regrediamur nunc ad Adam, et dic utrum parvuli quos ante peccatum generaret cum tanta corporis infirmitate aut membrorum debilitate, vel sensus ignorantia nascerentur, sicuti modo fuerunt hi qui in hoc mundo nascuntur.

CHRIST. Talibus aerumnis minime subjacerent; nam quia, sine ardore libidinis ac proinde sine peccato, utique absque ullo dolore matrum vel ipsorum conciperentur et nascerentur; et nati nulla infirmitate corporis vel aetatis aut membrorum debilitate [Col. 1067D] seu sensus, ignorantia punirentur; sed protinus possent disertissime loqui, ire et naturaliter perfrui felicitate, nullo obstaculo sensus impediente. Et licet Deo illis sua dona distribuente unus plus alio saperet, tamen omnes docibiles Dei essent, quia sapientia magna repleti magistrante natura, non aliud de cunctis rebus perfectissime scirent; nam etiam coelestes angeli non omnes aequaliter sapiunt, quamvis unum et idem sentiunt, sed unus alteri praestat, imperat et mittit non superba dominatione sed humili; sicut stella a stella differt in claritate, et alia est claritas solis, et alia est claritas lunae?

JUD. Cur hi qui modo nascuntur eadem beatitudine [Col. 1068A] non fruuntur, sed potius nudi, miseri et infirmi; longo tempore et labore ad virilem aetatem vix quandoque protrahuntur? Nunquid anima humana in parvulis insipida vel fatua est, et cum corpore crescens sapientia et viribus augmentatur; aut ipsa in sua quidem natura sapiens seu vigens est, sed fragilitate puerilis corporis praepeditur? nisi etiam sapiens ille stolidus esse probatur, et multa naturae discrimina patiuntur.

CHRIST. In hoc advertere potes quod de corruptione nati sunt; nam sancti illi qui ante peccatum procrearentur, eo ipso continuo firmi et stabiles essent, quia non de corruptibili carne procederent, sed potius de immortali et incorruptibili corpore generarentur, isti autem qui modo nascuntur idcirco [Col. 1068B] gravi fragilitate praepediuntur, quia de corpore mortali et corruptibili procreantur; hoc etiam testatur Sapiens: Corpus, inquiens, corruptibile aggravat animam, et deprimit terrena habitatio sensum multa cogitantem (Sap. IX). Quia enim hoc corpus corruptibile est (I Cor. XV); multis modis aggravat animam, tam membrorum fragilitate quam ignorantia sensus, dum iste crassa cervice desipit; ille vero perspicacia sensus profunda intuetur et percipit. Et quamvis anima secundum suam naturam semper sapiens sit; tamen aut pueritia aut senectute vel aliquo obstaculo corporis praepeditur, ne quaedam possit perspicere sicut debet facere.

JUD. Satis bene dicis, sed si quid amplius de tua narratione vis prosequi facito, quia quod nunc inquirere [Col. 1068C] possim non video.

CHRIST. Videns ergo et invidens diabolus hominem tanta sublimitate beari, et in loco constituendum de quo superbiendo ceciderat, auctus invidia gravi, tentavit eum per feminam quam natura ad seducendum noverat esse levem. Decepit igitur eam sub specie boni illis promittente, quia non essent assecuturi mortem, si comederent de ligno scientiae boni et mali; quae arbor vere bona erat, sed ex ea sententia illa pendebat, ut quacunque die homo ex ea comederet; necessitatem mortis mereretur; et hac occasione nomen acceperat, ut homo de illa mandens per praecepti transgressionem experimento bene disceret quantum distaret inter bonum et quod obediendo possederat, et inter malum quod per inobedientiam [Col. 1068D] merebatur.

JUD. Quid est quod peccanti homini Deus interminavit, dicens, quod in quacunque die de illo fructu ederet, morte moreretur? Ea namque die qua peccavit mortuus non est, quapropter illa interminatio vera non est.

CHRIST. Illa interminatio vera fuit, quia qua die peccavit quod antea non fecerat, necessitatem mortis incurrit, vel quia peccatum mors est, quando illud fecit, morte animae periit.

JUD. Dic quod coepisti, quoniam breviter et bene solvisti.

CHRIST. Credidit autem mulier fallaciis diaboli omnino decepta, quia vere putavit sibi contingere [Col. 1069A] quod diabolus per serpentem impia proditione dicebat; denique prius comedens postea dedit viro, cui tamen Adam scienter consensit et credidit. Nam, sicut dicit Paulus apostolus, Eva in praevaricatione seducta est, Adam autem seductus non est (I Tim. II); illa enim promissa diaboli vera esse putavit, hic autem omnino fallaciam esse putavit; sed sicut dicit noster auctor sanctus Augustinus et alii, in tantum Evam conjugem amavit, quod ab ejus voto et actu discrepare non voluit; quare votis ejus consentiens pariter cum ea peccavit et tamen fisus est de Dei misericordia, quia non dubitavit se veniam habiturum de culpa; mox autem ut comederunt confestim se nudos viderunt, quia interna castitate privati quam nondum antea senserant luxuriam persenserunt, ac [Col. 1069B] proinde poenaliter erubuerunt; prius enim, nihil nisi quietum noverant; sed mox ut peccaverunt a Deo deserti, apertis oculis suam nuditatem viderunt, quia deficientes a bono protinus malum incurrerunt. Igitur Adam non ex ignorantia, sed ex industria peccavit, qui promissa diaboli vera non esse sciens, tamen Evae consensit, et non invitus, sed scienter et sponte Deum deserens, se diaboli servitio mancipavit; quem diabolus ut servum suscipiens, abdicatum sibi jure retinuit, et hoc juste facere debebat quem propria perfidia acquisierat; omnis enim qui facit peccatum, servus est peccati.

JUD. Et cur eum quamvis propria deceptum perfidia sub iniqua damnatione retinuit, quem Deus ad [Col. 1069C] restaurandum numerum angelorum creavit? Nonne tibi grave videtur ut fragilis homo non per se, sed suadente diabolo peccans, sine ulla causa excusationis diabolo traderetur? certe modo non potes dicere quae de diabolo jam dixisti, qui nulla causa, sed sola superbia peccans totus inexcusabilis fuit; homo enim tentante diaboli, et indigens cibo non sine causa peccavit, quapropter quamdam excusationem habere debuit, quia conjugi suae charitatis gratia credens ab ejus voto nullomodo separari curavit.

CHRIST. Vis audire cur eum diabolus ita retinuit? Certe quoniam poenitere neglexit, nam si poenituisset utique veniam habuisset; etenim Deo percunctante quare hoc fecerat, ubi propriam culpam agnoscere [Col. 1069D] noluit, sed mox super ipsum auctorem retorsit, dicens: Muljer, quam dedisti mihi sociam, dedit mihi de fructu et comedi (Gen. III). O miser, si se reum protinus exclamaret, Deus ineffabili pietate placatus, totum sibi facinus indulgeret; quia vero proterve contempsit, et suam culpam eo quod sibi conjugem illam dederat super auctorem posuit, idem auctor recte super eum sententiam dedit; denique de paradiso propellens sententia mortis multavit, ac pellibus morticinis indutum, tandem cinerem in cinerem redire significavit.

JUD. Justissime periit quia benignitatem spernens, quod male commiserat emendare neglexit, sed Deus omnia praevidens quem peccaturum noverat, cur a peccato non conservabat.

[Col. 1070A] CHRIST. Quia cum tanto honore condiderat ut per arbitrium quod tam liberum sibi dederat, Deo adjuvante seipsum conservare valeret, ne in aeternum peccaret; quamvis enim tentatus, nulla tamen tentatione superaretur si vellet, quia nunquam tentatione graviter anxiaretur; porro dum tentationi non coactus, sed sponte succubuit, merito damnationem incurrit, qui se ipsum pro nihilo perdidit.

JUD. Ad restaurandum numerum angelorum qui ceciderant Deus hominem fecit, itaque pro nihilo eum fecit, quia peccando cadens angelorum locum minime reparavit.

CHRIST. Utiliter eum Deus condidit, de cujus culpa utilitatem magnam produxit, quoniam unde cecidit, inde fortius resurrexit; nisi enim peccaret, [Col. 1070B] Deus homo non fieret, cujus incarnatione salus et honor nobis accrevit, dum nostram humilitatem assumens Deo nos copulavit, quam etiam super choros angelorum levavit. O quam felix culpa quae talem ac tantum Redemptorem habere promeruit, ergo non pro nihilo Deus illum fecit, qui licet peccando ceciderit, tamen Christi morte redemptus angelorum locum quandoque reparabit.

JUD. De casu angelorum et hominum rationem mihi plenissime reddidisti, sed jam tempus est ut pertingas ad rem cujus causa disputatio nostra produxit, nam petii a te ratione monstrare qua necessitate Dei Filius factus est homo, et quare seipsum non alium voluit incarnari.

CHRIST. Recte memoraris; scias autem quod si [Col. 1070C] bene inspicias disputationem quam de angelis et hominibus fecimus, haec ratio quam requiris ad videndum non erit tibi difficilis, imo multum facilis. Requisisti namque cur Deus omnipotens tantum laborem sustinuit, et non potius deceptum hominem a diaboli potestate violenter eripuit. Sed Deus totus rationabilis, imo ipsa ratio nihil irrationabiliter facere voluit, qui cuncta sub ratione disposuit, qui si hominem a diabolo violenter abstraheret utique non ratione sancta injustitiam faceret, nam diabolus rationabili calliditate hominem acquisierat, qui etiam homo se sua sponte diabolo dederat, quem proinde non irrationabiliter sed juste perdere debebat; si vero angelus incarnandus ad hanc redemptionem [Col. 1070D] explendam mitteretur, valde incongruum esset; quia tunc homo quatuor personis foret obnoxius, dum uni Deo in Trinitate serviens, etiam angelum qui se redimeret adorare deberet; etsi quidam homo novus factus ad redimendum veterem hominem adveniret, nunquam congrueret; quia nobis ejus seu angeli natura non pertinens nullatenus nos reparare valeret, sed magis decuit ut de ipsa peccatrice carnem sine culpa sumens Deus homo fieret, ac ipse factor hominis per semetipsum veniens suam facturam redimeret; et eadem natura, et eisdem modis quibus hominem vicerat, ipsum hostem revinceret. Multum vero convenit ut per seipsum hoc faceret non per alium, quatenus in una persona Deum et Redemptorem pariter adoremus; misit ergo Deus natum ex [Col. 1071A] muliere, factum sub lege, ut ii qui sublege erant, adoptionem filiorum Dei reciperent (Galat. IV), tamen hoc sacramentum valde diabolo celatum est, qui ejus adventum, quem per Scripturas noverat, timidus exspectabat; nam se destruendum ejus potentia non dubitabat, quare si eum adesse cognovisset, nunquam Dominum gloriae crucifixisset; haesitabat autem quia eum infirmitate carnis obumbratum cernens, inflatus superbia credere contemnebat quod Deus excelsus ad tantam humilitatem voluisset inflectere, et contra, deitatis potentiam per miracula contuens, mirabatur; fidenter sciens neminem nisi Deum talia posse. Dum ergo anxius dubitaret, ipsum tribus tentationibus agitavit, quibus primum hominem superaverat, sed Dominus sua responsa temperavit, [Col. 1071B] ut unde certus fieri voluit, inde magis dubitando recessit; accendens itaque Judaeorum corda gravi invidia, egit eum in crucem per sua membra, divina tamen id gratia disponente, ut qui per lignum vicerat, ligno revinceretur. Quia vero Dei Filius peccatum hominis venerat expiare, manus clavis confixas tetendit in cruce, ut manus immundas ablueret, quas ad sumendum perditionis pomum protoplastus extenderat, amarissimoque potu fellis et aceti potatus est, ut suavitatem gustus quem primus homo illicite perceperat, tam acri medicamento purgaret. Quin etiam sicut Eva de costa viri formata est, sic quoque de latere Christi in cruce lancea vulnerati, sancta Ecclesia facta est, cujus [Col. 1071C] redemptio, id est sanguis et aqua de Christi corpore fusa est; ipsamque quam primus homo construxerat mortem moriendo destruxit, et vitam resurgendo reparavit. Quod idcirco facere poterat quia Deus erat, et quia mortis inventor diabolus nihil de suo in eo reperit; quare a morte teneri non potuit, sed ipsam superando consumpsit; et non solum originali peccato, sed omni culpa carens agnus sine macula exstitit, qui mundi peccata tulit, ac pro nobis hostia factus semetipsum obtulit Deo Patri in odorem suavitatis; de cujus passione multipliciter Isaias locutus est dicens: Vere languores nostros ipse tulit, et dolores nostros ipse portavit; ipse enim vulneratus est propter iniquitates nostras, attritus est propter scelera nostra, cujus tivore sanati sumus, et Dominus posuit in eo iniquitatem omnium nostrum, qui oblatus est quia ipse voluit (Isa. LIII). Item: Propter scelus [Col. 1072A] populi mei percussi eum, et ipse peccata multorum tulit, et pro transgressoribus oravit ut non perirent (ibid.), quid quaeris apertius quam quod Isaias voce clamavit, Christus opere adimplevit.

JUD. Utique nihil apertius.

CHRIST. Porro nunc requiro a te ut facias mihi quoddam judicium si aliquis potens quemdam servum haberet, et ille servus ab ipso domino tenens, quavis arte seu proditione quaereret, ut ille suus dominus morte periret, quid de illo fieri deberet.

JUD. Certe justo judicio perderet quidquid de suo domino teneret, et ipsemet velut proditor morte turpissima condemnatus, etiam vita carere deberet.

CHRIST. Recte judicasti: simili ergo modo collige [Col. 1072B] quod diabolus qui primum hominem sub dola fraude seduxerat et sibi subjecerat; quem etiam diutissime captivum tenuerat; tum Deum et Dominum suum Christum injuste morte peremit, juste hominem quem permittente Deo possederat, perdere debuit, qui eumdem ut alias peccatores obnoxium esse peccato existimans occidere non dubitavit, sed postquam eum occidit, ab ipso qui omni peccato liber erat captus, tentus et vinctus est, et qui quondam superaverat, ab homine rursum superatus et vinctus est; fecit ergo diabolus sicut piscis in aqua qui dum avidis faucibus devorat ferrum, ut glutiat escam, repente comprehensus et retentus ab hamo perit mortaliter perforatus. Tunc enim seipsum lethaliter perforavit, quando humanum corpus Filii Dei percutiens, [Col. 1072C] in offensam deitatis tanta piacula incidit, et praedam illam quam paradiso tulerat perdidit, quia Christus portas inferni conterens, et vectes ferreos confringens, animas sanctorum potenter eripuit, et aperto paradiso restituens, in aeterna felicitate collocavit. Ut autem nobis spem resurgendi tribueret, a morte die tertia resurrexit, et praecedens nos velut caput nostrum principiumque, ad coelos ascendit, ubi nostram humilitatem ad dexteram Dei Patris miro ordine collocavit, quo cunctis spem ascendendi fidelibus donavit; inde quoque venturus est ad judicium quo singulis reddet secundum suum meritum, malos mittens in ignem aeternum bonos autem in vitam aeternam quam nobis tribuat qui fecit eam. Amen.


Hoc opus fideliter exscriptum est ex antiquo manuscripto bibliothecae Catalaunensis per P. Robertum Desgyves, canonicum regularem congregationis Gallicanae, praepositum majoris Domus Dei Belvacensis.




ANNO DOMINI MCXXIV
CALIXTUS II PONTIFEX ROMANUS




[Col. 1073]
NOTITIA HISTORICA
(MANSI, Concil. XXI)

[Col. 1073A] Calixtus hujus nominis secundus, Guillelmi Burgundiae comitis filius, Henrici imperatoris consanguineus, adeoque, quod ait Chronicon Casinense, regia stirpe progenitus, in rebus saeculi strenuus et in ecclesiasticis apprime eruditus, tertio die post obitum Gelasii unanimi consensu totius cleri ac populi Romani Cluniaci in Galliis ex Guidone Viennensi archiepiscopo invitus (ut testatur ipse apud Urspergensem in epistola ad Adalbertum Moguntinum archiepiscopum) electus est pontifex optimus, anno Domini 1119, ipsis Kalendis Februarii, tempore Henrici V, regis Germaniae et imperatoris ejusdem nominis IV. De cujus electione ista apud Baronium Pandulphus. »Hic a cardinalibus, qui cum Gelasio, jam in Cluniaco sepulto, ab urbe in Franciam venerant, dum esset ante archiepiscopus Viennensis, in papam Calixtum electus. Qui se indignum iterato reclamans, idcirco modis omnibus resistebat, quia et incertum habebatur a multis [Col. 1073B] utrum Romae ratum factum hujusmodi teneretur. Propter quod vix cappa rubea amiciri sustinuit, donec nuntii redeuntes Roma, per dominum Petrum tunc vicarium, episcopum Portuensem, per cardinales omnes, per dominum Petrum Leonis (nam iste nimium laboravit in verbo propter diaconum filium suum Petrum Leonis, qui potissimum in Francia id peregerat), per praefectum et consules, per clerum et populum, viva voce ac litteris electionem ipsam canonice jureque firmarent.«

Sed quid de sua electione ei fuerit per visum divinitus praemonstratum, sic narrat Sugerius in Ludovico: »Cum in somnis proxima nocte, apto satis licet ignoto praesagio, vidisset sibi a persona praepotente lunam sub chlamide repositam committi, ne causa Ecclesiae transitu apostolici periclitaretur; ab ea quae aderat Romana Ecclesia in summum pontificem electus, visionis veritatem enucleatius adnimadvertit.« Quod magis magisque [Col. 1073C] perspicuum reddiderunt eventa. Siquidem diuturnum bellum ob investituras conflatum, diu multumque Ecclesiam fatigans et lacerans, cedente tandem imperatore, ab eodem Calixto papa felicissime compressum est. Dum factam electionem absentes cardinales per litteras approbassent, atque ecclesiam Sancti Mauri confessoris translatis isthuc e coenobio Casinensi corporibus sanctorum Antonii et Constantiniani solemni ritu dedicasset, Cluniaco Romam reversus, a clero, senatu populoque Romano honorifice acceptus fuit.

»Hic postmodum, inquit Tyrius (lib. XII, c. 8), divi imperatoris Henrici, cujus consanguineus erat, gratiam consecutus, et ejus fretus auxilio, in Italiam [Col. 1074A] cum cardinalibus et universa curia discedens, apud Sutriam urbem Romae conterminam, aemulum et haeresiarcham Burdinum, antipapam schismaticum, violenter cepit; insuper et camelo impositum, pelle indutum ursina ad Casinense [Cavense] coenobium, quod juxta Salernum esse dignoscitur, cum multa misit ignominia; ubi usque ad supremum senium vitam compulsus est lege loci ducere coenobiticam.« Auctor Chronici Casinensis 70 et sequentibus quibusdam capitibus libri quarti recensens omnia ea beneficia ac privilegia quae Casinensi monasterio contulisset vel adjudicasset, inter caetera ait eum exercitum ex Northmannis congregasse, et antipapam schismaticum, quem Mauritium haeresiarcham nominat, in civitate Sutrina, ad quam pseudopontifex confugerat, obsedisse, cepisse, et in arce Casinensis monasterii, quam abbas ejusdem coenobii construxerat, exsilio relegasse. Urspergensis addit eumdem antipapam, a Romano exercitu [Col. 1074B] interceptum, pluribus a vulgo contumeliis et irrisionibus affectum, auctoritate Calixti papae ab injuriis vindicatum, ad agendam poenitentiam in exsilio relegatum esse.

Pandulphus autem, qui erat haec spectans, sic paulo fusius habet: »Interea Burdinus in Sutrio prope Romam Ecclesiam persequi, peregrinos praedari, in papam et alios maledicta congerere, quaeque alia hujusmodi poterat, tam per se quam per alios, facere non cessabat. Tunc papa, factus abunde jam ab omni parte securus, paravit magnum exercitum, et cum eo Joannem Cremensem cardinalem Sancti Chrysogoni Sutrium contra Burdinum praemisit: ipse eum evestigio sequitur. Demum Sutrii convenerunt. Pugnatur attentius, vincitur capiturque Burdinus, adducitur, sed tamen camelo subvectus.«

In scripto codice Vaticano asseritur a Sutrinis, cum eorum quaterentur moenia, Burdinum militibus deditum, qui ejusmodi eum exposuerunt [Col. 1074C] ludibrio. Primum omnium eum incessere blasphemiis, altis vocibus conclamantes: »Maledicte, maledicte, per te tam grave scandalum venit.« Addebant alii: »Tu es qui Christi tunicam attentasti dividere, et dilacerare catholicam unitatem praesumpsisti.« Tunc praeparato camelo pro alto caballo, et indutus pilosa pelle vervecis pro chlamide rubea, positus est ex adverso super camelum, dataque est ei in manibus pro freno cauda cameli. Ita in urbem introductus est in exemplum aliorum, ne similia quis ultra auderet tentare. Inde in arcem Fummonis primum, inde vero est in monasterium Cavense translatus ad poenitentiam; sed in sua rebellione perseveravit incautus [in cunctis].

[Col. 1075A] Quod etiam Sugerius abbas, et ipse hujus temporis auctor affirmat, simulque ejusdem antipapae tyrannidem, Sutrii dum permaneret, pariter narrat; atque alia ab aliis praetermissa, ne quid desit ad triumphum bestiae per imperatorem exaltatae, sic tradit: »Romani, Calixti papae tam nobilitati quam liberalitati faventes, intrusum ab imperatore schismaticum Burdinum, apud Sutrium sedentem, et ad limina apostolorum transeuntes genu flectere compellentem, expugnatum tenuerunt, tortuoso animali camelo tortuosum antipapam, imo antichristum, crudis, imo sanguinolentis pellibus caprinis amictum, transversum superposuerunt, et ignominiam Ecclesiae Dei ulciscentes, per medium civitatis via regia, ut magis publicaretur, deducentes, impetrante domino papa Calixto, perpetuo carcere in montanis Campaniae prope sanctum Benedictum captivatum damnaverunt, et ad tantae ultionis memoriae conservationem, in camera palatii sub pedibus domini papae conculcatum depinxerunt.« Haec [Col. 1075B] Sugerius in Ludovico.

Idem Callixtus papa excommunicationis fulmine, in Remensi, Lateranensi, aliisque conciliis, sua et praedecessoris sui auctoritate congregatis, Henricum [Col. 1076A] cum quintum coegit, ut omne jus investiendi episcopos Ecclesiae restitueret, atque ita hoc pontifice auctore tandem pax optatissima inter Ecclesiam et imperium composita fuit anno plus minus quinquagesimo, ex quo inter Gregorium VII, et Henricum IV ingens discordia ob beneficiorum collationem emerserat. Episcoporum et abbatum electiones, quas imperatores et reges usurpaverant, clero et monachis restitutae fuerunt, ideoque imaginem pacis in manu tenens depingitur. Possevinus. His rebus praeclare gestis pontifex de Ecclesia optime meritus, multis praeclaris constitutionibus, quae in decreto Gratiani recitantur, et quodam opusculo de sancto Jacobo apostolo in lucem edito, clarissimus, migravit ad Dominum Idibus Decembris, anno Domini 1124, cum munus pontificum administrasset annis quinque, mensibus decem, et diebus tredecim. Post obitum, teste Ottone Frisingensi, hoc elogio condecoratus fuit:

[Col. 1076B] Ecce Calixtus honor patriae, decus imperiale,
Nequam Burdinum damnat, pacemque reformat.
Ex Pandulpho plura Baronius.




[Col. 1075]
NOTITIA ALTERA.
(CIACONIUS, Vitae et gesta pontificum, pag. 382.)

Cum Gelasius II Cluniaci excessisset, cardinales VI statim de novo pontifice eligendo tractarunt, qui Ecclesiae Romanae magno schismate tunc vexatae, auctoritate sua consuleret, ne si sedis vacatio diutius protraheretur, aliquod Ecclesia insigne [Col. 1075C] detrimentum caperet, sed aliquem in Romanum pontificem deligerent, qui generis nobilitate, opibus, principum gratia, apud omnes auctoritate, virtute, prudentia, et rerum dexteritate praeditus, pacem sublato schismate Ecclesiae Romanae constitueret- eamque a tot perturbationibus, quibus per annos prope quinquaginta vexata fuerat, iiberaret: et Henrico imperatori, ac pseudopapae constantissime se opponeret. Eos vero in hanc sententiam traxerat adventus archiepiscopi Viennensis Guidonis, in quem oculos et mentem conjecerunt, tanquam tanto sacerdotio dignissimum et in quem eae conditiones, quas supra enumeravi, caderent. Nam praeter quod nobilissimo loco natus erat, quippe qui Gulielmi filius, et Stephani Burgundiae principum frater, ac Balduini Flandriae comitis avunculus erat, proximo etiam affinitatis gradu reges Francorum et Angliae, et ipsum etiam imperatorem contingebat. In rebus quoque gerendis, iis omnibus [Col. 1075D] rebus quoque gerendis quas supra numeravi pollebat; et in ecclesiastica legatione, quam ei per Gallias Paschalis II demandaverat, egregie se gessit, et cunctis episcopis timentibus, primus fuit, qui anathema a Paschali II in imperatorem factum promulgaverit: et concilio in Galliis congregato, omnes fere Galliae episcopos ab eo separavit.


Consecratio et coronatio Calixti papae II.

Guido ob res praeclarissime gestas, postridie quam Cluniacum a Gelasio II vocatus, adventasset, omnium cardinalium suffragiis, Petro Petri Leonis filio diacono cardinali praecipuo auctore Kal. Februarii, anno D. 1119, pontifex maximus invitus, penitus, et repugnans acclamatus est in monasterio Cluniaco in Gallia; timebat enim ne cardinales, qui Romae erant, eam electionem, quod iis insciis facta esset, non approbarent; ideoque chlamide rubea, non ante indui, aut reliquo ornatu pontificio uti voluit, quam creationem suam, ab iis cardinalibus, qui [Col. 1076] Romae erant, ratam haberi intellexit. Cujus rei gratia, ex Galliis, primi inito pontificatus die, Roscemanum diaconum cardinalem ad Urbem miserat, qui cum legatis Romanis consensum cardinalium per litteras afferens Cluniacum reversus est. [Col. 1076C] Quo cognito pontifex a Lamberto Ostiensi, et aliis pridie Idus Octobris ejusdem anni 1119 consecratus et coronatus est, Calixtus II, quod ejus sancti pontificis die ejus consecratio celebrata esset vocari voluit. Sedit vero, Henrico V imperante, annos V, menses X, dies XIII. Fuit Calixtus ante pontificatum Viennensem monachus coenobii de Fulleri, ut scribunt Guido monachus Cistersiensis, et Petrus Burgianus in Historia monastica.

Quod vero Calixtus II Cluniaci maxima cura delectus esset, Pontium, et successores illius monasterii praefectos annulo donavit eosque in posterum Romani cardinalis officio fungi voluit, ut in ephemeride eorum in memoriam scriptum permansit, nemo constantius pro Paschali II adversus Caesarem steterat, nemo promptior fuerat ad damnandum auctoris perfidiam. Concilio Viennae ad Rhodanum celebrato in ipsum sententiam anathematis [Col. 1076D] jaculatus erat, idque epistola ejus ad Paschalem, quae adhuc exstat ostenditur. Nemo tamen charior illi postea fuit, mutata enim voluntate, et pacem pontifici dedit, et tyrannidi cessit instituendi episcopos et abbates. Hujus pacis nuntium, et consensum Italicae gentis exspectans, Calixtus synodum habuit, cui interfuere CCCCL episcopi et abbates. A quibus disciplina ecclesiastica fere restituta est. A praedecessore suo Gelasio, Remis ea synodus indicta fuerat, eam Kalendis Novembris celebravit Calixtus II, in qua damnata haereticorum tum surgens pestifera haeresis, quae Eucharistiam, parvulorum baptisma, et ordines sacros, et legitimas nuptias negabat, clericorumque odio, bona eis temporalia, decimas et oblationes eripiebat, in qua saltem de pace inter ecclesiasticos et saeculares constituenda tractatum, anno 1120.

Pontifex, dispositis his quae ad statum ecclesiasticum conservandum in Galliis necessaria erant, [Col. 1077A] in Italiam venit; excipiturque quasi numen aliquod in terram elapsum, concordiae bono id animos hominum penitus illabente, populo obviam prodeunte, ac honorato quoque Urbem ingreditur, congratulantibus omnibus, tum pontifici, tum civitati Romanae, quod hunc quietis et pacis auctorem futurum cernebant, atque Gerardum civem Placentinum, episcopum Potentinum mortuum in sanctorum numerum retulit.

Rebus autem ex sententia Romae compositis, Beneventum pontifex proficiscitur, quo et principes omnes statim convenere, salutandi (ut mos est) pontificis causa, maxime vero Guilielmus Apuliae dux, Jordanus Campaniae comes, Arnulphus Ariolae, Robertus Lorotellae comites, viri insignes et sine contentione, illius partis Italiae facile principes, qui etiam polliciti sunt adhibito jurejurando se in potestate pontificis semper futuros.

Interim cum Praenestinus episcopus Gelasii legatus, [Col. 1077B] conventum episcoporum Germanicorum Coloniae et Fritessariae habuit, atque in utroque loco, Henricum coetu piorum ejectum declaravit. Quo facto permoti Germaniae principes conventum Virciburgum indixerunt, atque eo Henricum ad dicendum vocaverunt, haud obscure denuntiantes se, nisi venisset, absentem regno spoliaturos. Henricus ex Italia in Germaniam redire maturavit, ac suorum concordi voluntate commotus conventum apud Triburias haberi permisit, seque de omnibus quae sibi objicerentur rationem ibi reddere ostendit. Ac legatis pontificis conventum alium Remis indicentibus, ipse quoque, ut reconciliaretur Ecclesiae, eo se occursurum spopondit. Ei conventui anno 1119, XIII Kal. Septembris pontifex ipse praesedit, atque inter caetera Henrico, ut episcopatum collationi renuntiaret, praecepit. Quo audito Henricus spatium petiit, quo cum principibus suis colloqui super ea re posset, ita infecta pace, Calixtus praedecessorum suorum decreta super ea re facta probavit.

[Col. 1077C] Post Calixi in Italiam adventum, Gregorius pseudopontifex Sutrii se continuerat, comitum quorumquam praesidio septus; hi sive avaritia caecati, sive insolentia inflati infestas latrociniis vias habuerant, eosque qui Romam tenderent, spoliarant; ob id Calixtus zelo incensus collecto exercitu ad Sutrii obsidionem Joannem Cremensem cardinalem misit. Verum obsidione opus non fuit. Gregorius a Sutrinis subito deditus, denique in Cavense monasterium prope Salernum inclusus mortem oppetiit. Legati Caesaris benigne a pontifice accepti sunt, ac postero anno 1122 legatos a latere sedis apostolicae cum liberis ad pacem constituendam mandatis reduxerunt; de pace igitur, et concordia ineunda, anno plurimum minimumve L, ex quo inter Gregorium VII et Henricum IV discordia ingens, ob episcopatuum collationem excitata fuerat, in qua episcoporum et abbatum electiones quas imperatores et reges hactenus usurparant, clero ac [Col. 1077D] monachis restitutae sunt. Cujus transigendi causa papae Calixti legati, omni memoria fuerunt, Lambertus Bononiensis, Ostiensis episcopus, post papa Honorius II; Saxo de comitibus Anagnimus presbyter, et Gregorius de Paparescis Romanus, post Innocentius II papa, tunc diaconus cardinalis. Cujus rei adhuc memoria cum pictura exstat in introitu pontificum camerae Lateranensi, ubi est hoc elogium.


Ecce Calixtus honor patriae, decus imperiale,
Nequam Burdinum damnat, pacemque reformat.

Ex eorum inde auctoritate conventus Virciburgum in festum S. Petri indictus est, qui cum perfici tunc non potuisset in ante diem XVI Kal. Octobris Wormatiam est delatus; ibi cum per septem dies assidue de concordia componenda, diversis inter principes certatum sententiis esset neque manentibus [Col. 1078A] adhuc ipsarum partium studiis, res commodum habitura finem videretur: tunc Henricus: »Quid tantopere, inquit, de re non necessaria certatis, cum ego paratus sim, auctoritate sanctae utique Ecclesiae obedire, ac libere, id quod concordiam distinet, jus sacerdotiorum remittere. Quaeque, aut a me, aut a patre meo Ecclesiae ablata, oppida sunt, restituere.« Quam vocem ubi legati pontificis et episcopi audierunt, continuo alacres, summis cum laudibus exceperunt, atque ut in sententia permaneret hortati sunt. Itaque IX Kal. Octobris ipse cum toto exercitu qui exsecrationis contagione correptus erat, in communionem Ecclesiae fidemque receptus, jus episcoporum abbatumque instituendorum, quod nunquam remissurum statuerat, in manus Ostiensis maxima humilitate dimisit, ac tabulis scriptis, tale sacramentum concepit.

»Ego Henricus Dei gratia Romanorum imperator Augustus, pro amore Dei, et sanctae Romanae Ecclesiae, [Col. 1078B] et Calixti pontificis, et pro salute animae meae, dimitto Deo, et sanctis ejus apostolis Petro et Paulo, et sanctae Catholicae Ecclesiae omnem investituram per annulum et baculum, et concedo in omnibus Ecclesiis fieri electionem, et liberam consecrationem; possessiones et regalia B. Petri, quae a principio hujus discordiae, usque ad hodiernum diem, sive tempore patris, sive etiam meo ablata sunt, quae habeo, sanctae Romanae Ecclesiae restituo; quae autem non habeo, ut reddantur singulariter juvabo, et do veram pacem Calixto, sanctae Romanae Ecclesiae, et omnibus qui in parte ipsius sunt, vel fuerunt, et in quibus sancta Romana Ecclesia auxilium postulaverit, bona fide juvabo.«

Ex altera vero parte legati pontificii, pro pontifice, dederunt veram pacem, et omnibus qui in parte sua sunt, vel fuerunt, tempore hujus discordiae, et privilegia electionis, inquam, episcoporum et abbatum Teutonici regni in praesentia ejus [Col. 1078C] fieri absque Simonia, et aliqua insolentia. His tabulis inde extra urbem, in campo ad Rhenam propter ingentem, quae convenerat, mortalium multitudinem, recitatis atque ingentibus omnium clamoribus, gratiis Deo omnipotenti actis, legatus rem divinam magna caeremonia fecit, et pacis osculo et sancta Eucharistia oblata, Henricum Romanae Ecclesiae recepit in gratiam. Henricus inde in festo S. Martini alterum conventum Bambergae habuit, atque ex consensu eorum qui in Wormatiensi concilio non adfuerant, legatos Romam ad pontificem cum peramplis muneribus misit, ac solemne pontifici obsequium praestitit. Nuntio de concordiae reconciliatione accepto laetus pontifex, subito concilium frequens, et omnium maximum, episcoporum et abbatum fere mille in Lateranum indixit, ac postero anno 1123 reversis ad urbem cum tabulis pacis legatis 997 episcopis atque abbatibus advocatis, ex eorum auctoritate, omnia per legatos suos acta ad Wormatiam confirmavit, atque ita diuturnae, [Col. 1078D] eique rei, et exemplo perniciosae inter pontificem et imperatorem discordiae, finis tandem impositus est.

Calixtus II papa plures ordinationes cardinalium fecit, ex quibus tres duntaxat reperiuntur, prior anno II sui pontificatus mense Decembri, anno 1140 in qua novem cardinales creati sunt; posterior, anno secundo sui pontificatus in qua creavit unum, et 13 card. in anno quarto.

Anno Dominicae nativitatis 1124 Romae in patriarchio Lateranensi Idibus Decembris, pontificatus sui anno V, mensibus X, diebus XIII sui pontificatus obiit Calixtus papa II, de Deo deque hominibus bene meritus. Corpus ejus in basilica S. Salvatoris, quae Constantiana dicitur, sepultum. Vacat tunc sedes diem tantum unum.




[Col. 1079]
VITA CALIXTI II PAPAE AUCTORE PANDULPHO PISANO.
(MURATORI, Rerum Italicarum Scriptores, tom. III, parte I, pag. 418.)

[Col. 1079A] Calixtus, qui et Guido, natione Francus, consanguinitatis lineam a regibus Alamanniae, Franciae atque Angliae ducens, praefuit Romanae Ecclesiae annis V, mensibus . . . Hic a cardinalibus, qui cum papa Gelasio, jam Cluniaco sepulto, ab Urbe in Franciam venerant, dum esset archiepiscopus Viennensis in papam Calixtum electus est. Qui se indignum iterato reclamans, idcirco modis omnibus resistebat, quia incertum habebatur a multis utrum Romae ratum factum hujuscemodi teneretur. Propter quod vix cappa rubea amiciri sustinuit, donec nuntii redeuntes a Roma per domnum Petrum, tunc episcopum vicarium, per cardinales omnes, et per domnum Petrum. Leonis (nam iste nimium laboravit in verbo, propter diaconum filium suum Petrum Petri Leonis, qui potissimum Franciae peregerat causam) per praefectum et consules, per clerum atque populum viva voce ac litteris electionem ipsam canonice jureque confirmarent. Facto igitur [Col. 1079B] hoc omnium subscriptionibus optime roborato, tunc papa solemniter a Lamberto Ostiensi episcopo et aliis quamplurimis in Dei nomine consecratus, simul cum suis omnibus Romam iter incoepit. Ventum est ad provinciam, in qua Sancti Juliani ecclesiam, cellam Psalmodiensis coenobii, idem papa nimium celebriter dedicavit. Inde per Sanctum Aegidium Romam non multo post sanus et incolumis rediit.

Ubi a jam dicto Petro Portuensi vicario, cardinalibus, clero toto ac populo tanta gloria est ac honore susceptus, quanta diebus nostris nullus unquam fuerit praesul de Roma tractatus. Ibi aliquandiu commorans Hugonem cardinalem a Benevento vocavit: idem enim dominus Hugo Beneventum tenebat. Cum quo simul et aliis pariter per Campaniam et Casinense coenobium ipsum adiit Beneventum, ubi fere, ac si Romae fuit, gloriose receptus. Venerunt ad eum illico Guillelmus Apuliae dux, princeps [Col. 1079C] Capuanae urbis, Jordanus comes, Radulphus de Airola [(1) 1Kb] , Jordanus comes de Ariano, Robertus comes de Locotello, et innumeri alii, qui eidem ibi hominium fidelitatemque fecerunt. His itaque dispositis paulo post Romam per maritimam rediit. Tunc a Spiritu sancto commonitus Lambertum Ostiensem episcopum, domnum Saxonem cardinalem presbyterum Sancti Stephani in Coelio monte, et Gregorium diaconum S. Angeli ut pacem pacis filiis in regno et Ecclesia reformarent, ad Henricum imperatorem in Alamanniam delegavit. Sed quid plus? Imo totum volo dicere verbo, Legati missi inscriptis pacem offerunt, et quemadmodum in Lateranensi palatio privilegio repraesentat, pax ad velle papae ab imperatore simul et recepta est, et perpetuo, annuente Domino, stabilita.

Inde in Apuliam, legatis jam ad Urbem reversis, iterato descendit, nam comes Rogerius de Sicilia tunc, nunc autem Italiae rex [(2) 1Kb] , Calabriam et Apuliam [Col. 1079D] ideo licenter intraverat; quoniam Guillelmus Apuliae dux ut acciperet Alexii quondam imperatoris [Col. 1080A] Constantinopolitani filiam, quae vero postea ei data est in uxorem, Byzantium inerat, et terram quae ei competit Domino papae in eundo commiserat. Cumque jam dictus comes arcem de Calabria, quae Miteforis [(3) 1Kb] dicitur, obsideret, domnus papa ad eum ut ab obsidione cessaret, domnum Hugonem cardinalem direxit. Ivit cardinalis, et infecto negotio rediit. Papa autem in comitem tali omine surgit, quali et parentes [(4) 1Kb] post eum, sicut ipsi vidimus, insurrecturi erant. Nam fere omnes cardinales meliores quos habuit in temporibus illis, sed et magnum Hugonem cardinalem nobilem et industrium mortuos cum non paucis ex domesticis perdidit, et demum quidquid voluit ipse comes Rogerius cum papa semivivo peregit. Rediit ad Urbem in lecto, evasit, et illo anno nongentorum nonaginta septem episcoporum, sive abbatum numero Laterani concilium celebravit, in quo vir regali stirpe progenitus fere jam deperditam mundo pacem restituit.

[Col. 1080B] Fecit ordinationes in Urbe cardinali et episcoporum quamplures: primo in domnum cardinalem Petrum Leonis Sanctae Mariae in Trans-Tiberim, oleum fluxit; domnum Crescentium Sanctorum Petri et Marcellini, M. Amicum Sanctae Crucis, Guidonem Sanctae Balbinae, Theobaldum Sanctae Anastasiae, Robertum Sancti Clementis; cum aliis presbyteris cardinalibus: Jonatham Sanctorum Cosmae et Damiani, Matthaeum Sancti Adriani, Americum Sanctae Mariae novae, Angelum Sanctae Mariae in Dominica, Gregorium [(5) 1Kb] , qui et Tarquinius, Sancti Sergii, Joannem Danferii, virum nobilem, de Salerno Sancti Nicolai de carcere Tulliano; subdiaconos aliquot, meque Pandulfum usque ad subdiaconum ipse promovit; innumeros minoris officii clericos ordinavit. Nemo hunc unquam vidit Beati Petri basilicam sine donis intrare, nec missam inibi nisi prius assignato dono cantare. Hic pro pace servanda turres Centii Dominae bonae [(6) 1Kb] et iniquitatis [Col. 1080C] dirui, et reparari non ibidem praecepit; saxa optimae fortitiae supra Romam a Mortaldo comite emit, et honori S. Petri adjunxit. Cortinas multas et pallia, candelabra de argento, campanas, et pavimenta, fundos, atque casalia Beato Petro donavit, et multa per ecclesias alias beneficia contulit. Aquam ad Urbem reduxit, molendina cum vineis juxta lacum aptavit, ecclesiam Sancti Nicolai in palatio fecit, cameram ampliavit, et pingi, sicut apparet hodie, miro modo praecepit. Interea Burdinus in Sutrio prope Romam Ecclesiam persequi, peregrinos praedari, in papam et alios maledicta congerere, quaeque alia hujusmodi poterat tam per se quam per alios facere non cessabat. Tunc papa fretus abunde, jamque ab omni parte Domino volente securus, parat magnum exercitum; Joannem Cremensem, cardinalem sancti Grisogoni, Sutrium contra Burdinum praemisit; ipse eum e vestigio sequitur, demum Sutrii convenerunt, pugnatur attentius, vincitur, [Col. 1080D] capitur Burdinus, adducitur sic tamen camelo subvectus. Ivit cum victoria papa contra Godefridum [Col. 1081A] Laudensem [(7) 1Kb] et Rainaldum comites de Ceccano rebelles, et nisi Ranulfi comitis de Airola intercessisset, proditio fecisset inde papa qualem justitiam debuisset, non tamen sine pace custos pacis abscessit, Burdinum in Cavensi coenobio trudi praecepit, Romam rediit, et in alta pace resedit, pauperes profunde procurans.

Gaudebat mundus fieret dum papa secundus. Sed nulla potentia longa: nam fere jam antiqui [Col. 1082A] Octaviani tempora redundabant. Jam Christus continue in mentibus fidelium nascebatur [(8) 1Kb] , dum febris inopina proveniens papam repente consumit, et caput nobis omnibus in solo papa cecidit. Nec mora, confessus et ordinatus, omnibus ululantibus obdormivit in Domino, et sic pacis pater cum ipsa pace recedit. Sepultus est Laterani juxta domnum papam Paschalem in festivitate sanctae Luciae virginis.




[Col. 1081]
HESSONIS SCHOLASTICI COMMENTARIOLUS De tractatione pacis inter Calixtum II pontificem Romanum et Henricum V imperatorem, anno Redemptoris 1119; deque concilio Remensi.
(GRETSERI Opera, t. VI, p. 549.)





LECTORI.

Abbas Urspergensis in Chronico Redemptoris anno 1119, ubi de Triburiensi conventu loquitur, ita scribit: Aderant etiam legati tam Romanorum quam Viennensium, imo diversarum Ecclesiarum missi, confirmantes electionem domini Calixti. Cui profecto, dum universi nostrates episcopi obedientiam professi, synodum, quae sibi juxta festum S. Lucae indicebatur, collaudassent fieri, ipse rex semetipsum ibidem pollicebatur, ob reconciliationem universalis Ecclesiae repraesentatum iri: id enim Catalaunensis episcopus et Cluniacensis abbas, apud Argentinam ipsum convenientes, multis ratiocinationum conalibus obtinuerunt. Ejusdem tamen actionem concilii, si quis plenarie cognoscere quaerit, in litteris cujusdam scholastici nomine Hessonis eleganter enucleatam reperire poterit, id est, qualiter rex inter regnum et sacerdotium de concordia facienda consenserit; insuper eidem concilio, cui videlicet III. Kal. Novemb. praedictus papa Calixtus secundus, vallatus CCCCXXVI. Patribus, coram innumera multitudine cleri et populi praesedit, non adeo se praesentem, vicinum tamen exhibuerit, ubi et colloquio suo domini papae legatis concesso, tandem inducias denuo quaesierit, propter generale colloquium cum principibus habendum, pro investituris scilicet ecclesiasticis, quas tantopere cogebatur amittere, ad ultimum vero idem Apostolicus, intacta inter se et regem concordia, synodalia praedecessorum suorum decreta confirmaverit, aliaque nonnulla, quae res exigebat, naviter addiderit, sicque post dies fere XII, in virtute Spiritus sancti, rite finito concilio, cunctos apostolica benedictione confirmatos, ad propria redire permisit, unumquemque cum gaudio. Ipse quoque non multo post ad Italiam conversus, incredibile memoratu est, quanto tripudio, quamque immensa pompa non solum totius Romae, verum etiam universarum provinciarum quas pertransierat, Christi vice sit susceptus. Ab illo tempore tam ipse jam vere Apostolicus, quam universus illum sequens Christi grex, de die in diem proficere coepit, donec cuncta pars Burdini, quem aliqui idolum cognominare solent, in dies infirmata, conari contra Ecclesiam desiit; regni tamen coepta commotio ac scelus, nullatenus quievit. Haec Urspergensis. Consule Baronium anno 1119.

Etsi autem pax et concordia inter sacerdotium et regnum hac vice constitui non potuit, postea tamen anno 1122, ingenti omnium bonorum gratulatione, constituta est. De qua vide Baronium eodem anno, tomo XII.

Caeterum Hessonis nomen codex manuscriptus non exprimebat. Urspergensis tamen vestigia secuti, non dubitavimus Hessonis nomen praescribere, cum quae de Hessonis lucubratione Urspergensis prodidit, examassim in hunc commentariolum quadrent. Fuit autem auctor iste eorum quae in hanc narrationem conjecit, oculatus testis, quemadmodum ipse extremis verbis testatur.



HESSONIS SCHOLASTICI COMMENTARIOLUS Qualiter nuper inter regem Heinricum et dominum papam Calixtum causa coeperit ac processerit.

[Col. 1081B] Venerunt ad regem apud Argentinam episcopus Catalaunensis et abbas Cluniacensis, acturi cum eo de pace et concordia inter regnum et sacerdotium. [Col. 1082B] A quibus cum rex consilium quaereret quomodo sine diminutione regni sui hoc exsequi posset, assumpta parabola sua respondit episcopus: »Si veram pacem, [Col. 1083A] Domine rex, habere desideras, investituram episcopatuum et abbatiarum omnimodis dimittere te oportet. Ut autem in hoc nullam regni tui diminutionem pro certo teneas, scito me in regno Francorum episcopum electum, nec ante consecrationem nec post consecrationem aliquid suscepisse de manu regis, cui tamen de tributo, de militia, de telonio, et de omnibus quae ad rem publicam pertinebant, et antiquitus scilicet a regibus Christianis Ecclesiae Dei donata sunt, ita fideliter deservio, sicut in regno tuo episcopi tibi deserviunt, quos huc usque investiendo hanc discordiam, imo anathematis sententiam, incurristi.«

Ad haec rex manibus elevatis hoc responsum dedit: »Eia, inquit, sic fiat; non quaero amplius.« Tunc subjunxit episcopus: »Si ergo investituras dimittere volueris, et possessionem Ecclesiarum, et eorum qui pro Ecclesia laboraverunt, reddere, et veram pacem eis dare; laborabimus, opitulante [Col. 1083B] Domino, huic contentioni finem imponere.« Quae omnia rex, communicato cum suis consilio, se prosecuturum promisit, si fidem et justitiam apud dominum papam inveniret, et si veram pacem ipse et sui, et possessiones quas pro werra [guerra] ista amiserant, reciperent. Quibus auditis, episcopus certum se fieri super denominatis capitulis postulavit, tum ut labor eorum non esset inutilis, tum ut dominum papam ad exsequendam pacem facilius inclinarent. Tunc rex propria manu sub testimonio fidei Christianae, in manu episcopi et abbatis firmavit, se praefata capitula sine fraude prosecuturum.

Post cum episcopus Lausanensis et comes Palatinus, et caeteri clerici et laici qui cum eo erant, hoc idem eodem modo firmaverunt, accepta securitate, episcopus et abbas domino papae Parisios occurrerunt; quae viderant et audierant fideliter intimarunt; quibus applaudens dominus papa, sic respondit: »Utinam jam factum esset, si sine fraude fieri posset.« [Col. 1083C] Mox communicato cum episcopis et cardinalibus consilio, eosdem, et cum eis de latere suo episcopum Ostiensem et Gregorium cardinalem ad regem remisit, ut praefata capitula diligentius retractarent, atque scripta ex utraque parte firmarent, et si haec, sicut promiserat, exsequi vellet, diem qua ista complerentur ante finem concilii denominarent. Venientes ad eum inter Virdunum et Metim ei occurrerunt, quod dominus papa eum libenter reciperet, si promissum exsequi vellet, retulerunt. Super quo quasi gavisus rex, quod prius apud Argentinam in manu praenominatorum firmaverat, iterum inibi in manu episcopi Ostiensis et Gregorii cardinalis, et episcopi Catalaunensis, et abbatis, propria manu firmavit: quod videlicet in proxima VI feria, id est IX Kalend. Novembris, capitula quae sequenti scripto continentur, apud Mosonium in praesentia domini papae fideliter sine omni fraude exsequeretur. Post cum hoc idem juraveruut dux Welpho, comes Berengarius, comes palatinus, comes Wilhelmus, et alii episcopi, [Col. 1083D] clerici et laici multi. Exegit etiam ipse a nostris eodem modo firmari sibi. Quod si in ipso non remaneret, eadem die dominus papa, quae in scripto suo continentur, adimpleret. Scriptum autem concordiae hoc fuit.

»Ego Henricus, Dei gratia Romanorum imperator Augustus, pro amore Dei, et beati Petri, et domini papae Calixti, dimitto omnem investituram omnium Ecclesiarum, et do veram pacem omnibus qui, ex quo discordia ista coepit, pro Ecclesia in werra [guerra] fuerunt vel sunt; possessiones autem Ecclesiarum et omnium qui pro Ecclesia laboraverunt, quas habeo, reddo; quas autem non habeo, ut rehabeant, fideliter adjuvabo. Quod si quaestio inde emerserit, quae ecclesiastica sunt, canonico; quae autem saecularia sunt, saeculari terminentur judicio.«

Item scriptum domini papae: »Ego Calixtus secundus, Dei gratia Romanae Ecclesiae episcopus catholicus, do veram pacem Henrico, Romanorum imperatori [Col. 1084A] Augusto, et omnibus, qui pro eo contra Ecclesiam fuerunt vel sunt; possessiones eorum quas pro werra ista perdiderunt, quas habeo, reddo; quas non habeo, ut rehabeant fideliter adjuvabo. Quod si quaestio inde emerserit, quae ecclesiastica sunt, canonico; quae saecularia sunt, saeculari terminentur judicio.«

Hac itaque data securitate, festinanter ad dominum papam Remis redierunt: quae fecerant, et quae a rege et suis receperunt, ante concilium reportantes, simul et diem et locum colloquii designantes. Dominus papa in generali concilio XIII Kalend. Novembr. residens Remis inter caetera sic exorsus est: »Domini Patres et fratres, causa pro qua vos de tam remotis regionibus ad concilium vocavimus, haec est. Scitis quam diu Ecclesia contra diversas haereses laboravit, et sicut per beatum Petrum, cui specialiter dictum est a Domino: Rogavi pro te, Petre, ne deficiat fides tua; et tu aliquando conversus confirma [Col. 1084B] fratres tuos (Luc. XXII), Simon Magus judicio Spiritus sancti ab Ecclesia Dei eliminatus periit, sic usque ad nostra tempora idem per vicarios suos sequaces Simonis expugnare et ab Ecclesia Dei exstirpare non desinit. Ego quoque qualiscunque, licet indignus, ejus vicarius, Simoniacam haeresim, quae maxime per investituras contra Ecclesiam Dei innovata est, ab Ecclesia Dei, opitulante Deo, nostro consilio et auxilio omnibus modis eliminare desidero. Unde, si placeat, a fratribus nostris, qui inter nos et regem dictum Teutonicum, verba concordiae portaverunt, causae ordinem diligentius audiatis, et quid nobis super his agendum sit, unusquisque pro modo suo, quia causa communis est, prudentiori consilio attendatis.«

Tunc dominus papa Ostiensi episcopo injunxit ut universo consilio Latine ordinem causae exponeret. Quod cum prudenter episcopus Ostiensis perorasset, iterum Catalaunensis episcopus, ex praecepto domini [Col. 1084C] papae, hoc idem clericis et laicis materna lingua exposuit. Quo completo capitula multa illa die et sequenti proposuit, et usque ad finem concilii universa complenda distulit. Sequenti vero die, cum in hoc consilium episcoporum sedisset ut dominus papa ad diem colloquii pro componenda pace accederet, et utrum in veritate homo ille ageret, per semetipsum tentaret, circa finem concilii illa die Dominus papa sic prosecutus est: »Domini Patres et fratres, scitis quam diu mater nostra sancta Ecclesia contra Simoniacam haeresim, maxime quae per investituras fit, in patribus nostris laboraverit. Et quia placuit omnipotenti Deo nostris diebus Ecclesiae suae pacem offerre, et jam proxima dies colloquii, ad ipsum locum crastina die nos compellit accedere, summopere rogamus ut reditum nostrum patienter sustineatis, et si Deus pacem nobis dederit, commune gaudium universo mundo annuntietis. Si autem, quod Deus avertat! adversarius nobiscum in dolo agere tentaverit, festinanter ad vos revertemur: et sicut [Col. 1084D] conventionem pacis, si fiat, vobiscum et per vos confirmare optamus, sic in commentorem fraudis, si infidelis evaserit, judicio Spiritus sancti et vestro gladium beati Petri vibrare tentabimus.« Quod cum sub obtentu obedientiae archiepiscopis, et episcopis, et abbatibus injunxisset, praecepit etiam ut interim, et maxime die colloquii, psalmos, orationes et sacrificia spiritualia Deo offerrent, et a majori Remensi ecclesia usque ad ecclesiam Beati Remigii cum processione nudis pedibus exirent

Sic interim dimisso concilio, feria IV dominus papa ad locum colloquii exiit, et feria V cum multis VIX cum maximo labore pervenit. Feria VI vocatis in cameram archiepiscopis, episcopis et abbatibus et caeteris sapientibus viris, quos multos secum duxerat, coram omnibus fecit legi utrumque scriptum concordiae; cumque lectum fuisset scriptum regis, diligentius retractare coeperunt episcopi, maxime illud capitulum, ubi dicebatur. Dimutto omnen incestituram [Col. 1085A] omnium Ecclesiarum, dicentes: »Si quidem rex simpliciter agit, verba ista sufficiunt; si autem sub hoc capitulo aliquid cavillari conatur, determinatione nobis videntur indigere, ne forte aut possessiones antiquas Ecclesiarum sibi conetur vindicare, aut iterum de eisdem episcopos investire.«

Rursum in scripto domini papae illud diligentius retractabant, ubi dicebatur: Do veram pacem regi et omnibus qui cum eo in terra ista fuerunt vel sunt; ne forte in danda pace amplius intelligerent quam reddendam communionem Ecclesiae; et sub hoc verbo Ecclesia cogeretur suscipere quos aut superpositos legitimis pastoribus, aut canonice depositos sine gravi offensione non posset sustinere.

Diligenter ergo omnibus retractatis, missi sunt ad castra regis episcopus Ostiensis Joannes cardinalis, episcopus Vivariensis, episcopus Catalaunensis, et abbas Cluniacensis, et alii multi cum eis portantes scripta in manibus. Cumque pervenissent ad castra, [Col. 1085B] ostenderunt conscripta, determinaverunt capitula, prout omnium communi consilio definitum erat.

Rex autem, his auditis, prima fronte se nihil horum promisisse omnimodis abnegabat. Tunc episcopus Catalaunensis, zelo Dei inflammatus et gladio verbi Dei accinctus, respondit pro omnibus: »Si, domine, negare vis scriptum quod tenemus in manibus et determinationem quam audisti, paratus sum sub testimonio reugiosorum virorum qui inter me et te fuerunt, jurare super reliquias sanctorum, vel super Evangelium Christi, te ista omnia in manu mea firmasse, et me sub hac determinatione recepisse;« cumque omnium testimonio convinceretur, tandem compulsus est confiteri quod prius negaverat; verumtamen conquerebatur graviter de eis, quod quia licet eorum consilio promiserit quod absque diminutione regni exsequi non valeret. Cui sic respondit episcopus: »In promissis nostris, domine rex, per omnia fideles nos invenies. Non enim dominus papa statum imperii aut coronam regni, sicut [Col. 1085C] quidam seminatores discordiae obloquuntur, in quolibet imminuere attentat; imo palam omnibus denuntiat ut in exhibitione militiae et caeteris omnibus, in quibus tibi et antecessoribus tuis servire consueverant, modis omnibus deserviant. Si autem in hoc imperii statum imminui existimas quod ulterius tibi episcopatus vendere non liceat, hoc potius regni tui augmentum ac profectum sperare debueras, si quae Domino Deo contraria sunt, pro ejus amore abjicias.«

Ad haec omnia cum respondere non posset, mitiora verba coepit proferre et inducias quaerere, vel usque mane, dicens velle se cum principibus nocte illa de causa conferre, et ad exsequendum promissum, si posset, eorum corda inflectere, et alterutrum summo mane renuntiare. Post haec sui de modo absolutionis et susceptionis cum nostris coeperunt conferre, durum sibi, imo importabile videri, si more aliorum, dominus suus nudis pedibus ad absolutionem accederet. [Col. 1085D] Quibus condescendentes nostri, responderunt quod modis omnibus laborarent ut dominus papa calecatum eum, quanto privatius posset, reciperet.

In his verbis illa die colloquio terminato, nostri ad dominum papam redierunt, quae invenerant reportantes. Tunc dominus papa, quasi jam de pace desperans, ordinabat summopere mane ad fratres, quos Remis reliquerat, repedare: sed consilio comilis Trecensis, et multorum aliorum compulsus est Sabbato fere usque ad horam sextam in eodem loco manere, ut omne os adversariorum obstrueret, et vocem derogationis omnibus auferret.

Summo mane iterum missi sunt ad castra episcopus Catalaunensis et abbas Cluniacensis, super inducias acceptas responsum ejus audituri. Cumque illuc pervenissent, sicut pridie fecerat, repraesentavit episcopus scripti veritatem, cum attestatione sacramenti, dicens: »Heri quidem, domine rex, cum justitia possemus a te recedere, quia die denominata [Col. 1086A] parati fuimus et promissum tuum recipere et nostrum implere. Verum quia in inducias repetendo usque in hanc diem distulisti, nolumus ut propter intervallum unius noctis tantum bonum in nobis remaneat, et si hodie promissum tuum exsequi volueris, paratus est adhuc dominus papa, quod per nos tibi promisit, modis omnibus adimplere. Tunc rex iratus, iterim coepit inducias quaerere, donec generale colloquium cum principibus regni posset habere, sine quorum consilio investituras non audebat dimittere. Ad haec episcopus: »Quia saepe inducias quaerendo, quod promisisti implere dissimulas, nihil nobis et tibi amplius; revertar ad dominum papam.« Sic insalutatus rediit, quae invenerat, nuntiavit. Mox ergo dominus papa cum suis ad aliud castrum comitis Trecensis cum summa festinatione transivit. Rex autem nuntium ad comitem direxit, summopere rogans ut dominum papam inibi die Dominica detineret, promittens se facturum modis omnibus feria [Col. 1086B] II quod toties abnegaverat. Quod cum ad dominum papam delatum fuisset, hoc breve dedit responsum: »Feci, fratres, pro desiderio pacis quod ab antecessoribus nostris factum nunquam audivi. Generalem synodum congregatam et fratres multos, quasi desolatos, reliqui; ad hominem istum cum multo labore perveniens, quae pacis sunt in eo non inveni. Unde nullatenus eum ulterius exspectabo, sed ad fratres nostros, et ad concilium, quanto citius potero, regrediar; si autem in concilio, vel post concilium veram pacem Deus nobis dederit, paratus ero suscipere et amplecti.«

Die ergo Dominico de eodem loco ante diem exivit, et cum tanta festmatione Remis usque cucurrit, ut, XX leucis consummatis, eadem die missam Remis celebraret, in qua Leodicensem electum in episcopum consecravit, Feria II, pro nimio labore infirmatus, vix ad consilium accessit; exitum et reditum suum et ordinem causae concilio exponi fecit, et sic illa die siluit. Feria III, nihilominus infirmitate detentus, [Col. 1086C] in concilio sedere non potuit. Feria vero IV, circa horam III ad concilium accessit; illa die usque ad horam IX multorum proclamationes recepit, et de multis capitulis tractavit. Ab hora vero nona volens illa die concilium terminare, synodalia decreta fecit in medium proferri et legi.


DECRETA SYNODI.

Quae sanctorum Patrum sanctionibus de pravitate Simoniaca stabilita sunt, nos quoque Spiritus sancti judicio et auctoritate sedis apostolicae confirmamus. Si quis ergo vendiderit aut emerit vel per se, vel per submissam quamlibet personam, episcopatum, abbatiam, decanatum, presbyteratum, archidiaconatum, praeposituram, praebendam vel quaelibet ecclesiastica beneficia, promotiones, ordinationes, consecrationes, ecclesiarum dedicationes, clericalem tonsuram, sedes in choro, aut quaelibet ecclesiastica officia, et vendens et emens dignitatis et officii sui, aut beneficii, periculo [Col. 1086D] subjaceat, quod nisi resipuerit, anathematis mucrone perfossus, ab Ecclesia Dei quam laesit modis omnibus abjiciatur.

Episcopatuum et abbatiarum investituras per manum laicam fieri penitus prohibemus; quicunque ergo laicorum deinceps investire praesumpserit, anathematis ultioni subjaceat. Porro, qui investitus fuerit, honore quo investitus est, absque ulla recuperationis spe omnimodis careat.

Universas Ecclesiarum possessiones, quae liberalitate regum, largitione principum, vel oblatione quorumlibet fidelium eis concessae sunt, inconcussas in perpetuum, et inviolatas permanere decernimus. Quod si quis eas abstulerit, invaserit, aut potestate tyrannica detinuerit, juxta illud beati Symmachi capitulum, anathemate perpetuo feriatur.

Nullus episcopus, nullus presbyter, nullus omnino de clero ecclesiasticas dignitates, vel beneficia, cuilibet quasi haereditario jure derelinquat. Illud etiam [Col. 1087A] adjicientes praecipimus ut pro baptismatis, chrismatis, olei sacri et sepulturae acceptione et infirmorum visitatione vel unctione, nullum omnino pretium exigatur. Presbyteris, diaconibus, subdiaconibus, concubinarum et uxorum contubernia prorsus interdicimus. Si qui autem hujusmodi reperti fuerint, ecclesiasticis et officiis priventur et beneficiis, sane si neque sic immunditiam suam correxerint, communione careant Christiana.

Cumque multa contra Simoniacam haeresim essent recitata, et omnium consono favore laudata et confirmata, ventum est ad illud decretum quo investiturae Ecclesiarum laicis interdicebantur, in quo sic continebatur. Investituram omnium Ecclesiarum et ecclesiasticarum possessionum per manum laicam fieri modis omnibus prohibemus. Quod cum recitatum fuisset, tantum murmur quorumdam clericorum et multorum laicorum per concilium insonuit, ut diem usque ad vesperam sub gravi contentione pertraherent. Videbatur enim eis quod sub hoc capitulo [Col. 1087B] dominus papa decimas et caetera ecclesiastica beneficia, quae antiquitus laici tenuerant, conaretur minuere vel auferre. Unde dominus papa, omnibus satisfaciens, illa die concilium terminare distulit, ut sequenti die communi consilio decretum temperaret, et ipsum cum caeteris quae sequebantur unanimi omnium favore et auctoritate confirmaret. Feria quinta ad concilium venit, quae proposuerat exsecuturus; hymnum sancti Spiritus, devote incoepit. Qui cum ab omnibus affectuose fuisset decantatus, vere invisibilis ignis flamma succensus, in ignea lingua de Spiritu sancto exorsus, mirabiliter peroravit, docens eum summum bonum esse, fontem sapientiae et intelligentiae ac totius disciplinae, vinculum charitatis, unitatis et concordiae. Cumque per haec singula diutius sub omnium admiratione discurreret, tandem ad causam accessit, dicens:

»Scimus, fratres charissimi, quod labor vester, quo de tam remotis regionibus, pro communi libertate [Col. 1087C] matris nostrae sanctae Ecclesiae nobis occurrere studuistis, placuit Deo et Spiritui sancto, in cujus virtute et sanctificatione unum sumus in Christo; et quia placuit Spiritui sancto et nobis, displicuit spiritui adversario, qui modis omnibus ad perturbandam fraternitatis vestrae concordiam cooperatores malitiae suae quaesivit et invenit; quid enim dicimus fratres? Si cum tanto labore et expensis ad concilium vocati venistis, et revertentes ad [Col. 1088A] regiones vestras nihil reportare poteritis, quia nos audire non vultis: Qui enim peccat in Spiritum sanctum, quod peccatum, si perseveraverit, non remittetur ei neque in hoc saeculo, neque in futuro (Matth. XII; Luc. XII), teste Veritate, quae dicit: Qui vos audit, me audit, et qui vos spernit, me spernit (Luc. X). Scimus etiam quia Dominus Jesus cum proposuisset discipulis: Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI), scandalizati sunt multi, et abierunt retrorsum (ibid.), nec postea sequebantur eum; sic et nos, cum heri proposuissemus quaedam pro libertate Ecclesiae, scandalizati sunt quidam infideles. Unde et nos cum auctoritate apostolica dicimus: Si infidelis discedit, discedat (I Cor. VII); et det locum fidelibus quae ecclesiastica sunt et libertati Ecclesiae necessaria pertractare. Vobis autem qui locum et officium apostolorum in Ecclesia Dei tenetis, dicimus, quod Dominus dixit [Col. 1088B] ad duodecim: Nunquid et vos vultis abire (Joan. VI)?«

Quod cum mirabiliter perorasset, ita omnium corda concussit, ac reclamantium voces compressit, ut nec unus quidem contra decreta synodica, quae postea lecta sunt, os aperire praesumeret. Dominus tamen papa decretum illud, unde murmur ortum fuerat, saniori consilio temperavit, et in hanc formam concilio legi fecit: Investituram episcopatuum et abbatiarum per manum laicam fieri omnimodis prohibemus. Quod cum placuisset omnibus, ipsum cum caeteris omnibus quae lecta sunt judicio Spiritus sancti et auctoritate ecclesiastica firmaverunt.

Allatae sunt denique candelae CCCCXXVII et accensae datae singulae singulis, tenentibus baculis episcopis et abbatibus, injunctumque est eis ut omnes candelas tenentes assurgerent, cumque astarent, recitata sunt multorum nomina, quos praecipue excommunicare proposuerat dominus papa, inter quos primi nominati sunt: rex Henricus et Romanae Ecclesiae invasor Burdinus et prae caeteris et cum caeteris [Col. 1088C] multis solemniter excommunicati. Absolvit etiam dominus papa auctoritate apostolica a fidelitate regis omnes, quotquot ei juraverant, nisi forte resipisceret et Ecclesiae Dei satisfaceret. His denique rite completis, auctoritate Patris, et Filii, et Spiritus sancti, omnes absolvit atque signavit, et sic ad propria unumquemque redire permisit, et sic concilii finem fecit. Quod vidi et audivi fideliter, et quanto brevius potui, pedestri sermone descripsi.




[Col. 1087]
CONFIRMATIO ELECTIONIS CALIXTI II Cardinalium Romae existentium subscriptionibus roborata.
(MARTENE, Ampl. Collect. I, 647, ex ms. Laurentii Leodiensis.)

[Col. 1087D] Venerabilibus episcopis et cardinalibus et clericis, ac laicis, qui cum domino Gelasio fuerunt, episcopi et cardinales et caeteri clerici sive laici fideles B. Petri, salutem in Domino.

De obitu domini nostri beatae memoriae papae Gelasii tanto amplius contristamur, quanto majora per eum subsidia sperabamus. Verum quia sic placuit ei, qui nutu suo regit et disponit omnia, sit nomen ejus benedictum in saecula. Post ipsius autem obitum non dubitamus eam vobis incubuisse necessitudinem, ut esset vobis opus et saluti vestrae providere, et de statu Ecclesiae ac pontificis electione tractare, atque [Col. 1088D] ideo quod vobis summa, sicut ipsi novimus, necessitate cogente fecistis, nos quoque ratum habemus et stabile, et fratribus nostris qui alibi sunt, idipsum nobiscum sentire mandamus. Acceptis siquidem litteris quas misistis, in altero die apud ecclesiam Sancti Joannis de Insula congregati sumus, episcopi, cardinales, presbyteri, diaconi et subdiaconi, ac reliqui clerici, judices quoque et scriniarii, ac caeteri palatii ordines, et plures Romani nobiles: praefectus etiam per nuntios suos et cum multa frequentia cleri et populi electionem a vobis factam secundum Romanam consuetudinem laudavimus et confirmavimus, [Col. 1089A] et clerici quidem post confirmationem Te Deum laudamus cantabant. Laici vero, ut moris est, magnis vocibus acclamabant, Calixtum papam sanctus Petrus elegit. Multi etiam qui tunc nobiscum adesse potuerunt; audito quod a nobis confirmatum fuerat, laudaverunt. Ut autem de unanimitatis nostrae concordia vos certiores efficiamus, nomina eorum, non tamen omnium qui huic confirmationi interfuerunt ad vos scripta direximus.

Electionem per Dei gratiam a fratribus nostris episcopis et cardinalibus factam de domino Guidone Viennensi episcopo ego Crescentius Sabinensis episcopus laudo et confirmo.

    Ego Petrus Portuensis episcopus laudo et confirmo.
    [Col. 1089B] Ego Vitalis Albanus episcopus laudo et confirmo.
    Ego Bonefacius tituli S. Marci laudo et confirmo.
    Ego Manfredus Tiburtinus episcopus laudo et confirmo.
    Ego comes diaconus cardinalis S. Mariae in Aquiro laudo et confirmo.
    Ego Nicolaus primicerius scholae cantorum laudo et confirmo.
    Ego Rainerius prior subdiaconus scholae basilicae laudo et confirmo.
    Ego Gregorius scholae basilicae subdiaconus laudo et confirmo.
    Ego Vincentius exorcista laudo et confirmo.
    Ego Joannes exorcista laudo et confirmo.
    Ego Paulus lector laudo et confirmo.
    [Col. 1089C] Ego Nicolaus ostiarius laudo et confirmo.
    Ego Benedictus presbyter prior S. Mariae Majoris cum omnibus clericis catholicis ejusdem ecclesiae laudo et confirmo.
    Ego Joannes archipresbyter Sancti Petri apostoli cum omnibus catholicis ejusdem ecclesiae laudo et confirmo.
    Ego Alexis ostiarius laudo et confirmo.
    Ego Nicolaus archipresbyter S. Anastasiae cum tota parochia nostra laudo et confirmo.
    Ego Dodo archipresbyter S. Mariae in Aquiro cum omnibus clericis ejusdem ecclesiae laudo et confirmo.
    Ego Joannes archipresbyter Sancti Laurentii in [Col. 1090A] Lucina cum omnibus clericis ejusdem ecclesiae laudo et confirmo.
    Ego Senebaldus archipresbyter S. Mariae Secundi Cerei laudo et confirmo.
    Clerici in Insula laudamus et confirmamus.
    Clerici S. Adelberti omnes laudamus et confirmamus.
    Ego Petrus presbyter S. Mariae de Maxima laudo et confirmo.
    Ego R. archipresbyter ecclesiae B. Mariae trans Tiberim de titulo Calixti, cum omnibus canonicis, et capellanis ejusdem ecclesiae laudo et confirmo.
    Ego Benedictus archipresbyter S. Mariae in Monticello cum clericis nostris laudo et confirmo
    Ego Anastasius Sancti Pauli abbas cum omni [Col. 1090B] congregatione nostra laudo et confirmo.
    Ego Petrus abbas Sancti Silvestri cum fratribus nostris omnibus laudo et confirmo.
    Ego Robertus abbas S. Andreae de Clivo Scauri cum omni congregatione nostra laudo et confirmo.
    Ego Rainerus Sancti Basilii laudo et confirmo.
    Ego Petrus prior et rector monasterii Sanctorum Cosmae et Damiani cum tota congregatione nostra laudo et confirmo,
    Ego Heinricus abbas Sancti Laurentii Pariparnae cum omnibus fratribus nostris laudo et confirmo.
    Ego Otto, archipresbyter Sancti Salvatoris quae vocatur Aquila-felix, laudo et confirmo.
    Ego Gregorius, archipresbyter S. Gregorii, cum [Col. 1090C] clericis nostris laudo et confirmo
    Ego Gratianus, archipresbyter Sancti Stephani in Coelio monte, laudo et confirmo.
    Ego Centius, presbyter ecclesiae Sancti Simeonis, laudo et confirmo.
    Ego Johannes, yconomus Sancti Johannis ante portam Latinam, laudo et confirmo.
    Ego Azo, archipresbyter in Via-lata Sanctae Mariae, cum omnibus clericis ejusdem ecclesiae laudo et confirmo.
    Ego Johannes, archipresbyter Sanctae Mariae in Minerva, cum clericis nostris laudo et confirmo.
    Ego Nicolaus, archipresbyter Sancti Sixti, cum clericis nostris laudo et confirmo






[Col. 1089]
NOTITIA DIPLOMATICA IN EPISTOLAS ET PRIVILEGIA CALIXTI II.
(Phil. JAFFÉ, Regesta Rom. Pont., p. 526.)

[Col. 1089] + Calixti bullae continent modo vulgares, modo Pisanos Incarnationis annos. Sententiam praebent hanc: FIRMAMENTUM EST DOMINUS TIMENTIBUS EUM (7, 28, 77, 78, 79, 89, 91, 92, 100, 108, 113, 126, 133, 134 162, 177, 185, 198, 202, 203, 204, 218, 220, 221, 228, 264, 270, 277).

Testes subscripserunt:

    ep. Albanensis Vitalis a 3 Jan. 1121 ad 6 Apr. 1123
    ep. Ostiensis Lambertus a 18 Jan. 1119 ad 26 Mai. 1124
    ep. Portuensis Petrus a 24 Sept. 1120 ad 26 Mai. 1124
    ep. Praenestinus Cono a 18 Jun. 1119 ad 16 Mai. 1122
    ep. Sabinensis Crescentius a 3 Jan. 1121 ad 26 Mai. 1124
    ep. Tusculanus Divizo d 4 Mart. 1121
    ep. Tusculanus Aegidius a 28 Dec. 1121 ad 6 Apr. 1123
    pr. card. tit. S. Anastasiae Boso a 18 Jun. 1119 ad 20 Dec. 1119
    pr. card. tit. S. Anastasiae Theobaldus d 6 Apr. 1123
    pr. card. tit. SS. apostolorum Hugo d. 3 Ian. 1121
    pr. card. tit. SS. apostolorum Gregorius a 6 Apr. 1123 ad 26 Mai. 1124
    pr. card. tit. S. Balbinae Odaldus d. 6 Mai. 1122
    pr. card. tit. S. Caeciliae Joannes a 3 Jan. 1121 ad 6 Apr. 1123
    pr. card. tit. S. Callisti Petrus a 16 Mai. 1122 ad 15 Apr. 1123
    pr. card. tit. S. Chrysogoni Joannes a 18 Jun. 1119 ad 15 Apr. 1123
    pr. card. tit. S. Clementis Anastasius a 24 Sept. 1120 ad 6 Apr. 1123
    pr. card. tit. S. Crucis in Jerusalem Amicus a 3 Jan. 1121 ad 28 Dec. 1121
    pr. card. tit. S. Crucis in Jerusalem Gerardus d. 26 Mai. 1124
    pr. card. tit. S. Eudoxiae Benedictus a 3 Jan. 1121 ad 6 Apr. 1123
    pr. card. tit. S. Eusebii Ioannes a 24 Sept. 1120 ad 3 Jan. 1121
    pr. card. tit. S. Eusebii Robertus a 28 Dec. 1121 ad 6 Apr. 1123
    pr. card. tit. S. Laurentii in Damaso Deusdedit a 18 Jun. 1119 ad 6 Apr. 1123
    pr. card. tit. S. Lucinae G. G. a 3 Jan. 1121 ad 15 Apr. 1123
    pr. card. tit. S. Marcelli Petrus a 24 Sept. 1120 ad 6 Apr. 1123
    pr. card. tit. SS. Marcellini et Petri Rainerius a 3 Jan. 1121 ad 4 Mart. 1121
    pr. card. tit. SS. Marcellini et Petri Crescentius a 28 Dec. 1121 ad 6 Apr. 1123
    pr. card. tit. S. Marci Bonifacius a 3 Jan. 1121 ad 26 Mai. 1124
    pr. card. tit. S. Pamachii Theobaldus a 3 Jan. 1121 ad 6 Apr. 1123
    pr. card. tit. S. Praxedis Desiderius a 24 Sept. 1120 ad 6 Apr. 1123
    pr. card. tit. S. Priscae Gregorius a 3 Jan. 1121 ad 4 Mart. 1121
    pr. card. tit. S. Priscae Petrus d. 28 Dec. 1121
    pr. card. tit. SS. Priscae et Aquilae Gherardus d. 6 Apr. 1123
    pr. card. tit. S. Sabinae Robertus a 24 Sept. 1120 ad 28 Dec. 1121
    pr. card. tit. S. Sabinae Comes d. 15 Apr. 1123
    pr. card. tit. SS. Silvestri et Martini tit. Equitii Divizo a 3 Jan. 1121 ad 28 Dec. 1121
    pr. card. tit. S. Sixti Petrus d. 3 Jan. 1121
    pr. card. tit. S. Sixti Sigizzo a 14 Jan. 1121 ad 6 Apr. 1123
    pr. card. tit. S. Stephani Saxo d. 16 Mai. 1122
    pr. card. tit. S. Susannae Petrus a 21 Mai. 1120 ad 26 Mai. 1124
    diac. card. tit. S. Adriani Petrus a 21 Mai. 1120 ad 28 Dec. 1121
    diac. card. tit. S. Adriani Matthaeus a 6 Apr. 1123 ad 15 Apr. 1123
    diac. card. tit. S. Angeli Gregorius a 18 Jun. 1119 ad 15 Apr. 1123
    diac. card. tit. SS. Cosmae et Damiani Petrus a 18 Jun. 1119 ad 21 Mai. 1120
    diac. card. tit. SS. Cosmae et Damiani Jonathas a 3 Jan. 1121 ad 6 Apr. 1123
    diac. card. tit. S. Eustachii. Gregorius d. 3 Jan. 1121
    diac. card. tit. S. Georgii ad Velum Aurum Rossemanus d. 6 Apr. 1123
    diac. card. tit. S. Luciae Gerardus a 3 Jan. 1121 ad 4 Mart. 1121
    diac. card. tit. S. Luciae septem solii Gregorius d. 6 Apr. 1123
    diac. card. tit. S. Mariae in Aquiro Comes d. 6 Apr. 1123
    diac. card. tit. S. Mariae in Dominica Angelus d. 6 Apr. 1123
    diac. card. tit. S. Mariae in Porticu Romanus a 5 Jan. 1120 ad 15 Apr. 1123
    diac. card. tit. S. Mariae in Via Lata Romoaldus a 24 Sept. 1120 ad 28 Dec. 1121
    diac. card. tit. S. Mariae in Via Lata Ubertus d. 6 Apr. 1123
    diac. card. tit. S. Mariae scholae Graecae Stephanus a 24 Sept. 1120 ad 6 Apr. 1123
    diac. card. tit. S. Nicolai in carcere Tulliano Petrus d. 20 Dec. 1119
    diac. card. tit. S. Nicolai ad carceres Joannes d. 6 Apr. 1123
    diac. card. tit. SS. Sergii et Bacchi Aldo a 3 Jan. 1121 ad 28 Dec. 1121
    diac. card. tit. SS. Sergii et Bacchi Gregorius d. 6 Apr. 1123
    diac. card. tit. S. Theodori Gualterius a 3 Jan. 1121 ad 14 Jan. 1122
    diac. card. tit. S. Theodori Henricus d. 28 Dec. 1121
    diac. card tit. S. Viti Gregorius d. 6 Apr. 1123
    S.R.E. subdiaconus et subdiaconorum prior Jacinthus a 4 Mart. 1121 ad 16 Mai 1122
    S.R.E. subdiaconus Romanus a 4 Mart. 1121 ad 16 Mai. 1122.
    S.R.E. subdiaconus Hugo a 4 mart. 1121 ad 16 Mai. 1122.
    abbas S. Laurentii foris muros Amicus d. 15 Jul. 1119.


Scriptae bullae sunt p.m.

    Gervasii scriniarii regionarii et notarii sacri palatii (118, 128, 147, 170, 177, 178, 192, 200, 203, 204, 220, 230).
    Ruuerei scriniarii regionarii et notarii sacri palatii (121).


Datae p.m.

    Chrysogoni S.R.E. diac. card. ac bibliothecarii a 15 Apr. 1119 ad 16 Mai. 1122
    Hugonis S.R.E. subdiaconi a 16 Sept. 1122 ad 26 Apr. 1123
    Aimerici S.R.E. diac. card. et cancellarii a 8 Mai. 1123 ad 24 Nov. 1124
    (Siconis S.R.E. diac. card. ac bibliothecarii d. 29 Nov. 1120)
    (Guidonis Romanae curiae camerarii d. 6 Apr. 1123.)





[EPISTOLAE ET PRIVILEGIA.]




[Col. 1093]
CALIXTI II PONTIFICIS ROMANI EPISTOLAE ET PRIVILEGIA.



I. Ad Adalbertum Moguntinum archiepiscopum.---De sui creatione. (Anno 1119, Febr.)
[MANSI, Concil. XXI, 190.]
[Col. 1093A]

Dominus noster felicis memoriae Gelasius a Vienna discedens, injunxit mihi ut ad ejus praesentiam festinarem, postquam ipse Cluniacum pervenisset. Quod cum post dies aliquot implere satagerem, in itinere de ejus obitu mihi nuntiatum est. Ego, ut fratribus, qui cum domino eodem venerant, prout ratio exigebat, solatium exhiberem, Cluniacum cum gravi dolore perrexi. Dum autem super eorum consolatione attentius cogitarem, ipsi gravissimum mihi onus, et vires meas omnino transcendens, imposuerunt. [Col. 1093B] Congregati namque in unum die altero post adventum meum episcopi, cardinales, et clerici, et laici Romanorum, invitum me penitusque renitentem in Romanae Ecclesiae pontificem Calixtum unanimiter assumpserunt.



II. Ad D[idacum] episcopum Compostellanum.---Robertum Franciscum, levirum suum, commendat. (Anno 1119, Mart. 2.)
[FLOREZ, España sagrada, XX, 273.]

CALIXTUS episcopus, servus servorum Dei, ven. fratri D., Compostellano episcopo, salutem et apostolicam benedictionem

Hunc virum nobilem et familiarem nostrum pro quibusdam negotiis ad te direximus, quem rogamus [Col. 1093C] ut honeste suscipias, et his quae tibi ex parte nostra dixerit fiducialiter acquiescas. Per ipsum etiam si Romanae Ecclesiae consilio vel auxilio indiges, nobis significare procures, quia nos te sicut filium in Christo charissimum et juvare et fovere, in quantum permiserit Dominus, parati sumus.

Dat. apud oppidum Cristam VI Non. Martii.



III. Ecclesiae S. Antonii consecratio. (Anno 1119, Mart. 20.)
[Acta sanctorum Bolland, tom. II Januarii, pag. 155.]

CALIXTUS episcopus, servus servorum Dei.

Dominus noster Jesus Christus ante saecula permanens, unus cum Patre et Spiritu sancto Deus, [Col. 1093D] in fine saeculorum, ex vera matre verus homo factus, omnibus in revera fide et digna operatione [Col. 1094A] credentibus coelestis vitae aditum, humana mediante natura, aperire est dignatus. Qui etiam ad magnae indicium pietatis apostolis suis eadem qua et nos terrena materia creatis, nec ullius carnalis sapientiae vel dignitatis excellentia fultis ligandorum et solvendorum peccatorum potestatem concessit, B. Petro apostolo, in personam universalis Ecclesiae, ita inquiens: Tibi do claves regni coelorum, et quae ligaveris ligata sunt, et quae solveris soluta erunt. Cujus vices nos, licet indigni agentes ecclesiam beati confessoris Antonii corpore venerabilem, ad laudem et nomen sanctae et individuae Trinitatis, et honorem B. Mariae semper virginis, sub patrocinio tanti patroni, XIII Kal. Aprilis die consecravimus. Omnibus ergo ad eum spe impetrandae [Col. 1094B] misericordiae confugientibus, salutem et apostolicam benedictionem remissionemque peccatorum, si ex corde poeniteant, auctoritate BB. Petri et Pauli apostolorum, exoptamus et concedimus. Invasorem autem et violatores coemeterii, sive rerum monachorum et clericorum in ea Deo servientium caeterorumque hominum ad eam pertinentium, ab omni Christianitate segregatos, sub anathematis excommunicationem ponimus, donec ad satisfactionem veniant et male pervasa restituant. Adfuit huic decreto laudator et confirmator Guigo Desiderii cum filiis suis, qui manu sua manui nostrae supposita jure sacramenti firmavit, quod in rebus monachorum vel clericorum ecclesiae nullam invasionem aut violentiam in reliquum exerceret: et si [Col. 1094C] forte faceret, infra XIII dies admonitus emendaret, terminos coemeterii praefixos a se suisque inviolatos teneret.

Ostiensis episcopus; Joannes Cremensis, nostrique cardinales interfuere. G. prior, B. capellanus, D. canonicus Romonensis, etc. Soferde B. presbyter; Nantelmus, Gago, P. Provincialis, G. Rascas, cum caeteris clericis, sive laicis. Anno Domini millesimo centesimo decimo nono ab Incarnatione.



IV. Ad Bernardum Ausciensem archiepiscopum.---Concedit ut mortuorum corpora libere deinceps apud ecclesiam S. Mariae Ausciensem sepeliantur. (Anno 1119, April. 15.)
[D. BOUQUET, Recueil, XIV, 322.]

[Col. 1094D] CALIXTUS, servus servorum Dei, venerabili fratri [Col. 1095A] BERNARDO Ausciensi archiepiscopo, salutem et apostolicam benedictionem.

Apostolicae sedis administratio, cui licet indigni largiente Domino deservimus, facit nos ecclesiis omnibus debitores. Idcirco petitioni tuae, frater in Christo charissime, annuendum censuimus, ut Ausciensi B. Mariae matrici Ecclesiae, cui Deo auctore praesides, liberam concesserimus in posterum sepulturam. Praesentis igitur decreti auctoritate statuimus ut mortuorum corpora libere deinceps apud eamdem B. Mariae matricem sepeliantur Ecclesiam. Siquidem beatissimus pater et magister noster papa Gregorius Joannem urbis veteris (Orviette) episcopum, quia in monasterio sepeliri mortuos prohibebat, horum exhibitione verborum corrigere procuravit. [Col. 1095B] Ait enim: »Si ita est, a tali vos hortor immanitate recedere, et sepeliri mortuos ibidem vel celebrari missas, nulla ulterius habita contradictione, permittas: ne denuo querelam de his quae dicta sunt, Agapitus vir venerabilis ad me deponere compellatur.« Nemini ergo facultas sit vestram super hoc amodo Ecclesiam infestare; sed liberam habeat in posterum sepulturam, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Si quis igitur, decreti hujus tenore cognito (quod absit), contraire tentaverit, honoris et officii periculum patiatur, aut excommunicationis ultione plectatur, nisi praesumptionem suam digna satisfactione correxerit.

[Col. 1095C] Datum Anicii, per manum Chrysogoni sanctae Romanae Ecclesiae diaconi cardinalis ac bibliothecarii, VII Kalend. Maii, indict. XII, Dominicae Incarnat. anno 1120 [(9) 1Kb] , pontificatus domni Calixti II papae anno I.



V. Ad Fridericum archiepiscopum Coloniensem.---Significat ei concilium in autumno Remis celebrandum pro felici Ecclesiae statu. (Anno 1119, April. 16.)
[MARTEN., ampl. Collect. I, 631, ex ms. Colbertino.]

CALIXTUS episcopus, servus servorum Dei, venerabili fratri F[RIDERICO] Coloniensi archiepiscopo, salutem et apostolicam benedictionem.

Quandiu mundi hujus pelagum navigamus, necesse [Col. 1095D] est ut tempestates et collisiones flnctuum patiamur. Unde magnam nos oportet habere custodiam, ut commissi nobis navigii cursum sic, praestante Domino, dirigamus, quo ad quietis portum cum navis et. . . . . integritate pertingere valeamus. Esto igitur providens, frater charissime, atque sollicite, sicut coepisti, circumspice, quoniam praesto est Dominus Deus noster, qui ventis et mari potenter imperat, et subito tranquillum facit. Novimus quidem Domini et Ecclesiae inimicos adversus Ecclesiam posse latratus emittere; illud autem omnino nec divinis, nec humanis legibus reperitur, ut [Col. 1096A] ab aliquo sedes apostolica judicetur, nedum ab illis qui Ecclesiae judicio condemnati sunt. Verumtamen ne populus Domini alicujus blanditiis, persuasionibus, fallaciis seducatur, si quis adversus Ecclesiam Dei se habere confidit, ad concilium quod in proximo autumno circa Remos per Dei gratiam celebraturi sumus [(10) 1Kb] accedat. Ibi enim magistri Ecclesiae viri religiosi et sapientes intererunt, ibi de statu Ecclesiae tractatus habebitur, ibi Ecclesiae status, cooperante Domino, consurget, et hostilis incursio destruetur, et ibi, praestante Domino, sufficiens dabitur cum Patrum auctoritate responsio. Constanter igitur age, strenue miles Christi, atque in propositi stadii certamine donec ad bravium pervenias, currere non desistas. Penitus etiam caveas [Col. 1096B] ne pessima investitorum a tyranno illo putredine tua sinceritas contingatur. Pugnator enim fortis Dominus tecum est, neque nostrum tibi consilium et auxilium deerit, quod nobis misericordia divina contulerit.

Datum Anicii XVI Kalendas Maii.



VI. Clero et populo Lucensi praecipit ne vexari fratres S. Frigdiani patiuntur. (Anno 1119, Maii 1.)
[BALUZ., Miscell. ed. Mansi, IV, 587.]

CALIXTUS episcopus, servus servorum Dei, clero et populo Lucano, salutem et apostolicam benedictionem.

Adversus fratres S. Frigdiani quosdam vestrum [Col. 1096C] scandalum nimis temere concitasse audivimus; unde dilectionem vestram litteris praesentibus visitantes rogamus et praecipimus, sicut et confratri nostro B. vestro episcopo mandasse meminimus, ut praedictos fratres vexari ab aliquibus nullo modo permittatis, donec nos ad partes vestras, praestante Domino accedamus. Tunc enim si qui contra eos causam habent, ad nostram poterunt venire praesentiam, et nos eis auctoritatem quod justum fuerit exsequemur.

Datum Brivati Kalend. Maii.



VII. Ad Franconem Trenorciensem abbatem.---Privilegium Trenorciense. (Anno 1119, Maii 10.)
[MANSI, Concil., XX, 203.]
[Col. 1096D]

CALIXTUS episcopus, servus servorum Dei, dilecto in Christo filio FRANCONI Trenorciensi abbati, ejusque successoribus regulariter promovendis in perpetuum.

Justis votis assensum praebere, justisque petitionibus aures accommodare nos convenit, qui licet indigni justitiae praecones, in excelsa apostolorum Petri et Pauli specula Domino disponente positi conspicimur. Idcirco petitionibus tuis clementius annuentes, Trenorciensi coenobio, cui Deo auctore praesides, ad exemplar praedecessoris nostri sanctae [Col. 1097A] memoriae Paschalis papae, praesidium apostolicae protectionis impendimus, et loca illa quae vel antecessorum tuorum, vel tuae strenuitatis industria aut rationabiliter acquisivit, aut legitime recuperavit, vel antiquorum principum seu episcoporum liberalitate eidem coenobio concessa sunt, praesentis decreti pagina vobis vestrisque successoribus confirmamus. In episcopatu videlicet Claromontensi monasterium, etc.


Enumerat illius ecclesiae possessiones. Deinde:

Quaecunque praeterea in futurum largiente Deo, juste poteritis adipisci, firma vobis vestrisque successoribus, et illibata permaneant. Decernimus ergo, ut nulli omnino hominum liceat idem coenobium [Col. 1097B] temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura. Ad haec adjicimus, ut idem locus, in quo B. Valeriani martyris, et S. Philiberti confessoris corpora requiescunt, ab omni jugo saecularis potestatis liber in perpetuum conservetur. Nec episcopo liceat cujuscunque dioecesis eumdem locum, excommunicationis, vel absolutionis, vel cujuslibet dispositionis occasionibus perturbare; aut cruces, seu quaslibet exactiones novas, burgo, et caeteris monasterii possessionibus irrogare. Missas quoque in eodem monasterio publicas celebrari, vel stationem ab episcopo [Col. 1097C] praeter abbatis et fratrum voluntatem fieri prohibemus. Caetera etiam quae per reverendae memoriae Joannis, et praedicti domini Paschalis II pontificum privilegium, Trenorciensi monasterio confirmata sunt, confirmamus. Praeterea pro reverentia beatae Mariae semper Virginis, cujus nomine locus vester insignis est, in Annuntiatione Domini Salvatoris nostri, hymnum angelicum inter missarum solemnia, abbati vel fratribus pronuntiari concedimus. Obeunte te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et B. Benedicti [Col. 1097D] Regulam elegerint, ab apostolicae sedis episcopo, vel ejus legato propter difficultatem itineris, consecrandum. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere, de perpetrata iniquitate cognoscat, et a sacratissimo corpore, ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia [Col. 1098A] aeternae pacis inveniant. Amen, amen, amen.

Ego Calixtus catholicae Ecclesiae episcopus, subscripsi.

Datum apud Celsinianiam, per manum Chrysogoni S. R. E. diaconi cardinalis ac bibliothecarii, VI Idus Maii, indictione XII, Dominicae Incarnationis anno 1120, pontificatus autem domini Calixti papae II anno primo.



VIII. Privilegium pro monasterio de Valle (dioec. Vesontion.). (Anno 1119, Maii 24.)
[CHEVALIER, Mémoires hist. de Poligny, Lons-le-Saunier, 1767, 4o, tom. I, p. 320.]

[Col. 1098B] CALIXTUS episcopus, servus servorum Dei, dilectis filiis monachis monasterii Sanctae Mariae de Valle quae in Bisuntino episcopatu juxta Poloniacum sita est, tam praesentibus quam futuris in perpetuum.

Officii nostri nos hortatur auctoritas pro ecclesiarum statu satagere et earum quieti, auxiliante Domino, providere: ea propter petitioni vestrae clementius annuentes, vobis, vestrisque successoribus in perpetuum confirmamus quaecunque monasterio vestro a nobilis memoriae Othone comite cognomento Guillelmo abavo nostro, et filio ejus Raynaldo collata sunt; quatuor videlicet ferreas caldarias, situsque earum in salinis, et vineas quae fuerunt Beatricis; villam Glenonem cum ecclesiae decimis, et omnibus [Col. 1098C] ad eam pertinentibus; villam Mediolanum, et ecclesiam cum decimis et omnibus suis pertinentiis, et consuetudinem in silva Maidunensi; villam Besanensem cum ecclesia et decimis, et cunctis ad eam pertinentibus; locum qui dicitur Mutua, et ad se omnia pertinentia; donum quod de Gunterio et terram quam tenuit, factum est; piscariam Givriacensem, cum omni terra ad eam pertinenti, et quidquid in burgo Grosonensi acquisitum est. Confirmamus etiam vobis ecclesiam de Merriaco cum decimis; ecclesiam de Fronteniaco cum decimis; ecclesiam de Mintrio (Mentri) cum decimis; ecclesiam de Sans cum decimis; ecclesiam de Mornay, de monte Sancti Benigni (Saint-Barain), de Tormonte, cum decimis earum: et [Col. 1098D] quaecunque monasterio vestro aut per vos legitime acquisita, aut a quibuscunque fidelibus de suo jure oblata sunt, sive in futurum largiente Domino, juste atque canonice acquiri offerrive contigerit. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, potestatis honorisque sui dignitate careat, reamque re divino [Col. 1099A] judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Calixtus catholicae Ecclesiae episcopus.

Datum Manciaci per manum Grisogoni sanctae Romanae Ecclesiae diaconi cardinalis ac bibliothecarii, IX Kal. Jun., indict. XII, Dominicae Incarnationis anno millesimo centesimo vicesimo, pontificatus autem domni Calixti II sanctissimi Patris anno primo.



IX. Bulla apostolica qua capitulum Brivatense declaratur Romanae Ecclesiae immediate subditum, eique conceditur ut chrisma, oleum sanctum, consecrationes ecclesiarum aut altarium et clericorum ordinationes a quo maluerint episcopo suscipere possint. (Anno 1119, Jun. 1.)
[Gall. Christ. nov. t. II, instr. p. 132.]
[Col. 1099B]

CALIXTUS episcopus, servus servorum Dei, dilectis in Christo filiis Brivatensis ecclesiae Sancti Juliani canonicis tam praesentibus quam futuris in perpetuum.

Cum universis Ecclesiae filiis ex apostolicae sedis auctoritate ac benevolentia debitores existamus, illis tamen locis atque personis quae specialius ac familiarius Romanae adhaerent Ecclesiae, propensiori [Col. 1099C] nos convenit charitatis studio imminere. Eapropter petitionibus vestris annuendum censuimus ut beati Juliani Brivatensem ecclesiam protectione sedis apostolicae muniremus, per praesentisque privilegii paginam apostolica auctoritate statuimus ut quaecunque bona, quascunque possessiones concessione pontificum, liberalitate principum, oblatione fidelium vel aliis justis modis ecclesia eadem in praesenti possidet, sive in futurum praestante Deo juste atque canonice poterit adipisci, firma vobis vestrisque successoribus illibata permaneant. In quibus haec propriis duximus nominibus annotanda, videlicet: abbatiam S. Germani de Embron, abbatiam S. Marcellini de Cantogila, abbatiam S. Mariae de Pebrac, abbatiam S. Juliani Turonensis, ecclesiam S. Ferreoli, [Col. 1099D] ecclesiam de Brassac, ecclesiam de Valle cum decima, ecclesiam de Solignac cum decima, ecclesiam Despaleneo cum decima, villam Tarraza, ecclesiam de Faveirolas cum decima, ecclesiam de Surlange cum decima, ecclesiam de Bellomonte cum decima; ecclesiam de Fontibus. Decernimus ergo ut nulli omnino hominum liceat eamdem ecclesiam temere perturbare, aut ei possessiones auferre vel ablatas retinere, minuere, vel temerariis vexationibus fatigare; sed omnia integra observentur eorum pro quorum sustentatione et gubernatione concessa sunt usibus omnimodis profutura. Porro ecclesia ac praedia quae per praepositorum [Col. 1100A] vel per aliarum ecclesiasticarum personarum temeritatem vel per laicorum violentiam distracta sunt, in usus ecclesiae reducantur, et sine contradictione alicujus personae illibata in posterum observentur; sane ut vestra ecclesia sub tutela et jurisdictione sanctae nostrae Romanae cui, Deo auctore, deservimus, Ecclesiae constituta, libera semper et quieta permaneat, omnem cujuslibet ecclesiae sacerdotem jurisdictionem quamlibet habere praeter rectorem sedis hujus apostolicae prohibemus. Chrisma, oleum sanctum, consecrationes altarium, vel ecclesiarum, ordines clericorum qui ad sacros ordines fuerint promovendi, a quo malueritis catholico suscipietis episcopo. Obeunte loci ejusdem abbate, sive praeposito, nullus ibi qualibet subreptionis [Col. 1100B] astutia, seu violentia praeponatur, nisi quem fratres communi consensu, vel fratrum pars consilii sanioris secundum Deum providerint eligendum. Ad indicium autem juris et proprietatis Romanae Ecclesiae, et libertatis vestrae, aureum unum quotannis Lateranensi palatio persolveritis. Si qua ergo in futurum ecclesiastica saecularisve persona hanc nostrae constitutionis paginam sciens temere contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in [Col. 1100C] extremo examine districtae ultioni subjaceat. Cunctis autem eidem ecclesiae jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant.

Ego Calixtus catholicae episcopus.

Datum Brivatae per manum Grisogoni S. Romanae Ecclesiae diaconi cardinalis ac bibliothecarii, Kal. Junii, indict. XII, Dominicae Incarnationis anno 1120 [(11) 1Kb] , pontificatus autem domini Calixti II papae anno primo.



X. Bulla pro monasterio S. Blasii. (Anno 1119, Jun. 18.)
[NEUGART, Cod. diplom. Alem., II, 47. Ex authentico ejusdem monasterii, sig. 232, 1, 3.]
[Col. 1100D]

CALIXTUS episcopus, servus servorum Dei, dilecto filio RUSTINO, abbati monasterii S. Blasii, quod in Constantiensi episcopatu, in loco videlicet qui Nigra Silva dicitur, situm est, ejusque successoribus regulariter substituendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Eapropter nos supplicationi tuae clementer annuimus, et Beati Blasii monasterium, cui Deo auctore praesides, cum omnibus ad ipsum pertinentibus sub tutela apostolicae sedis excipimus. Per praesentis igitur privilegii paginam apostolica auctoritate [Col. 1101A] statuimus, ut quaecunque hodie idem coenobium possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Nulli ergo omnino hominum liceat idem monasterium temere perturbare, aut ejus possessiones auferre, vel ablatas retinere, minuere vel temerariis vexationibus fatigare; sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura. Consecrationes altarium sive basilicarum, ordinationes monachorum, chrisma, oleum sanctum, et caetera ad episcopale officium pertinentia, a Constantiensi episcopo, in cujus estis dioecesi, accipietis, [Col. 1101B] si tamen catholicus fuerit, et gratiam ac communicationem habuerit, et si ea gratis et sine pravitate voluerit exhibere. Alioquin liceat vobis catholicum, quem malueritis, adire antistitem, et ab eo consecrationum sacramenta suscipere, qui apostolicae sedis fultus auctoritate, quae postulantur, indulgeat. Sepulturam quoque ejusdem loci omnino liberam esse decernimus, et eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Porro clericos sive laicos, saeculariter viventes, ad conversionem suscipere, nullius episcopi et praepositi contradictio vos inhibeat. Obeunte te, nunc ejusdem loci abbate, vel tuorum quolibet successorum, nullus [Col. 1101C] ibi qualibet supreptionis astutia, seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem, et beati Benedicti Regulam providerit eligendum. Si qua igitur in futurum ecclesiastica saecularisve persona, hanc nostrae constitutionis paginam sciens, temere contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo judicio atque examine districtae ultioni subjaceat. Cunctis autem eidem loco justa servantibus sit pax [Col. 1101D] Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Calixtus catholicae Ecclesiae episcopus SS.
    Ego Conus Praenestinus episcopus SS.
    Ego Lambertus Ostiensis episcopus SS.
    Ego Petrus diac. card. Sanctorum Cosmae et Damiani SS.
    Ego Boso presb. card. titul. Sanctae Anastasiae SS.
    Ego Gregorius diac. card. Sancti Angeli SS.
    [Col. 1102A] Ego Deusdedit presb. card. tituli S. Laurentii in Damaso SS.
    Ego Joannes presb. card. tituli S. Chrysogoni SS.


Datum apud S. Aegidium per manum Chrysogoni sanctae Romanae Ecclesiae diaconi card. et bibliothecarii, XIV Kal. Julii, indict. XII, Dominicae Incarnationis anno 1120, pontificatus autem domini Calixti II papae anno primo [(12) 1Kb] .



XI. Xenodochii Hierosolymitani privilegia et possessiones confirmat. (Anno 1119, Jun. 19.)

[Codice diplomatico del sacro militare ordine Gerosolimitano, I, 269.]



XII. Bulla pro monasterio B. Mariae Electensis. (Anno 1119, Jun. 19.)
[Hist. de Languedoc, II, pr., p. 408.]
[Col. 1102B]

CALIXTUS episcopus, servus servorum Dei, dilecto filio RAYMUNDO, Electensi B. Mariae monasterii abbati, ejusque successoribus regulariter substituendis in perpetuum.

Officii nostri nos hortatur auctoritas pro ecclesiarum statu sollicitos esse, et quae recte statuta sunt stabilire. Propterea petitionibus tuis, fili in Christo clarissime Raymunde abbas, non immerito annuendum censemus, ut Electense B. Mariae monasterium cui Deo auctore praesides, quod videlicet ab ipso fundatore nobilis memoriae Bera comite beato Petro sub censu librae unius argenti singulis bienniis persolvendae [Col. 1102C] oblatum est, ad exemplum praedecessoris nostri Leonis papae, apostolicae sedis privilegio muniremus. Per praesentis igitur privilegii paginam apostolica auctoritate statuimus, ut quaecunque bona, quascunque possessiones idem coenobium in praesenti XII indictione legitime possidet, sive in futurum largiente Deo juste atque canonice poterit adipisci, firma . . . . successoribus et illibata permaneant, in quibus haec propriis duximus nominibus adnotanda. Monasterium videlicet Sancti Pauli quod dicitur Valolas, super ripas Aquilini cum appendiciis suis; ecclesiam Sancti Polycarpi super ripam Rivigrandis cum pertinentiis suis, sicut monasterio vestro D. praedecessoris nostri sanctae memoriae Paschalis [Col. 1102D] papae judicio confirmata est, ecclesiam Sanctae Mariae de Urbione; et ecclesiam Sanctae Columbae de Chercobes super ripam Ers; ecclesiam de Pairano, et Sancti Papuli monasterium, et ecclesiam de terra Copelata de Villa-Nova; villam Flaciani, villam Cornelianam, ecclesiam S. Martini de cella, cum appendiciis suis, ecclesiam de castro Rasindo, et ecclesiam S. Mariae d'Esperazano, castrum Puncianum et ecclesiam, castrum de Verzola cum duabus ecclesiis, castrum Cornelianum et castrum Blancafort. Decernimus ergo ut nulli omnino [Col. 1103A] hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum pro quorum gubernatione et sustentatione concessa sunt usibus omnimodis profutura. Obeunte te nunc ejus loci abbate vel tuorum quolibet successore, nullus ibi qualibet subreptione, astutia, seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam providerit eligendum. Electus a dioecesano consecretur episcopo, si quidem ille gratis ac sine pravitate consecrationem voluterit exhibere; alioquin a catholico quem maluerit episcopo consecrationem accipiat. Hoc etiam [Col. 1103B] capitulo praesenti subjungimus ut, quia locus vester beati Petri oblatio et ejus Romanae Ecclesiae juris est, nulli omnimodo archiepiscopo vel episcopo facultatis sit super eum, vel super vos, vel super aliquem vestrorum excommunicationis aut interdictionis proferre sententiam, sed libere semper et quiete sub jure et protectione sedis apostolicae persistatis, et argenti libram singulis trienniis, sicut a praefato comite institutum est, Lateranensi palatio persolvatis. Si qua ergo in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si nec satisfactione congrua emendaverit, potestatis honorisque sui dignitate careat, et a sacratissimo corpore ac sanguine [Col. 1103C] Dei et Domini nostri Jesu Christi aliena fiat, atque in extremo examine districtae ultioni subjaceat, etc.

Datum apud Sanctum Aegidium, per manum Grisogoni sanctae Romanae Ecclesiae diaconi card, et bibliothecarii, III Kal. Julii [(13) 1Kb] , indict. XII, Dom. Incarnat. anno 1120.



XIII. Monasterii S. Aegidii jura ac bona confirmat. (Anno 1119, Jun. 28.)
[MÉNARD, Histoire de Nimes. Paris, 1750, 4o, t. I, pr., p. 28.]

CALIXTUS episcopus, servus servorum Dei, dilecto [Col. 1103D] in Christo filio UGONI, abbati venerabilis monasterii Beati Aegidii, ejusque successoribus regulariter substituendis in perpetuum.

Inter caeteras quae per Gothicam provinciam continentur ecclesias, Beati Aegidii monasterium specialius atque familiarius ad sedem cognoscitur apostolicam pertinere. Idem enim ipse venerabilis Pater Aegidius locum illum beato Petro, ejusque Romanae Ecclesiae, obtulit, ac jure proprietario sedi apostolicae mancipavit, prout scripturarum veterum monumenta evidentius manifestant. Ea propter, nos idem monasterium pleniori affectione diligere, et propensiori decrevimus charitatis studio confovere. Omnem igitur libertatem seu immunitatem vobis ac [Col. 1104A] vestro coenobio per antecessorum nostrorum privilegia contributam, praesentis privilegii pagina roboramus; statuentes ut nulli omnino archiepiscopo vel episcopo liceat super idem coenobium vel abbatem, sive monachos ibidem Domino servientes, manum excommunicationis aut interdictionis extendere, sed tam vos quam monasterium, cum villa, quieti semper ac liberi ab omni episcopi exactione vel gravamine per omnipotentis Dei gratiam maneatis. Monachos vero et presbyteros seu clericos, qui in vestris obedientiis commorantur, pro delictis suis a quibuslibet laicis capi, verberari, aut ad redemptiones cogi penitus prohibemus. Porro universa quae in praesenti XII indictione monasterium vestrum, concessione pontificum, liberalitate principum, [Col. 1104B] oblatione fidelium, vel aliis justis modis, possidet, sivein futurum, largiente Deo, poterit adipisci, quieta semper et illibata permaneant; in quibus haec propriis visa sunt nominibus adnotanda; abbatiae videlicet S. Aegidii de Ungaria, S. Eusebii de Provincia; et ecclesiae S. Aegidii de Aceio, S. Aegidii de Duno, S. Aegidii de Limantio, S. Aegidii de Supervia, S. Eusebii de Longobardia, S. Baudilii de Hispania, S. Eulaliae de Barbasta; ecclesia de Ruminas, cum ipsa villa; ecclesia de Boccona, cum villa; ecclesia S. Andreae de Lucopello; ecclesia S. Aegidii de Tholmone; ecclesia S. Aegidii de Cressiaco, cum villa; S. Hippolyti de Melreo, cum villa; S. Lupi, S. Mariae de Fraxineto, S. Joannis de Gardonenca, cum villa, S. Crucis [Col. 1104C] de Molerano; S. Martini de Cervario, S. Stephani de Corconna, S. Amantii, cum villa; S. Martini de Orianiches; S. Martini de Sinthiano; S. Andreae de Berniz, S. Saturnini de Seura, cum villa; villa de Bion, ecclesia S. Ceciliae de Stagello, cum villa, S. Felicis de Aspirano, cum villa; S. Columbae cum media villa, S. Andreae de Campo mariniano; S. Mariae de Saturanigues; S. Aegidii de Missiniaco; S. Stephani de Calesues; S. Petri de Provencheriis cum villa; S. Andeoli de Robiaco, cum villa, S. Victorini de Villa forte, S. Petri de Vannis, cum villa; S. Mariae de monte Alto, cum villa; S. Bandilii de Somerio; S. Servi ultra Rhodanum, cum villa; S. Petri et S. Michaelis juxta castrum Rossilionis; S. Privati, cum villa; S. Stephani de Minerba, cum villa; S. [Col. 1104D] Christophori de Vacheriis, cum villa; S. Joannis de Albennatis, cum villa; S. Mariae de Rodose, cum villa; S. Columbae de Wapinco; S. Aegidii de Padernas, S. Maximi de Medenas; S. Petri de Intermontes, cum villa; S. Petri de Trancatellas; S. Joannis de Negano; S. Sebastiani de Alsatis; S. Petri de Launiaco; S. Salvatoris de Caisanigues; et S. Eugenii de Obresat, cum capellis et aliis possessionibus ad eas pertinentibus. Decernimus ergo ut nulli omnino hominum liceat super dictum coenobium temere perturbare, aut ejus possessiones auferre, vel ablatas retinere, minuere, vel temerarie fatigare; sed omnia integra conserventur eorum [Col. 1105A] pro quorum sustentatione et gubernatione concessa sunt usibus omnimodis profutura. Sane illam Tolosani comitis, nobilis memoriae Raimundi, abdicationem auctoritate sedis apostolicae confirmamus. Siquidem comes ipse honores omnes ad Beatum Aegidium pertinentes, tam in valle Flaviana, quam in extrinsecis quidquid juste vel injuste videbatur tenere, omnes rectas sive pravas consuetudines quas ipsius antecessores aut ipse habuerant, ob honorem Dei et Beati Aegidii reverentiam, apud Nemausense concilium in manu domini praedecessoris nostri, sanctae memoriae, Urbani papae, jurans, Odiloni abbati et ejus fratribus dereliquit; et se atque universos successores suos, si forte hoc donum irritum facere pertentarent, quod ad se erat, damnatione ac maledictione [Col. 1105B] multavit, atque a praedicto domino nostro excommunicationis inde sententiam in concilio dari fecit. Ad haec adjicientes, pro ampliori Beati Aegidii veneratione, statuimus ut infra terminos a nostris praedecessoribus constitutos, et a nobis etiam confirmatos, nemo prorsus aut super ipsam Beati Aegidii villam, depraedationem vel assultum facere, aut graviorem personae cuilibet inferre audeat laesionem. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 1105C] corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus, catholicae Ecclesiae episcopus, subscripsi.

Datum apud Magalonam per manum Grisogoni, sanctae Romanae Ecclesiae diaconi cardinalis ac bibliothecarii, IV Kal. Julii, indict. XII, Dominicae Incarnationis anno 1120, pontificatus autem domni Calixti II papae anno primo.



XIV. Pro eodem monasterio. (Anno 1119, Jun. 28.)
[Hist. de Languedoc, tom. II, preuves, p. 408.]
[Col. 1105D]

CALIXTUS episcopus, servus servorum Dei, dilectis filiis abbati UGONI et monachis monasterii S. Aegidii, salutem et apostolicam benedictionem.

Propter dissensiones et scandala quae frequenter inter locum vestrum et comitem, inter abbatem et monachos emerserunt, monasterium vestrum grave admodum sustinuit in bonis temporalibus detrimentum. Ad hoc etiam ventum est ut inter caetera major thesauri pars distracta sit et dispersa, sicut ex relatione vestrae assertionis comperimus. Quod profecto tanto amplius nos gravare noveritis, quanto [Col. 1106A] specialius atque familiarius locus vester ex ipsius Beati Aegidii oblatione ad Romanam cognoscitur Ecclesiam pertinere. Ne igitur malum hoc vires ulterius ullas obtineat, mansuro in perpetuum decreto statuimus, et omnimodis ex auctoritate sedis apostolicae prohibemus, ut nullus abbas, vel monachus thesaurum vel honores Ecclesiae qui aut modo habentur, aut in futurum largiente Domino acquirentur, alienare, distrahere, vel impignerare audeat; nisi forte pro his tribus causis: pro redemptione videlicet captivorum, pro communi et graviori familiae inopia, et pro emptione seu redemptione. Idipsum autem si contigerit, totius fiat communi deliberatione capituli, ut nihil dolo, vel subreptione aliqua, sed praedictarum necessitatum instantia [Col. 1106B] committatur. Si quis igitur abbas vel monachus decreti hujus tenore cognito contraire tentaverit, abbas quidem abbatiae regimine careat, et sententiae excommunicationis subjaceat; monachus vero a monasterio penitus et ab ejus honoribus excludatur, et eadem excommunicationis sententia teneatur, nisi praesumptionem suam, tam abbas quam monachus, secundum commune capituli judicium, digna satisfactione correxerit. Tandem etiam excommunicationis sententiam super eos qui thesaurum vel honores monasterii, praeter quam superius definitum est acceperint, promulgamus.

Ego Calixtus catholicae Ecclesiae episcopus confirmo, etc.

Datum apud Magalonam per manum Grisogoni [Col. 1106C] sanctae Romanae Ecclesiae diaconi cardinalis ac bibliothecarii, IV Kalend. Julii, indict, XII, Dominicae Incarnat. anno 1120, pontificatus autem domni Calixti II papae anno primo.



XV. Ad canonicos Bisuntinae ecclesiae S. Joannis.---Litigantes S. Joannis et S. Stephani canonicos juramentis suis solvit. (Anno 1119, Jun. 30.)
[MANSI, Concil., XXI, 197.]

CALIXTUS episcopus, servus servorum Dei, dilectis filiis Bisuntinae ecclesiae S. Joannis evangelistae canonicis, salutem et apostolicam benedictionem.

Inter vestram, et B. Stephani ecclesiam, quaedam possessionum unitas per confratrem nostrum Humbaldum [Col. 1106D] Lugdunensem archiepiscopum facta est, quae grave admodum inferre videbatur utrique ecclesiae detrimentum, nec omnino sine animarum periculo, quae inde facta fuerant juramenta poterant conservari. Quae supradictus frater noster, una cum archiepiscopo vestro Anserico, diligenter nostra etiam commonitione perspiciens, utriusque partis juramenta, ex reservata sibi et eidem archiepiscopo vestro licentia et potestate, prorsus absolvit. Et nos itaque absolutionem ipsam utrique ecclesiae necessariam providentes, praesentis decreti pagina confirmamus, ex ratam in perpetuum manere decernimus, auctoritate sedis apostolicae statuentes, et omnimedis praecipientes, ut neque vos S. Stephani canonicos, [Col. 1107A] neque ipsi, aut quaelibet persona, vos deinceps super juramento illo praesumat impetere. Nulli etiam omnino hominum liceat, sibi honores vestros, praedia, et possessiones, et quaecunque juris ecclesiae vestrae sunt, pro illius unitatis vinculo vindicare, aut ea ulterius commiscere: sed omnia vobis vestrisque successoribus ita semper quieta et integra conserventur, sicut a tempore bonae memoriae Salinensis Hugonis, Bisuntini archiepiscopi, usque ad tempora fratris Hugonis archiepiscopi, qui in Jerosolymitana peregrinatione ad Dominum migravit, conservata noscuntur. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione [Col. 1107B] congrua emendaverit, potestatis honorisque sui dignitate careat, reamque se divino judicio existere, de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Ego Calixtus, catholicae Ecclesiae episcopus, confirmo, et subscribo.

Datum apud Magalonam, per manum Chrysogoni sanctae Romanae Ecclesiae diaconi cardinalis ac bibliothecarii, II Kal. Julii, indict. XII, Dominicae Incarnationis anno 1120, pontificatus autem domini Calixti II papae anno primo.



XVI. Ad R. Massiliensem abbatem.---Permittit ei et fratribus suis divinum officium celebrare in Tarasconensi S. Nicolai ecclesia, eamque consecrari facere. (Anno 1119, Jul. 1.)
[Ex archivis S. Victoris Massiliensis eruit D. Furnerius. ---Edidit D. Marten., ampl. Collect., I, 663.]
[Col. 1107C]

CALIXTUS episcopus, servus servorum Dei, dilectis filiis R. [(14) 1Kb] Massiliensi abbati et ejus fratribus S. et A. B.

Dominus praedecessor noster sanctae memoriae Urbanus papa, uti ex ejus et domini papae Gelasii litteris intelleximus, Richardo Narbonensi archiepiscopo, tunc Massiliensi abbati, auctoritatis suae favorem dedit, ut apud Tarasconem, in loco videlicet donationis [Col. 1107D] comitissae Stephaniae, ad honorem Dei ecclesiam aedificaret. Ipsemet etiam pontifex in eodem loco crucem fixit, et aquam benedictam sparsit. Et nos itaque monasterio vestro suam volentes justitiam conservari, licentiam vobis damus ut in loco ipso fratres vestri divina officia celebrent, et postquam ecclesia perfecta fuerit, si Avenionensis episcopus eam consecrare aut noluerit, aut propter clericorum contradictionem nequiverit, a quo malueritis catholico consecrari episcopo faciatis.

Datum [(15) 1Kb] Biterris Kal. Julii.



XVII. Excerptum bullae datae in gratiam monasterii S. Mariae Soricinensis. (Anno 1119, Jul. 6.)
[Gall. Christ. XIII, instr. 266.]
[Col. 1108A]

Calixtus papa II Amelii Tolosani episcopi, Petrique Soricinensis abbatis petitionibus innuens, Beatae Mariae Soricinense monasterium cum omnibus ad ipsum pertinentibus sub apostolicae sedis tutelam suscipit, et contra pravorum hominum nequitiam protectionis suae patrocinio communit, statuens ut quaecunque bona, quascunque possessiones idem coenobium legitime possidet, aut in futurum, largiente Deo, juste atque canonice adipisci poterit, firma ipsi Petro ejusque successoribus et illibata [Col. 1108B] permaneant. In quibus, inquit, haec propriis nominibus exprimenda duximus ipsam villam Soricinensem cum ecclesiis S. Martini et S. Michaelis, necnon decimis, oblationibus et aliis ad eam pertinentibus; ecclesiam Sancti Vincentii de Gandels, Sanctae Mariae de Blan, Sancti Martini de Podio Laurentii, Sancti Petri de Poditio, Sancti Anatolii, Sancti Salvii, Sancti Saturnini de Cadicio, Sancti Martini de Maderio, Sancti Pardulfi, Sancti Stephani de Cocoringo, cum earum pertinentiis; villam de Palajaco cum ecclesiis Sancti Martini et Sancti Joannis, ecclesiam Sancti Martini de Superio, Sanctae Mariae du Cauce, Sancti Genesii de Peirenhx; villam Pictam cum ecclesia Sancti Joannis et omnibus ad ipsam pertinentibus; villam Mauri in Ausciensi pago, monasterium [Col. 1108C] Sancti Petri Cellamedulfi cum appendiciis suis. Obeunte te ejusdem loci abbate, inquit pontifex, vel tuorum quolibet successorum, nullus ibi quilibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam praeviderit eligendum.

Datum apud castellum Avenionum per manum Grisogoni sanctae Romanae Ecclesiae diaconi cardinalis ac bibliothecarii, secundo Nonas Julii, indict. XIII, Dominicae Incarnationis anno 1120, pontificatus nostri secundo.



XVIII. Ecclesia S. Polycarpi confirmatur monasterio Electi. (Anno 1119, Jul. 14.)
[MANSI, Concil., XXI, 231.]
[Col. 1108D]

CALIXTUS episcopus, servus servorum Dei, dilecto filio RAIMUNDO Electensi abbati, salutem et apostolicam benedictionem.

Super ecclesia S. Polycarpi jam diu a praedecessore nostro sanctae memoriae Paschale papa inter vestrum et Crassense monasterium definitio facta est; nuper autem in concilio quod per Dei gratiam Tolosae celebravimus, Crassensis abbas Berengarius querelam deposuit, quod in definitione illa Crassense [Col. 1109A] fuerit monasterium aggravatum, pro eo quod in unius tantum Crassensis fratris praesentia judicium fuerit promulgatum. Ne igitur aliqua ei conquerendi relinqueretur occasio, ex abundanti querimoniam ejus audivimus. Causa tamen diligentius indagata, nihil aliud in ea invenire potuimus quam quod praedicti domini nostri sententia definivit. Ea propter nos auctore Deo quod a sede apostolica de ipsa B. Polycarpi ecclesia constitutum est, ejusdem sedis apostolicae auctoritate firmamus, et ratum in perpetuum manere decernimus, praecipientes ut nulli omnino hominum liceat locum illum ab Electensis monasterii subjectione subtrahere, aut temerariis vos inde vexationibus fatigare. Si quis ergo decreti hujus tenore cognito, temere, quod [Col. 1109B] absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit. Fratres qui nostrae huic retractationi et decisioni interfuerunt, hi sunt: Cono Praenestinus et Lambertus Hostiensis episcopi; Boso, Deusdedit presbyteri; Petrus et Gregorius diaconi cardinales; Ricardus Narbonensis, Ato Arelatensis, Bernardus Auxiensis archiepiscopi; Raimundus Barbastrensis, Gualterius Magalonensis, Arnaldus Carcasiensis, Amelius Tolosanus, Berengarius Gerundensis, Gregorius Bigorritanus episcopi; Bernardus Atonis vicecomes Biterrensis, Centullus comes Bigorritanus.

Ego Calixtus catholicae Ecclesiae episcopus.

[Col. 1109C] Datum Tolosae per manum Grisogoni S. R. E. diaconi cardinalis ac bibliothecarii, II Idus Julii, indictione XII, Dominicae Incarnationis anno 1120 [1119], pontificatus autem domini Calixti II papae anno priori [f. primo].



XIX. Ad Didacum episcopum Compostellanum.---Concilio »in festivitate B. Lucae« Remis celebrando eum interesse vult. (Anno 1119, Jul. 14.)
[FLOREZ, Esp. sagr., XX, 278.]

CALIXTUS episcopus, servus servorum Dei, venerabili fratri DIDACO Compostellano episcopo, salutem et apostolicam benedictionem.

Ante susceptum apostolicae sedis ministerium fraterna [Col. 1109D] te charitate dileximus; nunc divina dispositione in ejusdem regimine constituti, tanto amplius te diligere volumus, quanto plenius id facere commissa nobis administratio persuadet. Quamobrem fraternitatem tuam litteris praesentibus visitantes, rogamus atque monemus ut secundum concessam tibi a Domino facultatem matrem tuam Romanam Ecclesiam studeas adjuvare. Nos enim et te et Ecclesiam tuam, in quantum permiserit Dominus, honore debito volumus honorare. Rogamus etiam pro rege nepote nostro, ut eum pro dilectione nostra ita viriliter et constanter adjuves et sustentes, quatenus te nos libentius in tuis possimus petitionibus exaudire. Quae minus litteris continentur, filiis suis et fidelibus utrinque Petro, Girardo et A. plenius referenda [Col. 1110A] commisimus. Concilio quod praestante Deo Remis in festivitate B. Lucae celebrare disposuimus, fraternitatem tuam interesse mandamus, si quo modo fieri possit. Quod si praepeditione canonica fueris praepeditus, priusquam montes transeamus, nostro te conspectui repraesentes.

Datum Tolosae, II Idus Julii.



XX. Bulla de dono ecclesiae Sanctae Liberatae facto Stephano abbati Casae-Dei ab Hildeberto episcopo Agennensi. (Anno 1119, Jul. 15.
[Gall. Christ., II, instr., 428.]

CALIXTUS episcopus, servus servorum Dei, dilecto filio STEPHANO, abbati monasterii Casae-Dei, salutem [Col. 1110B] et apostolicam benedictionem.

In ecclesia B. Liberatae, quae in Agennensi parochia sita est, clerici quondam saeculari nimium conversatione vivebant. Nuper vero divina gratia aspirati, pro vitae suae correctione et se et locum suum vestro monasterio contulerunt, quatenus ibi deinceps omnipotenti Deo sub monastici ordinis regula serviantur. Verum ne frater noster Hildebertus Aginnensis episcopus gravari super hoc videretur, eum praesentem rogavimus, ut praefatam ecclesiam ad honorem Dei et monasticae religionis disciplinam deinceps inibi conservandam coenobio vestro concederet: aliter enim fratres tui eam suscipere recusabant. Ille vero nostris precibus inclinatus, pro desiderio, et pura, ut credimus, voluntate, eamdem B. [Col. 1110C] Liberatae ecclesiam cum pertinentiis suis B. Roberto vestrisque monachis praesentibus atque futuris per manus nostras plenaria donatione concessit, salvo episcopali jure, quod in eadem ecclesia hactenus visus est habuisse. Nos igitur hanc praedicti episcopi concessionem tanquam per nos factam apostolicae sedis auctoritate firmamus, et saepe dictam B. Liberatae ecclesiam, in tua tuorumque successorum tuitione ac dispositione per omnia perpetua stabilitate manere decernimus. Sane si quis huic nostro decreto, quod absit! contraire tentaverit, honoris et officii sui periculum patiatur, aut excommunicationis poena plectatur, nisi praesumptionem suam digna satisfactione correxerit.

[Col. 1110D] Datum Tolosae Idibus Julii, indictione XII, Dominicae Incarnationis anno 1120, pontificatus autem domini Calixti papae II primo.



XXI. Epistola synodalis Calixti, Tolosano concilio praesidentis, qua cella S. M. de Gordiano adjudicatur Anianensi monasterio, adversus Arelatensem archiepiscopum et monachos Casae Dei. Anno 1119, Mai.)
[MANSI, Concil., XXI, 227
.

CALIXTUS episcopus, servus servorum Dei, dilecto filio PONCIO, Anianensis monasterii abbati, salutem et apostolicam benedictionem

Super cella S. M. de Gordiano jam diu apud sedem [Col. 1111A] apostolicam facta quaestio invenitur. Siquidem domini nostri sanctae memoriae. Paschalis papae temporibus, et vos vestro, et monachi Casae Dei suo eam vindicare monasterio saepius tentaverunt. Post multas autem querimonias, cum praedictus dominus allegationes vestras diligentius constituto tempore audivisset; veritate tandem sagaciter indagata, cellam ipsam monasterio vestro adjudicavit, et in quaestione illa monachis Casae Dei perpetui silentii taciturnitatem indixit, sicut in diffinitionis ejus scripto plenius continetur. Caeterum fratres illi, etsi ex tunc toto ejusdem domini tempore quievisse visi sunt; ante nos tamen apud Clarummontem eamdem querimoniam renovarunt, asserentes se in judicio praegravatos, eo quod ipsorum justitia non [Col. 1111B] ad plenum fuit inquisita. Nos, ut nulla eis adversus apostolicam sedem clamoris relinqueretur occasio, eorum scripta, et rationes perscrutati sumus, et nihil roboris, nihil in eis momenti reperientes, fratribus ipsi desistere ab hac deinceps inquietatione praecepimus.

Hoc frater noster Ato Arelatensis archiepiscopus audiens, et ipse clamare coepit, dicens: Arelatensem ecclesiam injuste suis possessionibus spoliatam, quoniam praedicta cella de Gordanicis cum rebus suis ad jus Arelatensis ecclesiae pertinebat, et per eam monachi Casae Dei locum illum sub censu annuo detinuerant. Cumque id frequentius inculcaret, ne aliquam ei videremur inferre injuriam, diem agendae causae apud Montempessulanum statuimus, [Col. 1111C] ubi pars utraque conveniens suas protulit rationes. Quibus sufficienter inspectis, ex fratrum nostrorum sententia judicatum est, archiepiscopum debere super eadem ecclesia revestiri, si Arelatensem ecclesiam locum illum ante domini nostri judicium possedisse idoneis testibus comprobaret. Judicio itaque adimpleto, mox ei restituta est possessio, salvo nimirum Anianensis monasterii jure, si quod esset. Tunc etiam terminus constitutus est, in quo de proprietatis jure apud Tolosam in utriusque partis praesentia tractaretur. In ipso ergo concilio quaestio mota est. Et quidem Anianenses monachi cellam illam per Lodoici imperatoris, Caroli Magni imperatoris filii, et filii ejus Caroli regis scripta et largitiones, [Col. 1111D] Anianensi monasterio vindicabant. Archiepiscopus vero se Lodoici, filii Bosonis regis Viennae, chyrographo fuebatur. Causa itaque aliquandiu coram omnibus ventilata, nos fratribus nostris Cononi Praenestino, et Lamberto Ostiensi, episcopis et cardinalibus, Bosoni Sanctae Anastasiae, Deusdedit Sancti Laurentii in Damaso, et Joanni Sancti Chrysogoni, presbyteris et diaconibus, Petro Sanctorum Cosmae et Damiani, Gregorio sancti Angeli, et Chrysogono Sancti Nicolai de Carcere, et archiepiscopis Oldegario Tarraconensi, et Bernardo Auxiensi, et item episcopis Raimundo Barbastrensi, Guidoni Lascurrensi, Galtero Magalonensi, et Goloni Leonensi, et abbatibus Arduino Sancti Savini, et Amico Sancti Laurentii foras muros, praecepimus, [Col. 1112A] ut in partes secederent, et controversiam ipsam judicio canonico definirent. Egressi de concilio fratres inter se diutius contulerunt. Novissime discussis utrinque rationibus, et chartarum monumentis saepius revolutis, hujusmodi sententiam in concilii audientia ediderunt: donationis scripta, quae Arelatensi ecclesiae a praedicto rege Ludovico Bosonis filio, post Ludovici imperatoris, Magni Caroli filii, et filii ejus Caroli regis confirmationes, de cella de Gordanicis collata sunt, robur nullum obtinere. Quod enim Deo semel oblatum fuerat ab aliis, ulterius aliis non potuit erogari. Hoc etiam ex abundanti additum est, ut Ananienses monachi trium idoneorum testium assertione probarent, Anianense monasterium cellam de Gordanicis per triginta annorum [Col. 1112B] spatium sine interruptione legitima possedisse, antequam eam monachi Casae Dei, per quos Arelatensis Ecclesia in possessionem intraverat, obtinerent. Et sic locus idem in jure deinceps ac possessione Anianensis monasterii permaneret.

Hanc profecto sententiam toto concilio placere, a fratribus nostris archiepiscopis, episcopis, abbatibus, acclamatum est. Confestim Anianenses in medium tres senes monachos protulerunt, qui tactis sacrosanctis evangeliis firmaverunt Anianenses monachos cellam de Gordanicis per triginta annorum spatium sine interruptione legitima possedisse, antequam eam Casae Dei monachi obtinerent.

Prolatam igitur a fratribus supra nominatis de [Col. 1112C] jam saepe dicta cella sententiam, et totius assensu concilii approbatam, nos auctore Deo assertionis nostrae munimine confirmamus, et Anianensi monasterio super ea in posterum inferri calumnias, auctoritate sedis apostolicae penitus prohibemus.

Quaecunque praeterea Anianense monasterium per authentica praedecessorum nostrorum Joannis. Nicolai, Alexandri, Urbani, Paschalis, pontificum Romanorum, privilegia possidet, tibi tuisque successoribus in perpetuum confirmamus. Idem enim locus specialiter sub B. Petri jure ac protectione consistit.

Praedictam cellam de Gordanicis Arelatensis archiepiscopus in manu nostra, per virgam quam gestabat, [Col. 1112D] in conspectu totius concilii refutavit. Nos vero eam tibi, fili in Christo charissime Ponti, et per te Anianensi monasterio, per eamdem virgam protinus restituentes, tam Arelatensi ecclesiae, quam et monasterio Casae Dei, perpetuum super eadem cella silentium sub anathematis obligatione indiximus; et instrumenta chartarum ab archiepiscopo et monachis Casae Dei vobis reddi praecipimus: ne illorum occasione aliquis denuo querimoniae scrupulus oriatur. Si qua igitur in futurum ecclesiastica saecularisve persona, hanc nostrae confirmationis paginam sciens, contra eam temere venire tentaverit: secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino [Col. 1113A] judicio existere de perpetrata iniquitate cognoscat, et a sacramento corporis ac sanguinis Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Calixtus, catholicae Ecclesiae episcopus.
    Ego Cono Praenestinus episcopus.
    Oldegarius Tarraconensis ecclesiae dispensator.
    S. Raimundi Barbastrensis episcopi.
    Ego archiepiscopus Bernardus Ausciensis, subscripsi.
    [Col. 1113B] Ego Lambertus Ostiensis episcopus.
    Richardus Narbonensis archiepiscopus.
    Ego Petrus cardinalis Sanctorum Cosmae et Damiani.
    Ego Boso, tituli Sanctae Anastasiae presbyter cardinalis.
    Ego Ato Arelatensis episcopus.
    Ego Gregorius diaconus cardinalis Sancti Angeli.
    Ego Deusdedit, tituli S. Laurentii in Damaso presbyter cardinalis.
    Ego Fulco Aquensis archiepiscopus, subscripsi.
    Ego Galterius Magalonensis episcopus.
    Ego Joannes, presbyter cardinalis, tituli Sancti Chrysogoni, huic judicio interfui et subscripsi.
    Ego Amicus abbas S. Laurentii foris Muros.
    [Col. 1113C] Ego Arduinus abbas S. Savini.


Datum Tolosae per manum Chrysogoni sanctae Romanae Ecclesiae cardinalis ac bibliothecarii, Idibus Julii, indictione XII, Dominicae Incarnat. anno 1119, pontificatus autem domni Calixti II papae anno primo.



XXII. Ad B. praepositum clerum et populum Hildesheimensem. (Anno 1119, Jul. 15.)
[Ex codice Hildesh. saec. XV, qui servatur in tabulario reg. Hannoverano edidit JAFFÉ, Regesta pontif. Rom., p. 529, cum hac mentione: »Misit H. Sudendorf V. D.«]
[Col. 1113D]

B. praeposito, clero et populo Hildesheimensi, salutem et apostolicam benedictionem.

In octavis apostolorum (6 Julii) Tolosae cum fratribus nostris archiepiscopis et episcopis et abbatibus provinciae Goczie (Galliae?) Guasconiae concilium celebravimus. Ibi per Dei gratiam investitura penitus damnata est. Quamobrem universitatem vestram visitatione sedis apostolicae visitantes, rogamus et praecipimus ut illum qui per saecularem potentiam vestram invasit Ecclesiam, a vobis repellatis, et infra XX dies postquam litteras istas susceperitis, canonicam electionem facere maturetis.

Datum Tolosae Non. Junii [vid. leg. Id. Julii.]



XXIII. Berengario abbati monasterii Crassensis in Septimania ejusque successoribus ecclesiam S. Petri de Valeriis »sub censu annuo duorum aureorum« concedit. (Anno 1119, Jul. 20.)
[BALUZ., Miscell. ed. Luc., III, 13
[Col. 1114A]

CALIXTUS episcopus, servus servorum Dei, dilecto filio BERENGARIO Crassensis monasterii abbati, salutem et apostolicam benedictionem.

Et justitiae ratio et rationis ordo nos admonet et compellit Ecclesiarum destitutioni paterna sollicitudine providere, illarum maxime quae specialiter ad sedem videntur apostolicam pertinere. Siquidem Beati Petri de Valeriis ecclesia, quae sanctae Romanae [Col. 1114B] Ecclesiae juris est, interius exteriusque attrita et tam in spiritualibus quam etiam in temporalibus plurimum diminuta est. Eapropter nos eidem loco affectione debita providentes, tibi, dilecte in Christo fili Berengari abbas, tuisque successoribus sub censu annuo duorum aureorum regendum disponendumque committimus cum omnibus ad ipsum pertinentibus et cum omni libertate atque immunitate quam ei Dominus praedecessor noster sanctae memoriae Paschalis papa per privilegii sui paginam concessisse dignoscitur, quandiu videlicet vos apostolicae sedis communionem et gratiam habueritis, et in monasterio vestro monastici ordinis disciplina Domino praestante viguerit. Confidimus enim de omnipotentis Dei misericordia et religione vestra, quia per industriam [Col. 1114C] vestram locus ille in religionis statum reduci et in temporalibus etiam debeat per Dei gratiam augmentari. Vestra igitur interest et in Romanae deinceps Ecclesiae obedientia et servitio devotius et enixius permanere, et de loci ipsius incremento ita sollicitudinem gerere ut largiente Deo hac semper habeamini gratia digniores. Si qua sane persona temere, quod absit! nostrae huic commissioni obviare tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit.

    Ego Calixtus catholicae Ecclesiae episcopus.
    Ego Joannes presbyter cardinalis de titulo Sancti Grisogoni.
    Ego Petrus diaconus cardinalis Sanctorum Cosmae [Col. 1114D] et Damiani.


Datum apud Sanctum Theodardum per manum Grisogoni sanctae Romanae Ecclesiae diaconi cardinalis ac bibliothecarii, XIII Kalendas Augusti, indictione XII, Dominicae Incarnationis anno 1119, pontificatus autem domini Calixti II papae anno primo.



XXIV. Ad illustrem feminam Jussolinam et filios ejus, ejusdem argumenti cum superiore. (Anno 1119, Jul. 20.)
[BALUZ., ibid.]

CALIXTUS episcopus, servus servorum Dei, dilectae filiae JUSSOLINAE illustri feminae et filiis ejus PETRO [Col. 1115A] SICARDI et RAINARDO DE PERIGNANO, salutem et apostolicam benedictionem.

Gratias omnipotenti Deo et nobilitati vestrae referimus quod Beati Petri de Valeriis ecclesiam, quae Romanae Ecclesiae juris est, tanquam boni patroni et juvistis hactenus et fovistis. Rogamus autem ut idipsum deinceps melius per Dei gratiam faciatis. Nos enim destructioni ejusdem loci affectione debita condolentes, eum dilecto filio nostro Berengario Crassensi abbati et successoribus ejus regendum disponendumque commisimus cum omnibus honoribus et possessionibus suis et cum omni libertate et immunitate, sicut in domini praedecessoris nostri sanctae memoriae Paschalis papae privilegio continetur. Confidimus enim de omnipotentis Dei misericordia [Col. 1115B] quia per ejus industriam locus idem tam in spiritualibus quam in temporalibus etiam poterit restaurari. Iterum ergo dilectionem vestram rogamus, et vobis in peccatorum vestrorum remissionem injungimus, ut secundum datam divinitus facultatem praedictam ecclesiam juvare amplius et sustentare curetis. Si quis autem adversus hanc commissionem nostram agere tentaverit, vos eumdem locum protectionis vestrae auxilio defendatis. Omnipotens Dominus beatorum apostolorum Petri et Pauli precibus vos, quae ei placita sunt operantes, ab omnibus peccatis absolvat, et ad vitam perducat aeternam. Amen.

Datum apud Sanctum Theudardum XIII Kalendas [Col. 1115C] Augusti, indictione XII.



XXV. Bulla pro Geraldo priore Cadurcensis beati protomartyris Stephani ecclesiae. (Anno 1119, Jul. 30.)
[Guil. DE LA CROIX, Series et Acta episc. Cadurcens., pag. 68.]

CALIXTUS episcopus, servus servorum Dei, dilectis filiis GERALDO priori, et ejus fratribus in Cadurcensi B. protomartyris Stephani ecclesia regularem vitam professis, tam praesentibus quam futuris, salutem et apostolicam benedictionem in perpetuum.

Praeceptum Domini habemus: Intrare per angustam portam, quia angusta via est quae ad vitam ducit: quia igitur vos, o filii in Christo charissimi, per divinam [Col. 1115D] gratiam aspirati, mores vestros sub regularis vitae disciplina coercere, et ut angustam portam ingredi valeatis communiter secundum SS. Patrum institutionem omnipotenti Deo deservire, proposuistis; nos votis vestris paterno congratulamur affectu; unde et jam petitioni vestrae benignitate debita impartientes assensum, religionis propositum praesentis privilegii auctoritate firmamus. Statuimus enim ut nulli omnino hominum liceat vitae canonicae ordinem quem professi estis in vestra Ecclesia commutare, nemini etiam professionis vestrae facultas sit alicujus levitatis instinctu vel arctioris religionis obtentu, sine prioris vel congregationis licentia de statu discedere; quod si discesserit, nullus eum episcoporum, nullus abbatum, nullus monachorum, [Col. 1116A] sine communium litterarum cautione suscipiat, quandiu videlicet in ecclesia vestra canonici ordinis tenor Deo praestante viguerit; nullus praeterea vobis in episcopum, in priorem, in archidiaconum, vel in ministrum cujuslibet ecclesiasticae dignitatis qualibet subreptione, astutia, seu violentia praeponatur, nisi cum fratrum consensu communi, vel fratrum partis consilii sanioris, secundum Dei timorem provideatur, regulariter eligendus. Sane archidiaconorum electio consilio prioris et sanioris partis capituli facta episcopo praesentetur, qui ei regulariter factae ad honorem Dei et sustentationem Ecclesiae accommodabit assensum. Porro si archidiaconorum aliquis temere, quod absit! vitae canonicae obviare, aut communi utilitati domus contumaciter obesse praesumpserit, [Col. 1116B] et canonice monitus satisfacere contempserit ejus loco, altero substituto, in claustro quietus cum fratribus aliis permanebit. Ad haec tibi, dilecte in Christo fili Geralde prior, per praesentis decreti paginam confirmamus quidquid juris, vel honoris, vel reverentiae, in disciplina ordinatione Cadurcensis Ecclesiae praedecessor tuus bonae memoriae Gosbertus canonici ordinis in vestra Ecclesia institutor, rationabili providentia cognoscitur habuisse: universos insuper fratres communi vita viventes, cum omnibus rebus ipsorum qui nunc sunt, aut etiam fuerunt, protectionis apostolicae privilegio communimus; vobis, vestrisque successoribus confirmamus Ecclesiam S. Agapiti de Pairinihaco, et cuncta communia Cadurcensis Ecclesiae, quiete hactenus usque ad tempora [Col. 1116C] haec habita, et possessa, et caetera omnia quae praedecessores nostri sanctae memoriae Urbanus et Paschalis papae II vestrae noscuntur Ecclesiae confirmasse de communi. Ergo nulli omnino hominum liceat eamdem Ecclesiam temere perturbate, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione concessa sunt, usibus omnimodis profutura, salva in omnibus Cadurcensis episcopi reverentia. Illud quoque capitulo praesenti subjungimus, ut firmitas quae a bonae memoriae Geraldo episcopo in Cadurcensi Ecclesia constituta et ab ejus successoribus confirmata est, firma in posterum et inviolata perduret, ut videlicet suis in quibuslibet locis fuerint, [Col. 1116D] nisi forte culpa propria excommunicati sint, missas in feria II audiant, et sepultura eis cum defecerint, non negetur. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, atque a pretioso corpore et sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, [Col. 1117A] et apud districtum judicem pignus aeternae pacis inveniant. Amen.

Ego Calixtus catholicae Ecclesiae episcopus.

Datum apud S. Leontium per manum Grisogoni sanctae Romanae Ecclesiae diaconi cardinalis ac bibliothecarii, III Kal. Aug., indict. XII, Dominicae Incarnationis anno 1120, pontificatus autem domni Calixti II papae an. II.



XXVI. Ad Henricum Anglorum regem pro controversia de primatu Eboracensis Ecclesiae sedanda (Anno 1119.)
[Monasticon Anglicanum, III, 143.]

CALIXTUS episcopus, servus servorum Dei, charissimo in Christo filio HENRICO illustri Anglorum regi, [Col. 1117B] salutem et apostolicam benedictionem.

Quaestio quae tam diu de professione illa inter Cantuariensem archiepiscopum et Eborum electum agitatur, et sedi apostolicae gravis est, et Eboracensi Ecclesiae non modicum ingerit detrimentum. Ea propter nobilitatem tuam rogamus, ut eosdem fratres nostros ad concilium pro quo eos vocavimus, sicut aliis jam his rogavimus, venire permittas; quatenus auctore Deo, in nostra et fratrum nostrorum praesentia diutina illa quaestio finem debitam sortiatur. Si quis etiam eorum antea nos visitare noluerit, eamdem ei tribuas facultatem.



XXVII. Ad Herveum abbatem Rotonensis monasterii.---Kemperlegiensibus [Col. 1117C] ablatam de Bella Insula pecuniam reddat vel ad Remense concilium rationem redditurus, accedat. (Anno 1119, Aug. 3.)
[Dom BOUQUET, Recueil, XV, 231.]

CALIXTUS episcopus, servus servorum Dei, dilecto filio HERVEO Rotonensi abbati salutem et apostolicam benedictionem.

Abbatis (Gurhandi) et fratrum monasterii Sanctae Crucis de Kemperlegio adversus te querelam accepimus, quod pecuniam de Bella Insula, quam per violentiam abstulisti, eis minime restitueris: super qua videlicet a confratre nostro Gerardo Engolismensi, tunc apostolicae sedis legato, judicium datum est. Praecipimus ergo dilectioni tuae ut aut sine dilatione [Col. 1117D] pecuniam reddas, aut si quam te justitiam habere confidis, ad Remense concilium venias, rationem ibi super hoc, praestante Domino, plenarie redditurus.

Data Petragoricis III Nonas Augusti.



XXVIII. Bulla pro Guidone abbate Turturiaci. (Anno 1119, Aug. 5.)
[Gall. Christ. nov., II, instr. 491.]

CALIXTUS episcopus, servus servorum Dei, dilecto filio GUIDONI Turturiacensi abbati, ejusque successoribus regulariter substituendis in perpetuum.

Turturiacense monasterium, quod a bonae memoriae Guidone vicecomite in alodio suo ad honorem Dei et beatorum apostolorum Petri et Pauli constructum [Col. 1118A] est, specialiter ad Romanam Ecclesiam ex ipsius vicecomitis oblatione cognoscitur pertinere. Quamobrem nos illud beati Petri tuitione protegere, ejusque apostolicae sedis munimine decrevimus confovere. Tibi ergo, tuisque successoribus, dilecte in Christo filii Guido abbas, et per vos eidem monasterio in perpetuum confirmamus quae in praesenti aut ex praedicti vicecomitis largitione aut ex alia qualibet acquisitione legitime possidetis; ecclesiam videlicet Sancti Martini de Granges cum decimis et caeteris pertinentiis suis, ecclesiam Sancti Stephani de Naillac. . . . . . . . . . . . . . . . . . . . . . de Castris in qua Sancti Joannis ecclesia continetur, ecclesiam sancti Trojani cum decimis et pertinentiis suis, capellam de Castro-Felicis, ecclesiam Sancti [Col. 1118B] Raphaelis archangeli cum pertinentiis suis, et donum quod a Petro Bertramno archipresbytero de coemeterio ejusdem ecclesiae in manu Rainaldi episcopi factum est, ecclesiam Sancti Joannis de Valentino cum pertinentiis earum, ecclesiam Sancti Raphaelis quae infra muros castri Gelosii sita est, sicut eam Bertramnus Vasatensis episcopus et ejus clerici nostro [f. vestro] monasterio tradiderunt, et ejus coemeteria quae intus vel extra muros posita sunt, capellam sanctorum Magni et Medardi, quae infra muros castri Excidolii posita est, ecclesiam Sancti Saturnini de Majac, ecclesiam Sancti Christophori de Saviniaco, ecclesiam Sancti Michaelis de la Pendula, ecclesiam Sanctae Eulaliae, ecclesiam Sancti Martini de Boseira cum appendiciis suis, ecclesiam [Col. 1118C] Sancti Pantaleonis, ecclesiam Sancti Bartholomaei de Bausens; ecclesiam Sancti Petri de Bars cum decimis et appendiciis suis, ecclesiam Sancti Petri de Sarlhac; quaecunque praeterea in futurum concessione pontificum, liberalitate principum, vel oblatione fidelium juste atque canonice praestante Domino adipisci poteritis, firma vobis vestrisque successoribus et illibata permaneant. Decrevimus ergo ut nulli hominum liceat idem monasterium temere perturbare, aut ejus possessiones auferre, aut oblatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Obeunte nunc hujus [Col. 1118D] loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et B. Benedicti regulam providerint eligendum. Sepulturam quoque monasterii vestri, secundum antiquam consuetudinem, liberam permanere censemus. Ad indicium autem protectionis hujusmodi, quam a sede apostolica obtinetis, aureum unum quotannis Lateranensi palatio persolvetis. Si quis igitur in futurum archiepiscopus aut episcopus, eomes, vicecomes, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo et tertio commonita, si non satisfactione congrua [Col. 1119A] emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque examini districtae ultionis subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen . . . .

Infra visitur papae sigillum in quo legitur: [Figure: [Sigillum] 3Kb] et in aversa parte: Calixtus papa II. Et circa sigilli [Col. 1119B] orbem: Firmamentum est Dominus timentibus eum. Prope sigillum sic subscripsit summus pontifex: Ego, Calixtus catholicae Ecclesiae episcopus. Bullam pontificiam claudunt haec verba: Datum Petragoricis per manum Grisogoni sanctae Romanae Ecclesiae diaconi cardinalis ac bibliothec. et archivis., Nonis Augusti indictione duodecima, Dominicae Incarnationis anno millesimo centesimo vicesimo, pontificatus autem domini Calixti II papae anno primo.



XXIX. Excerptum bullae Calixti papae II, pro SS. Trinit. Pictav. (Anno 1119, Aug.-Sept,)
[Gall. Christ. nov, II, instr. 362.]

Elisabeth abbatissae Pictaviensis monasterii SS. [Col. 1119C] Trinitatis Calixtus papa confirmat bona monasterii, videlicet ecclesiam S. Petri de Camberria cum decima sua, ecclesiam S. Martini de Pailet cum decima sua, ecclesiam S. Juliani cum curte sua, ecclesiam S. Nicolai de Prato maledicto cum curte sua, ecclesiam S. Petri de Secondignec cum curte sua, ecclesiam S. Maximi de Contre cum curte sua, ecclesiam Sancti Ylarii de Villafolet cum curte sua, ecclesiam SS. Gervasii et Protasii cum curte sua, ecclesiam S. Mariae de la Forest cum integritate sua, ecclesiam S. Mariae de Murnai cum integritate sua, ecclesiam S. Gregorii in suburbio Pictavis cum integritate sua, ecclesiam S. Pelagii in suburbio cum integritate sua; infra ipsam civitatem Pictaviensem [Col. 1119D] S. Petri puellare monasterium cum integritate sua, ita etiam ut cellerarius officium, et canonici praebendas de manu abbatissae in capitulo accipiant, et servitium debitum atque obedientiam, sicut hactenus fecisse noscuntur, monasterio et abbatissae prorsus exhibeant.

Datum Pictavi per manum Chrisogoni S. R. E. diaconi cardinalis ac bibliothecarii, v Kal. Septem. indict XII, Dominicae Incar. anno 1119 Calixti II anno primo.



XXX. Bulla pro coenobio Sancti Vincentii Silvanectensis. (Anno 1119, Sept. 3.)
[Gall. Christ., X, instr. 210.]

CALIXTUS episcopus, servus servorum Dei, dilecto [Col. 1120A] filio BALDUINO ecclesiae Sancti Vincentii abbati, salutem et apostolicam benedictionem.

Ecclesiam Sancti Vincenti in suburbio Silvanectensi, in alodio regali, a rege Francorum Philippo et matre sua Anna fundatam, multis possessionibus dotatam et omni libertate adinstar regalium ecclesiarum Sanctae Genovefae Parisiensis, sanctique Frambaldi Silvanectensis donatam cognovimus. Hanc autem ecclesiam negligentia inhabitantium ad summam penitus miseriam deductam in tempore nostri apostolatus oculo pietatis et misericordiae respicientes sub tutela B. Petri suscepimus, et has quas juste obtinet, ut semper obtineat libertates, auctoritate apostolicae dignitatis confirmamus; quatenus eadem ecclesia in omni libertate cum atrio ac omnibus [Col. 1120B] hospitatoribus ac suis servientibus permaneat, et ab eis oblationes, decimas et omnes sui juris redditus repetens, officia christianitatis ejusdem ecclesiae clerici honeste ac solemniter implere studeant, in eadem autem ecclesia clerici regulares sub professione S. Augustini perpetualiter Deo serviant, praecipimus. Et ne quis ipsum ordinem immutare vel disturbare praesumat, sub anathemate interdicentes; omnibus fidelibus qui causa devotionis bona eis largiri voluerint, in remissionem peccatorum suorum injungimus; tibi autem, fili Balduine, cui commissa est cura et sollicitudo praedictae ecclesiae, auctoritate apostolicae sedis et dignitatis concedimus, ut possessiones ecclesiae quas in tempore antecessorum tuorum tibi malefactores vel saeculi potestates praeoccupaverint, [Col. 1120C] in quolibet episcopatu fuerint, libera voce valeas repetere et modis omnibus recuperare, nec eis valeat praesumptio suae invasionis, cum tibi et ecclesiae tuae valeat auctoritas justae et regiae donationis. In ecclesiis vero Beatae Mariae, Sancti Reguli, Sanctique Frambaldi ac Sancti Evremundi de Credulio, ut clerici ejusdem ecclesiae omnium indifferenter reddituum canonicam portionem obtineant praecipimus. Ne quis autem ecclesiae jam dictae injuriosus existere praesumat, sub anathemate interdicimus, et omnibus eidem loco justa servantibus apostolicae benedictionis gratiam impendimus.

Datum apud Sanctum Florentinum (in dioecesi Senonensi), tertio Nonas Septembris.



XXXI. Ad [Turgidum] Abrincensem et [Hildebertum] Cenomanensem episcopos, etc.---Commendat eis monasterium Savigniense. (Anno 1119, Sept. 9.)
[MARTENE, ampl. Collect., I, 659.]
[Col. 1120D]

CALIXTUS episcopus, servus servorum Dei, venerabilibus fratribus Abrincensi et Cenomanensi episcopis, et Moritoniensi comiti, et dominis castellorum Filgeriarum et Meduanae et Sancti Hilarii, salutem et apostolicam benedictionem.

Notificamus dilectioni vestrae nos dilectum filium nostrum Vitalem, virum sapientem ac religiosum, abbatem Sanctae Trinitatis de Savigneio, et monasterium [Col. 1121A] ejus in beati Petri tutelam et patrocinium suscepisse. Et locus etiam idem, uti accepimus, venerabilis est, et monasticae in eo religionis observantia per Dei gratiam custoditur. Rogamus itaque charitatem vestram, monemus atque praecipimus, ut pro beati Petri reverentia et dilectione nostra, idem coenobium cum omnibus ad ipsum pertinentibus, et fratres in eo Domino servientes diligere amplius deinceps, et adjuvare curetis, atque secundum datam vobis a Domino facultatem viriliter defendatis. Sane si qua forte persona, quod absit! saepefati monasterii bona minuere, auferre vel inquietare praesumpserit, donec satisfecerit, excommunicationis sententia feriatur. Porro quicunque locum eumdem juvare ac suis bonis honorare curaverit, omnipotentis [Col. 1121B] Dei et apostolorum ejus benedictionem et gratiam, et peccatorum suorum indulgentiam consequatur.

Datum Andegavis V Idus Septembris.



XXXII. Parthenonis S. Mariae Fontis Ebraldi possessiones et privilegia confirmat. (Anno 1119, Sept. 15.)
[Gall. Christ. nov. II, 1314, in textu.]

CALIXTUS episcopus, servus servorum Dei, dilectae filiae PETRONILLAE abbatissae monasterii S. Mariae de Fontebraudi, et iis quae post eam regulariter in eodem regimine successerint in perpetuum.

Cum per Pictaviensem parochiam pro Ecclesiae servitio transitum haberemus, venerabilis fratris [Col. 1121C] nostri Guillelmi Pictaviensis episcopi suggestione ad B. Mariae de Fontebraudi monasterium declinavimus; ubi monastici ordinis disciplinam vigere per omnipotentis Dei misericordiam cognoscentes, locum ipsum cum omnibus ad eum pertinentibus, B. Petri decrevimus patrocinio confovere. Unde etiam nostris, tanquam B. Petri manibus, in honore beatissimae et gloriosissimae Dei genitricis, semperque virginis Mariae oratorium dedicavimus, altare ipsius reliquiis beatorum martyrum Felicis et Adaucti, Saturnini, et Sisinnii, et B. Caeciliae virginis, quae in nostris habebantur scriniis, condientes. Omnibus autem, cooperante Deo, solemniter celebratis, ad populum, cujus undique illuc multitudo effluxerat, [Col. 1121D] verbum ex more habuimus; et devotionem ejus diligentius attendentes, ex omnipotentis Dei, et B. Petri auctoritate, cujus, licet indigni, vices in Ecclesia gerimus, universis qui ad dedicationem convenerant, a quatuor annis et supra, unum; a tribus vero et infra, dies quadraginta de suis poenitentiis relaxavimus. Idipsum et de illis statuimus, qui a jejuniorum capite, usque ad octavas Paschae per sequentes annos, quandiu in eodem loco religionis monasticae ordo viguerit, monasterium debita devotione visitare, ac de suis facultatibus curaverint adjuvare. Ea insuper immunitate praefatum coenobium ex apostolicae sedis benignitate donavimus; ut omne [Col. 1122A] illud spatium quod cruces in circuitu, ex praecepto nostro dispositae comprehendunt, exterius quietum deinceps inviolatumque permaneat: quatenus quicunque hominem in eo aut occiderit, aut laeserit. vel praedam fecerit, vel grave aliquod forisfactum commiserit, donec satisfaciat, reus sacrilegii habeatur. Sequenti sane die in capitulum venientes, in pleniorii tam fratrum, quam sororum conventu, praecepta venerabilis memoriae Roberti presbyteri do Arbresello, et loci et religionis institutoris, rata censuimus, et illibata servari; illud omnimodis sancientes, ut fideles quique, qui pro animarum suarum remedio; in Dei et ecclesiae vestrae servitio, vel apud monasterium vestrum, vel in locis ad ipsum pertinentibus persistere devoverint, vel in futurum [Col. 1122B] devoverint, in eodem bono perseverent proposito; et juxta dispositionem et obedientiam ipsius loci abbatissae, aut priorissarum, quae per loca ad monasterium Fontisebraudi pertinentia disponuntur, ad honorem Dei sororibus fideliter et religiose deserviant: sicut etiam a bonae memoriae praedicto Roberto presbytero de Arbresello noscitur institutum.

Ad haec ut quietius ac devotius debita omnipotenti Deo servitia exsolvere valeatis, possessiones et loca monasterii vestri contra pravorum hominum nequitiam sedis apostolicae privilegio duximus munienda. Universa igitur quae vel in praesenti XIII indict. legitime possidetis, vel in futurum concessione pontificum, liberalitate principum, oblatione fidelium, [Col. 1122C] vel aliis justis modis poteritis adipisci, vestro in perpetuum monasterio confirmamus. Locum videlicet Agreria ex dono Berlaii de Monsterello, Rainaldi filii Ugonis, et Fulcheii Fexardi: locum Raalai ex dono Raginaudi de Salmuntiachaico: locum Cavanaici ex dono Aimerici de Bernezaico, et Gironii filii Gaineri: locum de Gaina, ex dono Radulphi de S. Joanne, Stephani [(16) 1Kb] de Maixime (Messemé), ac filii ejus Parciendi [Aimerici]: locum Mongoguerii ex dono Aimerici Flocelli: locum Varentis ex dono Pagani de Nozilliaco: locum Cantalupi ex dono Fulconis junioris Andegavensis comitis: locum Sovoliae ex dono Petri de Brisiaco: locum Girundae ex dono Raginaudi de Piollant, Salomonis hominis vicecomitissae [Col. 1122D] de Castello Ayraldi, et Hugonis de Vivona: locum Boisrotardi ex dono Fulconis comitis Andegavensis, et Lisiardi de Sabrolio: locum Mauthaici ex dono Aubereti de Munta Joannis: locum Lajariae et Chevrerii ex dono Guillelmi de Mirembello: locum Astrici ex dono Reemffreiae, ac filiorum ejus Petri Achardi, et Airaudi: locum Podiae ex dono Petri Senebaudi: locum Villesalem ex dono Gausfridi Gastinelli: locum Preth ex dono Cothardi et filii ejus: locum Flathaici ex dono Gauffredi de Emglis: locum Landae de Belloveerio ex dono Petri de Gasnachia, Gothelini fratris ejus, et Petri de Thoucia nepotis eorum. Locum Lagrolae, ex dono [Col. 1123A] Brientii de Comiquers, et fratrum ejus: locum Landae d'Apremonte ex dono Guillelmi, et fratris ejus de Asperomonte: locum Landae de Machecol, ex dono Garsii de Raes: locum Jafras, ex dono Radulphi Maliclavi, et Isdercii: locum Dentis, ex dono Giraudii de Sostei, Arberti filii ejus, et Guillelmi de Roccaforti: locum Tucio, ex dono Fulcaudi Frenicardi, et Aimerici fratris ejus, Bernardi Cantagrel, et Aimerici fratris ejus Aimarivillani, Dalmatii de Monte Borulpho, et Aimerici de Ranconi de cujus feodo erat, ita liberum et quietum sicut in venerabilis fratris nostri Geraldi Engolismensis episcopi, tunc apostolicae sedis legati definitione, et domni praedecessoris nostri sanctae memoriae Paschalis papae II, privilegio continetur. Locum la Gasconeria, [Col. 1123B] ex dono Arberti de Burno, Guillelmi de Cella, et Guillelmi de Borno: locum Arblenth ex dono Guillelmi Aimerici: locum Montazesum, ex dono Aimerici Bernardi: locum Aufoillos: locum Conoul: locum Lobilleri, ex dono Petri de Vars, et fratris ejus: locum Calumme, vel Nemoris comitis, ex dono Simonis Avisant, concedente Fulcone Andegavensi comite: locum S. Bonifacii, ex dono Petri Pictavorum episcopi et capituli monachorum S. Cypriani; locum Ajars, vel Adarci, ad montem S. Joannis, ex dono Stephani de Magnac: locum Bobun, ex dono Petri de Montifreebo, Iterii Bernardi, et Aimerici Bruni: locum Argenteriam, ex dono Milesendis de monasterio novo. Haec tria loca praedicta sunt in Lemovicensi episcopatu. In episcopatu [Col. 1123C] Bituricensi locum Ursani, et locum Parthaici, et Villulae, ex dono Aalardi Guillebaudi: locum Jarzaici, ex dono Huberti de Barsella, et Saturninae matris ejus: locum Villebratae, ex dono Rainaudi de Scurels, et Rogerii Senescau: locum Letardi, ex dono Erchembaudi de Borbum: locum Montaudun, ex dono Giraudi de Corb. et Giraudi Coraus: locum Villae Osmeri, ex dono Arvei presbyteri, et Achaudi fratris ejus: locum villae Corb. ex dono Gaudefridi de Blanqueffort, Guimonsbed, et Supplicii de Concartau: locum Prunerii Sicci, ex dono Supplicii de Concartau, Agnetis comitissae de Assis, et Guimunsbeth: locum Marthauges, ex dono Radulphi Becuns, et Elisabeth uxoris ejus, et filiorum eorumdem: locum Funuernum, ex dono Agnetis comitissae [Col. 1123D] Dosassis: locum Funtarcherii, ex dono Patricii de Brulleio: locum Saugosae, ex dono Joannis de Lineriis, et Hugoni de monasterio: locum Taes, ex dono Joannis de Lineriis: locum Molins, ex dono Odonis de Duis. In Turonensi locum Raleii, ex dono Pagani de Mirambello, et uxoris ejus Belutiae, et filiorum eorum: locum Calfurneii ex dono Leonii, uxoris, et filii; locum Larunciae, ex dono Ogerii Fabri, Guillelmi de Tisthai et omnium fratrum eorum: locum Columberols, ex dono Raginaudi Rufi, et Gautherii-Jesu: locum Barbae novae, ex dono Fulconis junioris Andegavensis comitis: locum Beffos, ex dono Bartholomaei filii Rahardi, et Gili de Mota: locum Vallissicardi, ex dono Audeburgis de [Col. 1124A] Monsterello: locum Pissabo, ex dono Guillelmi de Rullei: haec duo praedicta loca sunt in Cenomanica patria. Locum Choseaci, ex dono Auberti de Ligerio, et multorum aliorum, concedente Fulcone comite Andegavensi: molendina, exclusam de Chinone, prata de Verrom, terram de Doe, prata et census suos, ex dono Fulconis junioris Andegav. comitis: portum de Challeii, ex dono Alonis adolescentis, et fratris ejus in Andegavensi: portum de Rest, censum, decimam, et vinagium, ex dono Gauffredi Fulcrei: locum Logias, ex dono Sanitae, et filii Roberti: locum Curleo, ex dono Hersendis, et Stephani de Monte Sorelli filii ejus: locum Chanzellas, ex dono Girorii de Chinziaco, Galeth, et Ugonis duorum fratrum, et matrum eorum, ac sororum: [Col. 1124B] locum Borennas, ex dono Fulconis junioris Andegav. comitis: locum Pignoneria, et terram Arcalors, et terram Petri de Monte Seiberti: terram et census Fulqueii quos emit ecclesia Fontisebraudi, concedente Fulcone comite: terram quam Adam habebat ad Pignoneriam ab Achaia, usque ad Andegavum, ex dono ipsius Adae, per manum episcopi Raginaudi, concessione comitis et comitissae, cum charitate quam dedit Petronilla abbatissa consanguinea ejus: locum S. Carileffi ex dono Chalonis de Blazone: locum Perillera ex dono Philippi de Blazone et uxoris ejus: nemus etiam et prata quae habebat a nemore Roho usque ad Alodia: locum Segnes, ex dono Grisciae de Doe, et filii ejus: locum Escoblant, ex dono Oggerii, Martrerii, et filii ejus Deri: locum [Col. 1124C] sanctae Mariae de Hospitio juxta Aurelianum, ex dono episcopi Aurelian. et capituli canonicorum S. Crucis, ac Lodoici regis Franciae: Closum Auberi, ex dono Lodoici regis Franciae: locum Alta Brueria, ex dono praedicti regis, et Bertreae novercae ejus, de cujus dote erat, et ea quae Philippus rex apud Turonem dederat ei in dote, concedente Lodoico rege et uxore ejus. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare. Sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica, saecularisve, etc.

[Col. 1124D] Datum Turoni apud Majus Monasterium per manum Grisogoni sanctae Romanae Ecclesiae diaconi cardinalis ac bibliothecarii, XVII Kal. Octob., ind. XIII, Dom. Incarnat. anno 1119, pontificatus autem domini Calixti II papae anno primo.



XXXIII. *Monasterii SS. Petri et Pauli et S. Gisleni Cellensis possessiones confirmat. (Anno 1119, Oct. 3.)

[REIFFENBERG, Monuments pour servir à l'histoire des provinces de Namur, de Hainaut et de Luxembourg. Bruxelles, 1844, t. VIII, p. 345.]



XXXIV. Monasterii Vindocinensis privilegia confirmat. (Anno 1119, Oct. 8.)
[MANSI, Concil., XXI, 195.]
[Col. 1125A]

CALIXTUS episcopus, servus servorum Dei, dilecto filio GOFFRIDO Vindocinensis monasterii abbati, ejusque successoribus regulariter substituendis in perpetuum.

Cum universis Ecclesiae sanctae filiis ex apostolicae sedis auctoritate ac benevolentia debitores [add. nos] existimamus [forte, existamus], illis tamen locis atque personis, quae specialius atque familiarius Romanae adhaerent Ecclesiae, propensiori nos convenit charitatis studio imminere. Quamobrem, charissime in Christo fili Goffride abbas, tuis petitionibus [Col. 1125B] non immerito annuendum censuimus, ut Vindocinense monasterium, cui Deo auctore praesides; quod videlicet ab ipsis fundatoribus Goffrido Andegavensi comite et Agnete Pictaviensi comitissa sedi apostolicae oblatum est, ad praedecessorum nostrorum sanctae memoriae Alexandri, Urbani, Paschalis, Romanorum pontificum, exemplar, apostolicae sedis privilegio muniremus. Sicut ergo iidem fundatores devoverunt, et in eorum chirographo continetur, sub apostolicae sedis defensione ac Romana libertate, ab omni conditione aliarum personarum absolutum semper et liberum idem monasterium permanere sancimus. Ita videlicet, ut inter Romanum pontificem, et te tuosque successores, [Col. 1125C] nulla, cujuscunque dignitatis vel ordinis persona sit, media habeatur. Nec ipse Vindocinensis abbas ad concilium ire, ubi papae persona non aderit, ullatenus cogatur. Porro ecclesiam B. Priscae in monte Aventino sitam, quam cum universis pertinentiis suis, praedicti domini nostri Alexandri papae concessione praedecessores tui longo tempore possedisse noscuntur, tibi tuisque successoribus cum omni dignitate, quae ad eamdem ecclesiam pertinet, confirmamus: sancti Spiritus judicio decernentes, ut nulla deinceps ecclesiastica saecularisve persona, praedictam B. Priscae ecclesiam, seu ecclesiae dignitatem, tibi tuisque successoribus qualibet astutia vel occasione auferre praesumat. Quod si forte contigerit, Romanae legatum Ecclesiae praedictum Vindocinense [Col. 1125D] monasterium visitare, charitative ibi suscipiatur, et ei juxta loci possibilitatem diligenter quae corpori fuerint necessaria ministrentur. Porro legatus ipse in eodem loco nihil per se disponere vel corrigere audeat, neque occasione legationis rectorem loci vel fratres molestare praesumat. Sed si quid forte corrigendum cognoverit, papae notificare licebit. Si quis autem adversus locum illum pro aliquibus rebus causari voluerit, nullatenus abbas vel fratres ei respondeant, antequam Romanum pontificem consulant, quia quod sine nostro vel successorum nostrorum judicio distractum vel diffinitum fuerit, irritum erit. Sane ad indicium perceptae hujus a Romana Ecclesia libertatis, duodecim solidos monetae vestrae patriae quotannis Lateranensi palatio persolvetis. [Col. 1126A] Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus, catholicae Ecclesiae episcopus, subscripsi.

[Col. 1126B] Datum Parisiis per manum Chrysogoni sanctae Romanae Ecclesiae diaconi cardinalis ac bibliothecarii VIII Idus Octobris, indict. XIII, Dominicae Incarnationis anno 1119, pontificatus autem domini Calixti II papae anno primo.



XXXV. Privilegium pro abbatia Sancti Dionysii, prope Parisios. (Anno 1119, Oct. 13.)
[DOUBLET, Histoire de l'abbaye de Saint-Denis, p.477.]

CALIXTUS episcopus, servus servorum Dei, dilecto filio Adae, abbati venerabilis monasterii quod in honore beati Dionysii martyris prope Parisios situm [Col. 1126C] est, ejusque successoribus regulariter promovendis in perpetuum.

Piae postulatio voluntatis affectu debet prosequentes complere, quatenus, et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens ejus tuitionem debita devotione requisivit, nos supplicationi tuae clementer annuimus, et beati martyris Dionysii venerabile monasterium cui Deo auctore praesides, cum omnibus ad ipsum pertinentibus sub tutela apostolicae sedis excipimus. Per praesentis igitur privilegii paginam apostolica auctoritate statuimus, ut quaecunque libertas, quaecunque dignitas authenticis nostrorum praedecessorum Zachariae, Stephani, [Col. 1126D] Leonis atque Alexandri II privilegiis concessa est, quaecunque bona catholicorum regum, vel aliorum fidelium legitimis oblationibus ad idem coenobium pertinere noscuntur, quaecunque etiam in futurum concessione pontificum, liberalitate principum, vel oblatione fidelium, juste atque canonice poterit adipisci firma tibi tuisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Obeunte te nunc ejusdem loci abbate, vel tuorum quolibet successorum, nullus ibi [Col. 1127A] qualibet subreptione, astutia, seu violentia praeponatur, nisi quem fratres communi consensu, vel fratrum pars consilii sanioris secundum timorem Dei, et beati Benedicti regulam, elegerint. Electus autem a Romano pontifice, vel a quo maluerit catholico episcopo consecretur. Chrisma, oleum sanctum, consecrationes altarium sive basilicarum, ordinationes monachorum, seu clericorum, eidem monasterio pertinentium, a catholicis episcopis accipietis, quemadmodum praedecessorum nostrorum canonicae aequitatis privilegiis institutum est. Missas sane publicas celebrare, aut stationem in eodem monasterio, praeter abbatis voluntatem, fieri prohibemus, sed nec interdicere, nec excommunicare, nec ad synodum vocare, vel abbatem, vel ipsius loci [Col. 1127B] monachos, episcopis aut episcoporum ministris permittimus facultatem. Praeterea tam tibi quam tuis successoribus licentiam indulgemus in gravioribus negotiis sedem apostolicam appellare, nec appellantes ante finem negotii laesio ulla contingat, quatenus auctore Deo, in sanctae religionis studiis quieti et seduli permanere possitis. Si qua sane ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni [Col. 1127C] subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen

Scriptum per manum Petri notarii regionarii et scriniarii sacri palatii.

Ego Calixtus catholicae Ecclesiae episcopus subscripsi.

Datum Silvanecti per manum Grisogoni sanctae Romanae Ecclesiae diacoi cardinalis ac biliothecarii, III Idus Octobris, indictione decima tertia, Incarnationis Dominicae anno 1119, et pontificatus domni Calixti II papae anno primo.



XXXVI. Recenset atque confirmat possessiones abbatiae Burburgensis, monialium nobilium Ord. S. Benedicti a sorore sua Clementia Burgundiae duciss recens fundatae. (Anno 1119, Oct. 22.)
[MIRAEUS, Opp. diplom., IV, 8.]
[Col. 1127D]

CALIXTUS episcopus, servus servorum Dei, dilectae filiae GODILDI Burburgensis monasterii Sanctae Mariae abbatissae, et his quae post eam in eodem regimine regulariter successerint, in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Quamobrem, dilecta in Christo filia Codildis abbatissa, nos tam tuis, quam charissimae sororis nostrae Clementiae Flandrensium comitissae, ipsius [Col. 1128A] loci fundatricis, petitionibus annuentes, B. Mariae Burgense monasterium, cui Deo auctore praesides, sub apostolicae sedis tutela excipimus, et beati Petri patrocinio communimus.

Statuimus enim ut idem coenobium ab omni episcopali exactione, et ab omnium saecularium gravamine liberum per Dei gratiam semper quietumque permaneat.

Porro universa quae vel a praedicta comitissa, et viro ejus Roberto et filio Balduino comitibus, vel ab aliis quibusque fidelibus, de suo jure loco eidem collata vel per tuam industriam acquisita sunt, aut in futurum, largiente Deo, offerri, vel aliis modis acquiri contigerit, firma in perpetuum et illibata serventur. In quibus haec propriis duximus nominibus [Col. 1128B] adnotanda, videlicet:

Berquariam unam ovium, quae vocatur Bonhem, in parochia Sancti Folquini, cum omni terra quae ibi deinceps accrescere poterit.

Berquariam unam in villa Lon. Berquariam unam in villa Slipi, super aquam Satha. Novam terram super flumen Ysaram, inter terram Sanctae Walburgis et Lamine Chinescuot, et quidquid terrae ibi deinceps accrescere poterit. Berquariam.

Altare de Fersnara [alias Varssenaere juxta Brugas], molendinum unum super Lodic. In Dicasimutha medietatem reddituum de omnibus molendinis, quae ibi, vel modo sunt vel postmodum erunt. Crumadicuet, Paleendic, cum suis redditibus. In parochia quae S. Petri Bruc dicitur, quinque Ren.; in Clarambaldibruc [Col. 1128C] terram, cum XII vaccis. Terram Folquini filii Walgeri. Terram Roberti filii Hugonis Parisiensis, cum vaccis viginti et una.

In parochia Erembaldi Capellae terram cum XXI vaccis. Terram novam, nunc de palude factam inter Watinensem ecclesiam et Broburg, cum decimatione, et totam decimam terrae quae de eadem palude postea excreverit. Decimationes novae terrae Castellani Tinardi. Terram Balduini Taxardi in parochia Bulingosela. Terram apud Stapla LXVI jugera.

Quinque mansos terrae Ruhault in parochia Ferlingehem. Terram de Petrihout, cum decimatione. Terram Godini cum decimatione. Decimationes novae terrae in Pevile, tam cultae quam colendae; ibidem XX jugera terrae in parochia Chilhem. Terram reddentem [Col. 1128D] XL hod. avenae. Terram Dodonis, et uxoris ejus Gislae.

In parochia Loberga LV jugera terrae. In Winningosele XXX jugera terrae. In Greveninga unum lasallecum. In Broburg unam pensam anguillarum. In Lon unam pensam butyri. Veterem terram ipsi ecclesiae Sanctae Mariae adjacentem, cum decimatione. Beneficia etiam quae a vestrae professionis monialibus ecclesiae vestrae donata sunt, scilicet in Rubrus quartam partem decimationis. In Bulingasela terram Berwaldi. In vicina villa Crumbecca XC jugera terrae. In Popringahem XX jugera. Item in Bulingasela terram Alumi, Blitingari, et Tidinari.

In Sigeri capella terram Alferi regis; in parochia [Col. 1129A] Sancti Folquini XL jugera terrae, ex dono Goffredi de Cassel. Item in parochia S. Folquini XVIII jugera ex dono Emmae. In parochia Broburg tria jugera et mansuram Godinari praepositi.

In Schalcleta unum mansum terrae. In Affinga jugera XX. In Broburg et Craiawic XX jugera. In terra Orphanorum XXVIII jugera. In Piticham terram Roberti, et XX hod avenae. Apud Aeggefridi capellam XIV jugera et dimidium. Terram omnemque substantiam Hildegardis uxoris Balduini.

In Druicham XXVI jugera, et terram de Proiastra.

Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere [Col. 1129B] vel temerariis vexationibus fatigare: sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, salva Tervanensis episcopi canonica reverentia.

Obeunte autem hujus loci abbatissa, nulla ibi qualibet subreptione, astutia, violentia praeponatur, nisi quam sorores communi consensu vel sororum pars consilii sanioris secundum Dei timorem providerint regulariter eligendam.

Ad haec adjicientes statuimus ut, si quando episcopalis parochia a divinis fuerit officiis interdicta, liceat vobis (interdictis vel excommunicatis nullatenus admissis) divina officia clausis januis celebrare.

[Col. 1129C] Porro clerici seu laici, qui sedulis ecclesiae vestrae servitiis intra claustri ambitum mancipantur, super excessibus suis abbatissae tantum respondeant.

Illud quoque subjungimus ut quicunque religionis causa se vel sua ecclesiae vestrae conferre voluerit, a nullo violenter aut injuste prohibeatur.

Si qua ergo in futurum ecclesiastica saecularisve persona, hanc nostrae constitutionis paginam sciens, temere contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac [Col. 1129D] sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

+ Ego Calixtus catholicae Ecclesiae episcopus.

Datum Remis per manum Grisogoni sanctae Romanae Ecclesiae diaconi cardinalis ac bibliothecarii, XI Kal. Novembris, indictione XIII, Incarnationis Dominicae anno 1119; pontificatus autem domni Calixti papae secundi anno primo.



XXXVII. Ad Codebaldum episcopum Ultrajectensem.---Mitram episcopalem ei tribuit. (Anno 1119, Oct. 30.)
[HEDA, Hist. episcop. Ultraject., p. 148.]
[Col. 1130A]

CALIXTUS episcopus, servus servorum Dei, venerabili fratri GODEBALDO Trajectensi episcopo, salutem et apostolicam benedictionem.

Nos quidem personam tuam interesse concilio sperabamus: caeterum sicut ex fratrum tuorum quos ad nos misisti, assertione cognovimus, in itinere a Deo impeditus es, ut ad nos sine graviori periculo minime potueris pervenire, propter quod absentiae tuae paternae dilectionis intuitu parcimus, confidentes quod in Dei et Ecclesiae tuae servitio [Col. 1130B] deinceps secundum facultatem perseverare fideliter debeas: porro praepositos illos, qui a te tua vice invitati ad concilium se minime praesentarunt, discretioni tuae committimus, quatenus canonicam de eis justitiam exsequaris: quod enim auctore Domino inde a te factum fuerit, hoc ratum habebimus. Praeterea pro commissae tibi Ecclesiae reverentia, et nostrae diutinae ad invicem dilectionis affectu episcopalem mitram tibi, tuisque successoribus conferendam concedimus.

Datum Remis III Kal. Novemb., indict. XIII, anno 1120.



XXXVIII. Monasterii Marbacensis protectionem suscipit et privilegia confirmat. (Anno 1119, Oct. 30.)
[WURTWEIN, Nova Subsidia diplom., Heidelb. 1781, 8o, tom. VII, p. 33.]
[Col. 1130C]

CALIXTUS episcopus, servus servorum Dei, dilectis in Christo filiis in Marbacensi Ecclesia canonicam vitam professis eorumque successoribus in eadem religione per omnipotentis Dei gratiam permansuris in perpetuum.

Officii nostri nos hortatur auctoritas pro ecclesiarum statu sollicitos esse, et quae recte statuta sunt stabilire. Quamobrem venerabilis filii nostri Gerungi vestri praepositi precibus non difficulter accommodamus effectum. Praedecessorum siquidem nostrorum, videlicet sanctae memoriae Urbani II et Paschalis [Col. 1130D] item II vestigiis insistentes, tam vos, quam vestra omnia sub tuitione apostolicae sedis excipimus, et praesentis privilegii auctoritate munimus. Quaecunque enim illi vobis ad libertatem loci vestri et munimentum religionis concesserunt, nos quoque concedimus et confirmamus, videlicet ut quaecunque hodie vestra ecclesia juste possidet, sive in futurum juste atque canonice poterit adipisci, firma vobis vestrisque successoribus et illibata permaneant. Quidquid praeterea libertatis vel in praelati vestri electione, vel in professorum illi stabilitate, vel in sacramentorum omnium susceptione, seu in caeteris hujusmodi professionis canonicae religioni et stabilitati congruentibus ecclesiae vestrae a praedictis praedecessoribus nostris canonica [Col. 1131A] aequitate concessum est, nos etiam praesentis scripti pagina stabilimus. Ad haec adjicientes, circa coenobii vestri ambitum occasione qualibet assultum fieri prohibemus. Si vero, quod absit! in atrio vestro vel in effusione sanguinis, vel in verborum elatione, sive in aliquo hujusmodi violentiam irrogari forte contigerit, nequaquam propter hoc a divinis Ecclesia vestra prohibeatur officiis. Porro laborum vestrorum, vel animalium decimas quae penes ipsum locum vestris sumptibus et laboribus excoluntur, vel nutriuntur quietas vobis et illibatas manere censemus, nec vos super hoc, aut ab episcopo ejusdem dioecesis, aut ab ejus ministris, seu parochialibus presbyteris inquietari permittimus. Communi enim vita viventibus, ut beatus scribit Gregorius [Col. 1131B] ad Augustinum, Cantuariorum episcopum, jam de faciendis portionibus, vel exhibenda hospitalitate et adimplenda misericordia nobis erit quid loquendum, cum omne quod superest in causis piis ac religiosis erogandum est.

Sepulturam quoque ipsius coenobii omnino liberam esse sancimus, ut eorum qui illic sepeliri deliberaverint, devotioni et extremae voluntati, nisi excommunicati sint, nullus obsistat. Porro clericos, sive laicos saeculariter viventes ad conversionem suscipere nullius episcopi, vel praepositi contradictio vos inhibeat. Si quis ergo praesentis decreti tenorem sciens contra id temere venire tentaverit, apostolorum principis Petri et nostra animadversione multetur. Conservantibus autem haec pax a Deo et [Col. 1131C] misericordia perpetuis saeculis conservetur. Amen, amen, amen.

Ego Calixtus catholicae Ecclesiae episcopus.

Datum Remis per manum Grisogoni sanctae Romanae Ecclesiae diaconi cardinalis ac bibliothecarii, III Kal. Novembris, indictione XIII, Incarnationis Dominicae anno 1119; pontificatus autem domni Calixti secundi papae anno primo.



XXXIX. Ecclesiae S. Martini Turonensis privilegia confirmat. (Anno 1119, Oct. 30.)
[Défense de l`insigne église de Saint-Martin de Tours, fol., preuves, p. 14.]

CALIXTUS episcopus, servus servorum Dei, dilectis [Col. 1131D] in Christo filiis Beati Martini Turonensis ecclesiae canonicis, tam praesentibus quam futuris, apostolicam benedictionem.

Cum universis Ecclesiae filiis debitores ex apostolicae sedis auctoritate ac benevolentia existamus, illis tamen locis atque personis, quae specialius Romanae adhaerent Ecclesiae propensioris nos convenit affectionis studio imminere. Ea propter, filii in Christo charissimi, vestris petitionibus annuentes tanto libentius Beati Martini ecclesiam in qua omnipotenti Domino deservitis protectione sedis apostolicae communimus, quanto amplius locus idem et beatissimi confessoris Christi corpore insignis [Col. 1132A] habetur, et ad jus Romanae cognoscitur Ecclesiae pertinere, quidquid igitur libertatis, quidquid immunitatis, quidquid beneficii et honoris eidem ecclesiae vel per antecessorum nostrorum Adeodati, Leonis, Adriani, Sergii, Gregorii, Paschalis Romanorum pontificum privilegia, vel per Turonensium archiepiscoporum Crotberti, Ibonis et Airardi scripta, vel per regum praecepta collatum est, per praesentis privilegii paginam vobis vestrisque successoribus, et per nos praedictae Beati Martini ecclesiae confirmamus, statuentes ut claustrum vestrum usque ad muri cuneos liberum quietumque permaneat, sicut hactenus cognoscitur permansisse. Presbyteri quoque infra ecclesiae ambitum in cellulis, in oratoriis vestris, in ecclesia Sancti Venantii, et in capella [Col. 1132B] Sancti Petri quae de Cardoneto dicitur commorantes, in ea qua praeteritis temporibus mansisse noscantur, libertate permaneant. Porro burgum, et alia omnia quae in Ludovici regis scripto continentur, ecclesia Sancti Pauli Cormoriacensis, ecclesia Sanctae Mariae de Bellomonte, ecclesia Sancti Cosmae cum appendiciis earum, et caetera omnia quae vel in praesenti legitime possidetis, vel in futurum largiente Domino juste poteritis adipisci, firma vobis vestrisque successoribus et illibata serventur. Nulli ergo omnino hominum liceat eamdem ecclesiam temere perturbare, aut ejus possessiones auferre, aut ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, [Col. 1132C] usibus omnimodis profutura. Chrisma, oleum sanctum, ordinationes canonicorum, qui ad sacros fuerint ordines promovendi, a Turonensi accipietis archiepiscopo, si quidem gratiam atque communionem apostolicae sedis habuerit, et si ea gratis ac sine pravitate voluerit exhibere; alioquin liceat vobis catholicum quem malueritis adire antistitem, et eadem ab eo sacramenta suscipere. Sane canonicus vester si Ecclesiarum archiepiscopi canonicus fuerit, beneficio abdicato, excommunicandi eum archiepiscopus non habeat facultatem. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis [Col. 1132D] honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem ecclesiae justa servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen

Ego Calixtus catholicae Ecclesiae episcopus.

[(17) 1Kb] Datum Romae per manum Grisogoni sanctae Romanae Ecclesiae diaconi cardinalis ac bibliothecarii, [Col. 1133A] III Kalend., Incarnationis Dominicae 1119, pontificatus autem domni Calixti secundi papae anno primo.



XL. Monasterii S. Bertini Sithiensis libertatem et privilegia confirmat. Anno 1119, Oct. 31.
[Collection des Cartulaires, t. III, 260, Paris, 1841, 4o.]

CALIXTUS episcopus, servus servorum Dei, dilecto filio LAMBERTO Sithiensis monasterii abbati, ejusque successoribus regulariter substituendis in perpetuum.

Justis votis assensum praebere justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum Petri et Pauli specula positi, Deo auctore, [Col. 1133B] conspicimur. Proinde, dilecte in Christo fili Lamberte abbas, tuis petitionibus annuentes, beati Bertini Sithiense monasterium, quod in Tarvannensi parochia situm est, cui, Deo auctore, praesides, sub tutela et protectione sedis apostolicae suscipimus, et contra pravorum hominum nequitiam auctoritatis hujus privilegio communimus. Statuimus enim universa ad idem monasterium legitime pertinentia vobis vestrisque successoribus quieta semper et illibata conservari, videlicet comitatus de omnibus terris quas Sanctus Bertinus habet in castellaria de Broburg, sicut Balduinus comes, per manum Joannis, episcopi, vobis concessit, et de omnibus terris quae per secessum maris, sive ex palustribus locis proveniunt, in omnibus videlicet parochiis quas Sanctus [Col. 1133C] Bertinus habet in praedicta castellaria; duas garbas decimae, et de omnibus berquariis atque vaccariis decimationem, sicut Balduinus, comes Insulanus, vobis concessit, et omnia quae idem suo scripto confirmavit; molendina in atrio monasterii vestri constructa, terram de Culhem et Flechmel et Helescolke, quas per episcopum derationastis. Praeterea concordiam illam, quae facta est ante praedictum venerabilem Joannem, episcopum, inter vos et Everardum, clericum, videlicet de altari de Helcin et capellis ejus, omnino ratam censemus. In Tarvannensi quoque parochia, ecclesiam nuncupatam Oxelare et Warnestim et Haveskerke, altare de Merchem, ecclesiam de Eggafridi capella; in Tornacensi parochia, ecclesiam de Coclara, de Ruslethe et de Runbecca, [Col. 1133D] cum capellis suis, ecclesiam de Lisgnege et de Snelgerkeke, et de Hermingehem et de Bovenkerke; in Attrebatensi parochia, altare de Anesin; in Coloniensi, ecclesiam de Fresquena et Wildestorp; in Belvacensi, terram Hubertuisin dictam, cum omnibus suis pertinentiis seu appendiciis, terram quoque Clarembaldi de Lustingehem, terram quam comes Robertus, pro animae suae remedio et filii sui Willelmi, vobis dedit; similiter berquariam quam comes Balduinus, qui in monasterio vestro sepultus est, adhuc vivens vobis dedit, et quam Carolus ei, in comitatu succedens, legali donatione concessit; item berquariam pro commutatione villae Ostresele datam, [Col. 1134A] et duas portiones decimae de Brucsele. Omnes etiam decimationes annuatim, fratrum industria colligantur, ne sub censualitate, occasione dationis, res vestrae inquietentur vel impediantur. Curtes quoque monasterii ita libere in dispositione fratrum manere sancimus, ut nullus pro eisdem servandis quidquam juris haereditarii habeat. Ipsum praeterea monasterium, juxta praedecessorum nostrorum Victoris, Urbani, Paschalis papae sanctiones et privilegia, loco eidem collata, in sua plenius libertate ac immunitate perpetuo conservetur, adeo ut nulli, nisi Romano pontifici, salva tamen episcopi Tarvannensis canonica reverentia, in aliquo respondeat, quandiu illic regularis ordinis vigor ac disciplina permanserit. Porro abbatem in eodem monasterio, non alium, praeesse [Col. 1134B] censemus, nisi quem fratres communi consensu, vel fratrum pars sanioris consilii, secundum Dei timorem et beati Benedicti Regulam, elegerint. At haec religioni vestrae concedimus, in communi parochiae interdicto, divina officia, clausis januis, celebrare. Decernimus ergo ut nulli omnino hominum liceat idem monasterium temere perturbare, et caetera omnia usque in finem, ut supra, in privilegio Paschalis papae (sub num. 344).

Ego Calixtus, catholicae Ecclesiae episcopus, subscripsi.

Datum Remis, per manum Grisogoni, sanctae Romanae Ecclesiae diaconi cardinalis ac bibliothecarii, secundo Kal. Novembris, indictione tertia decima [(18) 1Kb] , Incarnationis Dominicae anno millesimo centesimo [Col. 1134C] nono decimo, pontificatus autem domni Calixti II papae anno primo.



XLI. Ecclesiae Cameracensis privilegia confirmat. (Anno 1119, Oct. 31.)
[Mémoire de M. de Choiseul contre le magistrat de Cambrai, pièce VIII, teste LEGLAN, Glossaire de l'ancien Cambrésis, p. 131.]

. . . . . . . . . . . . . . . . . . . . Datum Remis per manum Grisogoni S. Romanae Ecclesiae diac. cardinalis ac bibliothecarii, II Kal. Novembr., indict. XIII, Incarnationis Dominicae anno 1119, pontificatus autem domni Calixti secundi papae anno primo.



XLII. Ad clerum et populum Hildesheimensem. (Anno 1119, Oct. 31.)
[Edidit JAFFÉ, Regesta pontif. Rom., cum hac mentione: »In tabular., reg. Hannover.---Misit H. Sudendorff.«]
[Col. 1134D]

Hildenensis [leg. Hildesheimensis] Ecclesiae clero et populo, salutem et apostolicam benedictionem.

Audita et cognita obedientiae vestrae constantia, quam in canonica electione vestri episcopi habuistis, apprime gavisi sumus. Idcirco dilectionem vestram litteris praesentibus duximus visitandam, monentes atque praecipientes, ut in Romanae semper Ecclesiae et vestri episcopi obedientia persistatis. Nos enim [Col. 1135A] in concilio Remis habito canonicam electionem et liberam consecrationem fratris nostri B[ertholdi], episcopi vestri, cum archiepiscopis, episcopis, abbatibus et cuncto clero approbavimus et auctoritate apostolica roboravimus. Si qui ergo vel ex clero vel ex populo canonicae vestrae electioni nondum consenserunt, commoniti a nobis id ipsum sentire vobiscum non differant, ne in sua pertinacia permanentes ecclesiasticae subjaceant ultioni.

Data Remis II Kal. Novembris.



XLIII. G[isleberto] archiepiscopo Turonensi mandat ut litteras sequentes ad [Henricum] Anglorum regem deferat, adhibitoque G[aufredo] archiepiscopo Rothomagensi, Thomam [leg. Thurstanum] archiepiscopum Eboracensem regi diligenter commendet. (Anno 1119, Oct.-Nov.)
[Monastic. Anglic. III, 144.]
[Col. 1135B]

CALIXTUS episcopus, servus servorum Dei, venerabili fratri GISLEBERTO Turonensi archiepiscopo, salutem et apostolicam benedictionem.

Quia devotionis tuae dilectionem, et fidelitatis constantiam in beati Petri servitio saepius probatam agnovimus, ejus tibi negotium potissimum duximus committenda; siquidem prudentiam tuam pro venerabilis fratris nostri Thomae Eborum archiepiscopi causa, ex fratrum nostrorum consilio, nostra volumus legatione perfungi, in quo quanta nobis et Romanae Ecclesiae injuria irrogetur ipse, ut credimus, non ignoras. Tuam itaque, frater charissime, sollicitudinem [Col. 1135C] exoramus, atque praecipimus, ut illas quas pro eodem fratre nostro Th. dirigimus litteras in Northmannia, ad regem Anglicum deferas, et primo earum traditioni regem ipsum vice nostra tu et confrater vester G. Rothomagensis archiepiscopus, quem in hujus allegationis exsecutione tibi socium exhibemus convenire, diligentissime studeatis. Eumque instantius deprecamini, ut in praedicti fratris nostri restitutione, ita matris suae Romanae Ecclesiae preces exaudiat, quatenus verus ejus filius. . . . . .



XLIV. Ad Henricum Anglorum regem. (Anno 1119, Oct.-Nov.)
Monastic. Anglic. III, 144
.

[(19) 1Kb] . . . . . servorum Dei charissimo in [Col. 1135D] Christo filio, HENRICO illustri et glorioso Anglorum regi, salutem et apostolicam benedictionem.

Saepe jam dilectionem tuam, pro venerabili fratre nostro Thoma [(20) 1Kb] Eborum archiepiscopo, verbis et litteris monuisse meminimus, et nihil adhuc in ejus negotio de honore Dei et Ecclesiae apud te valuimus impetrare. Unde graviori profecto correptione dignus fueras; sed quia duplici te dilectione complectimur, personae tuae, ad praesens, in exsecutione justitiae duximus indulgendum. Caeterum confratris nostri R. Cantuariensis archiepiscopi contemptum omnino [Col. 1136A] diutius tolerare non possumus, et a dominis enim felicis memoriae Paschalis et Gelasii praedecessoribus nostris, et nobis ipse commonitus, nec electo Eboracensis Ecclesiae absque professionis exactione manus imponere, nec pro eodem negotio nostrae noluerit audientiae praesentare. Et ipsi ergo episcopale atque sacerdotale officium interdicimus et in matrice Cantuariensi Ecclesia; necnon et Eborum propria parochia tota divina omnia celebrari officia, et sepulturam mortuis prohibemus praeter infantium baptisma, et morientium poenitentias, donec praedictus frater noster Thomas, Eborum Ecclesiae restituitur, manere in ea quietius dimittatur. Si enim praedictus dominus noster Paschalis papa eum adhuc in electione positum ab Eborum Ecclesia nullatenus [Col. 1136B] passus est, nos consecratum jam, per Dei gratiam, nostris, tanquam beati Petri manibus, exsulare prorsus pati, nec possumus, nec debemus.



XLV. Bulla de privilegiis monasterii Sanctae Mariae Josaphat in dioecesi Carnotensi. (Anno 1119, Nov. 1.)
[BALUZ., Miscell. ed. Luc., III, 13.]

CALIXTUS episcopus, servus servorum Dei, dilecto filio GIRARDO abbati monasterii Sanctae Mariae Josaphat juxta Leugas, in Carnotensi videlicet parochia siti, ejusque successoribus regulariter substituendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur [Col. 1136C] effectum. Proinde nos, dilecte in Christo fili Giralde abbas, tam tuis quam venerabilis fratris nostri Gaufridi Carnotensis episcopi petitionibus annuentes, Beatae Mariae monasterium, cui Deo auctore praesides, in apostolicae sedis tutelam excipimus, et contra pravorum hominum nequitiam auctoritatis nostrae privilegio communimus. Statuimus enim ut quaecunque bona, quascunque possessiones idem coenobium in praesenti legitime possidet, sive in futurum largiente Deo juste ac canonice poterit adipisci, firma tibi tuisque successoribus et illibata permaneant. Ecclesiam scilicet Sancti Martini de Operatorio, et ecclesiam Sancti Arnulfi, cum decimis et terra quam dedit Goslenus de Leugis. Nulli ergo [Col. 1136D] omnino hominum liceat idem monasterium temere perturbare, aut ejus possessiones auferre, vel ablatas retinere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Salva nimirum Carnotensis episcopi canonica reverentia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino [Col. 1137A] judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus catholicae Ecclesiae episcopus.

Datum Remis per manum Grisogoni S. R. E. diaconi cardinalis ac bibliothecarii, Kal. Novembris, indictione XII, Incarnationis Dominicae anno 1119, pontificatus autem domini Calixti II papae anno primo.



XLVI. Decretum a Gaufrido episcopo Carnot. adversus Simoniam latum confirmat. (Anno 1119, Nov. 2.)
[Gall. Christ. VIII, inst. 318.]
[Col. 1137B]

CALIXTUS episcopus, servus servorum Dei, venerabili fratri Gaufrido Carnotensi episcopo, salutem et apostolicam benedictionem.

Quae religionis honestate perspecta in Dei Ecclesia statuuntur, inconcussa debent stabilitate servari. Si quidem, frater in Christo charissime, de commissa tibi Ecclesia omnem Simoniacam expellere desiderantes pravitatem, assensu decani, praecentoris, subdecani, succentoris, et caeterorum praelatorum [Col. 1137C] Ecclesiae statuisti, congregatione fratrum id ipsum approbante atque unanimiter postulante, ut nec decanus, nec praecentor, nec subdecanus, nec succentor, nec ulla alia ecclesiastica persona, vel canonicorum quisquam de honoribus ecclesiae, vel praebendis quidquam exigat vel accipiat, vel per se, vel per suppositam manum: nullus eorum qui canonici fiunt pro praebenda quidquam det vel promittat, aut per se similiter, aut per suppositam manum, neque post decessum praelatorum, qui nunc in ecclesia vestra vivunt, ullus vel decanus, vel praecentor, vel subdecanus, vel succentor in locum ipsum statuatur, quousque in communi capitulo liquido juret pro officio suo nihil dedisse vel promisisse, quousque etiam juret se pro praebendis nihil exacturum vel accepturum, [Col. 1137D] aut per se, aut per suppositam manum: similiter post decessum simplicium canonicorum, qui modo in Carnotensi ecclesia vivunt, nullus in locum eorum canonicus sufficiatur, nisi ante in communi capitulo juret, vel tutor suus pro eo, si ipse infra annos fuerit, se pro praebenda nihil dedisse aut promisisse, nec per se, nec per suppositam manum. Hanc igitur constitutionem ad honorem Dei et animarum salutem a fraternitate tua provisam, nos praestante Deo, auctoritate sedis apostolicae confirmamus, et ratam in posterum permanere sancimus, etc.

Datum Remis per manum Crisogoni sanctae Romanae Ecclesiae cardinalis ac bibliothecarii, IV Nonas Novembris, indictione XIII, Incarnationis Dominicae [Col. 1138A] anno 1119, pontificatus domini Calixti II anno primo, etc.



XLVII. Monasterium Springirsbacense et ejus discipli tam confirmat. (Anno 1119, Nov. 4.)

[Hujus privilegii mentio tantum exstat apud JAFFÉ, Regesta Rom. pont., p. 531, cum hac clausula: »In tabulario Confluentino. Ex schedis Pertzii.«]



XLVIII. Ad Morvanum Venetensem et Brictium Nannetensem episcopos.---Ut abbatem Rotonensem per districtionem canonicam compellant ad reddendam pecuniam abbati Kemperlegiensi debitam. (Anno 1119, Nov. 9.)
[Dom BOUQUET, Recueil, XV, 231.]
[Col. 1138B]

CALIXTUS episcopus, servus servorum Dei, venerabilibus MORVANO Venetensi, BRICTIO Nannetensi, episcopis, salutem et apostolicam benedictionem.

Nuper Herveo Rotonensi abbati mandavimus ut pecuniam quam monasterio Sanctae Crucis de Kemperlegio injuste abstulit, juxta datum a confratre nostro Gerardo Engolismensi, tunc apostolicae sedis legato, judicium, dilatione seposita, restitueret, aut super hoc responsurus, Remis se nostro conspectui praesentaret. Caeterum, cum ipse ad Remense concilium pervenisset infecto negotio remeavit, insuper (quod gravius est) culpam suam, uti accepimus, per comitis nititur defendere potestatem. Unde fraternitati vestrae praecipimus ut eum ex parte nostra [Col. 1138C] commoneatis quatenus abbati Sanctae Crucis usque ad proximas Epiphaniae octavas eamdem pecuniam integre reddat, alioquin vos tandiu in abbatem ipsum et in abbatiam, et in obedientias ejus quae in vestris dioecesibus sitae sunt, districtionem canonicam imponatis, donec ipse in nostra praesentia et nobis de contemptu, et abbati de illatis injuriis satisfaciat.

Data Remis, V Idus Novembris.



XLIX. Monasterii S. Remigii Remensis privilegia confirmat. (Anno 1119, Nov. 10.)
[MARLOT, Metropol. Rem., II, 271.]

CALIXTUS episcopus, servus servorum Dei, dilecto in Christo filio ODONI, abbati venerabilis monasterii [Col. 1138D] S. Remigii, quod est secus urbem situm, ejusque successoribus regulariter substituendis in perpetuum.

Apostolicae sedis auctoritate compellimur pro universarum Ecclesiarum statu satagere, etc. Statuimus ut quaecunque bona largiente Deo poteritis adipisci, firma haec vobis et illibata permaneant, in quibus haec duximus exprimenda: ecclesiam S. Mariae quae sita est extra muros castelli, cui Regitestis vocabulum est, cum omnibus ad eam pertinentibus, sicut eam venerabilis frater noster Rodulfus Remensis archiepiscopus a comite Hugone dimissam vestro monasterio contulit; ecclesiam S. Timothei cum parochia Burgi et appendiciis ad Burgum . . . . . . censum Codiciaci castri sexaginta solidorum, mansiones [Col. 1139A] Ponti Vidulari in alodio Sancti Remigii sitas, quas Fridericus, ejusdem loci institutor, vestro monasterio contulit. Decernimus ergo ut nulli omnino hominum liceat idem coenobium temere perturbare, etc.

Datum Remis per manum Chrisogoni S. R. E. diaconi cardinalis ac bibliothecarii, IV Idus Novemb., indict. XIII, Incarnat. 1119, pontificatus domini Calixti II papae anno II.



L. Abbatiae S. Amandi seu Elnonensis, ordinis Sancti Benedicti privilegia libertatis et immunitatis concedit. (Anno 1119, Nov. 20.)
[MIRAEUS, Opp. diplom. II, 1155.]

[Col. 1139B] CALIXTUS episcopus, servus servorum Dei, dilecto in Christo BOVONI, abbati venerabilis monasterii S. Amandi, quod Elnonense dicitur, ejusque successoribus regulariter substituendis in Christum.

Et divinis praeceptis instruimur, et apostolicis monitis informamur, ut pro ecclesiarum statu impigro vigilemus affectu.

Quamobrem, dilecte in Christo fili Bovo abbas, tuis petitionibus accommodamus assensum, et Elnonense monasterium, cui Deo auctore praesides, ubi ejusdem beati Amandi corpus requiescere creditur, apostolicae sedis privilegio communimus.

Statuimus enim ut quaecunque bona, quascunque possessiones, idem locus concessione pontificum, liberalitate principum, oblatione fidelium, vel aliis [Col. 1139C] justis modis in praesenti possidet, sive in futurum largiente Deo juste atque canonice poterit adipisci, firma vobis vestrisque successoribus, et illibata sub B. Petri tuitione permaneant.

In quibus haec propriis duximus nominibus adnotanda, villam videlicet Elnonem cum appendiciis suis ab omni saecularium dominio liberam, sicut a religiosis regibus Dagoberto, Pippino, Carolo, Ludovico, et comite Balduino cognoscitur emancipata.

In pago Laudunensi, cellam Barisiacum cum famulis et appendiciis suis.

In pago Cameracensi Braccolum, Novam Villam, Haltiacum cum appendiciis suis.

In pago Hainonensi Guariniacum, Moncelz, Scalpouz [Col. 1139D] cum appendiciis suis.

In pago Ostrebatensi, Diptiacum, Ferinium, Scaldinium, Lurcium, Ruoth cum familia et appendiciis suis.

In pago Tornacensi Guillelmel, Frigidum Montem, Hertinium, Bovinias, Rumam, Spiere Holtein, cum appendiciis suis.

In pago Bracbatensi Herinias, Sein, Allenium, Varcinium, Anuinium, Securiacum, Vilare, Novas Domus, terras de Germinio, Milam, Rodam. Baceroth cum appendiciis suis.

In Flandriis, terras de Bonarda, de Roslare, de Ledda, de Hardoia, de Guinguiniis, de Marchengen, de Lapiscura, de Holscherca, de Berneiam, de Lecca, cum familia et appendiciis suis.

[Col. 1140A] In Testerepo alodium singulis annis solvens viginti tres libras.

In Brugis capellam S. Amandi.

Super flumen Mosam villam Haringas cum familia, ecclesia, et appendiciis suis.

Super flumen Renum terras de Sulla et de Bogarda.

Porro altaria quae in diversis parochiis possessione legitima possidetis ab omni personatu libera vobis vestrisque successoribus in perpetuum servanda censemus; salvis nimirum consuetis episcoporum vel episcopalium ministrorum obsoniis.

In episcopatu Noviomensi altare de Sancto Martino, altare de cella, de Rongi, de Ruma, de Guillelmel, de Frigido Monte, de Hertinio, de Marchengen, [Col. 1140B] de Guinguiniis, de Bernean, de Sedelegien, de Bichengen, de Ledda.

In episcopatu Laudunensi, cellam Barisiaci cum altari S. Remigii.

In episcopatu Cameracensi altare de Nova Villa cum appendiciis suis, altare de Gariniaco, de Scalpous, de Guariniaco cum appendiciis suis, de Villari, de Anuinio, de Lombisiaco.

In Atrebatensi, altare de Bulcinio, de Masten, de Helenuna, de Lurcio, de Scaldinio cum appendiciis suis, de Ruoth, de Ditiaco cum appendiciis suis, de Bulciniolo, decimam anguillarum apud Bulcem, et piscatorem unum in vivario.

Quidquid praeterea libertatis, quidquid tuitionis et immunitatis per authentica praedecessorum nostrorum [Col. 1140C] sanctae memoriae Martini et Paschalis II Romanorum pontificum privilegia monasterio vestro collatum; quidquid etiam venerabilis fratris nostri, Rodulphi Remensis archiepiscopi, scripto ad petitionem illustris memoriae nepotis nostri comitis Balduini de injustis consuetudinibus quas praepositus villae abdicavit, de duobus diebus trium generalium placitorum relaxatis, de obstaculo apud Tuns, de divisione silvae Sancti Amandi, et silvae praefati comitis Balduini, paternae provisioni indultum est, vobis vestrisque successoribus confirmamus. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis [Col. 1140D] vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura.

Obeunte te nunc hujus loci abbate, vel tuorum quolibet successorum, nullus ibi quolibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris de suo vel de alieno, si oportuerit, collegio, secundum Dei timorem, et beati Benedicti Regulam elegerint, a dioecesano episcopo sine exactione et pravitate qualibet ipsius et clericorum ejus per Dei gratiam consecrandum.

Missas sane publicas in eodem monasterio per episcopum fieri, vel stationes aut ordinationes aliquas [Col. 1141A] celebrari praeter abbatis ac fratrum voluntatem, omnimodis prohibemus, ne in servorum Dei recessibus, popularibus occasio praebeatur ulla conventibus.

Ad haec adjicimus ut nulli personae facultas sit idem monasterium invadere, vel vim invasionis inferre, quandiu ejusdem monasterii fratres regulariter vivere et abbati regulariter electo secundum sanos usus Ecclesiae obedire curaverint.

Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata [Col. 1141B] iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen

Locus + sigilli.

Ego Calixtus catholicae Ecclesiae episcopus.

Datum Belvaci, per manum Grisogoni sanctae Romanae Ecclesiae diaconi cardinalis ac bibliothecarii, XII Kalend. Decemb., indict. XIII, Incarnat. Dominicae anno 1119, pontificatus autem domni Calixti secundi papae anno primo.



LI. Radulfum Dunelmensem, R[adulfum] Orcadensem, Joannem Glascuensem et universos per Scotiam episcopos, Ecclesiae Eboracensis suffraganeos, hortatur ut T[hurstano] archiepiscopo Eboracensi, per ipsum consecrato, obediant. (Anno 1119, Nov. 20.)
[Monasticon Anglic., III, 146.]
[Col. 1141C]

CALIXTUS episcopus, servus servorum Dei, venerabilibus fratribus RADULFO Dunelmensi, R. Orcadensi, JOANNI Glerguensi, et universis per Scotiam episcopis, Eboracensis Ecclesiae suffragantibus, salutem et apostolicam benedictionem.

Ad hoc disponente Deo, sedis apostolicae cura nobis commissa est, ut Ecclesiarum omnium sollicitudinem [Col. 1141D] gerere debeamus; ea propter divinae destinationi nostrae metropolis Eborum Ecclesiae paterna benignitate compassi sumus; et venientem ad nos venerabilem fratrem Thomam ipsius electum benigne suscepimus; atque ad archiepiscopum, cooperante Domino, consecravimus; pallii quoque insigne, pontificalis videlicet officii plenitudinem, secundum consuetudinem apostolicae sedis ei concessimus. Non enim fratribus vestris rationabile visum est, ut pro illa confratris vestri R. Cantuariensi archiepiscopo querimonia diutius vacare Eboracensis debeat Ecclesia; praecipue cum fratrem frequenter ab apostolica sede commonitus nulla ei causa hac voluerit reverentiam exhibere: vestrae itaque fraternitati, praesentium litterarum auctoritate, [Col. 1142A] praecipimus, ut praedictum fratrem nostrum Thomam tanquam metropolitanum vestrum diligere et honorare attentius procuretis, eique in posterum omni occasione seposita debitam obedientiam et reverentiam deferatis.

Datae Belvaci XII Kalend. Decembris.



LII. Litterae Norwegiae regibus porrectae pro admissione Radulphi Orcadensium episcopi. (Anno 1119.)
[Monast. Angl. tom. III, pag. 145.]

CALIXTUS episcopus, servus servorum Dei, dilectis in Christo filiis AISTANO et SIWARDO Norwegiae regibus, salutem et apostolicam benedictionem.

Ab ipso fidei Christianae principio Ecclesiae Dei [Col. 1142B] per principum munificentiam in temporalibus excreverint, et Dominus quidem honorificantes se honorificabit, et eorum potentiam abundantius dilatabit. Ea propter, filii in Christo charissimi, dilectionem vestram litteris apostolicis visitantes, rogamus vos et admonemus in Domino, ut filium nostrum Orcadensium episcopum, canonice ut accepimus electum, et in metropoli sua Eboraca ecclesia consecratum, benigne suscipiatis, ab injuria defendatis, et in episcopatu suo manere quietius faciatis.



LIII. Monasterii S. Martini de Campis Parisiensis possessiones et privilegia confirmat. (Anno 1119, Nov. 27.)
[Bullar. Cluniac., p. 39.]
[Col. 1142C]

CALIXTUS episcopus, servus servorum Dei, dilecto in Christo filio MATTHAEO, priori monasterii Sancti Martini, quod de Campis dicitur, salutem et apostolicam benedictionem.

Sicut injusta poscentibus nullus est tribuendus effectus, sic legitima desiderantium non est differenda petitio. Proinde nos, dilecte in Christo fili Matthaee prior, tuis petitionibus annuentes, Beati Martini monasterium, cui auctore Deo ex venerabilis fratris nostri Pontii Cluniacensis abbatis institutione praesides, praesentis decreti auctoritate munimus, statuentes ut quemadmodum caetera Cluniacensis membra semper sub apostolicae sedis tutela [Col. 1142D] permaneat. Cuncta etiam quae in praesenti duodecima indictione eidem loco pertinere videntur, quieta vobis semper et integra permanere sancimus, videlicet in pago Parisiensi decimam ejusdem praefati monasterii Sancti Martini, et altare et decimam de Callevio. In suburbio Parisiacae urbis, ecclesiam Sancti Jacobi cum parochia. Prope monasterium Sancti Martini capellam Sancti Nicolai. Infra urbem in vico qui dicitur Judaeorum, furnum quemdam, et ad magnum pontem duo molendina. Ecclesiam Sancti Dionysii de monte Martyrum cum capella quae ad Sanctum Martyrium appellatur. Nusiellum villam cum ecclesia et atico, et omnibus appendiciis suis. Rusiacum villam quam dedit Anselmus dapifer. Apud Taverniacum et Turnum et Moncellum, hospites et [Col. 1143A] vineas, et census et silvam Castanearum, ex dono Odonis comitis de Corbolio, et aliam silvam de Castaneis juxta eamdem sitam, ecclesiam de Erigniaco. Apud Pontisaram castrum, de dono regio, et Radulfi Delicati, et Guarnerii Silvanectensis, hospites, censum et terras. Apud vallem Joiaci terram, censum et hospites, ex dono cujusdam monachi Berengarii, concedente Osmundo de Calvo monte et villam Castaneum cum ecclesia et decima, et terram de Puteolis et altare de Fontaneto. Altare, ecclesiam, aticum et decimam de Esven. Altare, aticum, et decimam de Campaniaco. Ecclesiam de Doctmonte cum appendiciis suis. Altare de Ermenonvilla. Ecclesiam de Duniaco et molendina, et caetera quae ibi sunt Sancti Martini. Apud pontem Ebali curtem et [Col. 1143B] terras. Ceurentium villam cum appendiciis suis, et ecclesiam ejusdem villae, cum capella et decima de Luriaco. Bonseias cum ecclesia et appendiciis suis. Apud Nuseium Siccum, terram et censum. Et apud Clerici terram et censum, et Penthinum cum ecclesia et appendiciis suis, et Roveredum cum circumjacentibus terris. Apud Luuram in Parisiaco, ecclesiam cum atico. Apud Gornacum castrum monasterium Sanctae Mariae cum omnibus appendiciis suis. Villam Nuseium cum omnibus appendiciis suis. Maiatlas cum ecclesia et appendiciis suis. Decimam de Atiliaco. Villam Confluentiam cum ecclesia et appendiciis. Apud Sanctum Marcellum terram quam dedit Cleophas monachus. Apud Vitriacum villam, domum, torcular, vineas et censum, et molendinum de Arcoilo. [Col. 1143C] Apud Clamardum, ecclesiam, terram, vineas et censum. Apud Sanctum Clodoaldum, terram quae Alnetus dicitur cum appendiciis suis. In monte Savias et monte Martyrum, torcularia et vineas. In Carnotensi pago ecclesiam de Bonnella, cum atrio, et hospitibus, et omnibus appendiciis suis. Visanis villam cum ecclesia et appendiciis suis. Bolovillam cum appendiciis suis. Et Escun et Olan montem, et villam Goucolum cum ecclesia et decima. Apud Meudonvillam, hospites et terras. Apud Capellam, hospites et terras, Rodenisvillam, cum ecclesia et appendiciis suis. Apud Carnotum, in burgo Sancti Caralni, hospites et censum. Apud villam quae Tabula dicitur, censum denariorum et decimam de Beveriis. Apud Crisperias, ecclesiam et decimam et hospites. Villam Bault. [Col. 1143D] Sanctum Hilarium cum ecclesia et appendiciis suis. Gordum de Pissiaco. Apud Medendam de transverso per aquam de singulis navibus tres obolos, ex dono Gervasii dapiferi et concessione Philippi regis. Apud Miliacum castrum, et Contiacum decimum diem in reditu Pedagii partem, videlicet praefati Gervasii. In Aurelianensi pago, Hyenvillam cum ecclesia et tota parochia de Puteacio, et decimum mercatum cum omnibus appendiciis suis, et altare de Novavilla. In Senonensi pago, villam et atrium de Pringi et Novas. Apud Conam, ecclesiam et atrium cum appendiciis suis. In Suessionensi pago, villam quae Sancta Gemma dicitur, cum ecclesia et appendiciis suis, et terram de monte Aldonis. In Meldensi [Col. 1144A] pago, Anetum villam cum ecclesia et atrio et appendiciis suis. In Laudunensi pago, Disiacum villam, et alodium de Branna cum appendiciis suis. In Noviomensi pago, ecclesiam de Castro, quod Capii dicitur, cum appendiciis suis. Altare de Heldicurte, et altare de Bevelone. In Ambianensi pago, ecclesiam de Signiaco cum appendiciis suis. Apud Arenas castrum ecclesiam Beatae Mariae cum appendiciis suis. Apud Ruam, Vertunum et Waben redditus salis et aquarias piscium. In Tarvanensi pago, altare de Feurentiaco cum appendiciis suis. In Belvacensi pago apud Bellum montem ecclesiam sancti Leonori cum appendiciis suis, et decimam de mediana curte. Apud Nusiacum terram et censum. Apud Mervacum, villam, altare, atrium et decimam, cum appendiciis [Col. 1144B] suis, et altare Sancti Audomari cum appendiciis suis. Apud Belvacum ecclesiam Sancti Pantaleonis. Apud Montiacum Sanctae Opportunae, ecclesiam ejusdem sanctae cum appendiciis suis. In Silvanectensi pago monasterium Sancti Nicolai de Aciaco cum appendiciis suis. Apud Lorvillare, ecclesiam, atrium, decimam et hospites. In Anglia apud Londoniam, terram censualem et hospites, ex dono Radulfi de Juin, ex concessione Henrici regis. Apud castrum Barnastabale, ecclesiam cum appendiciis suis. Et caetera quae praedecessorum nostrorum sanctae memoriae Urbani papae et Paschalis II privilegiis continentur. Quaecunque praeter ea a quibuslibet de suo jure eidem loco collocata sunt, vel in futurum conferri contigerit, firma semper et [Col. 1144C] illibata permaneant, tam a te quam ab aliis qui per Cluniacenses abbates eidem loco praepositi fuerint, possidenda, regenda ac perpetuo possidenda. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam scieas, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate [Col. 1144D] careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen

Ego Calixtus catholicae Ecclesiae episcopus.

Datum apud Sanctum Dionysium, per manum Grisogoni sanctae Romanae Ecclesiae diaconi cardinalis ac bibliothecarii, V Kalend. Decembris, indict. XIII, Incarnationis Dominicae anno 1119, pontificatus autem domni Calixti II papae anno primo.



LIV. Bulla pro Pacano abbate et monachis B. Mariae Stampensis. (Anno 1119, Dec. 4.)
[FLEUREAU. Les Antiquitez de la ville et du duchez d'Estampes. Paris, 1683, 4o, p. 491.]
[Col. 1145A]

CALIXTUS episcopus, servus servorum Dei, dilectis filiis PACANO abbati et B. Mariae Stampensis ecclesiae canonicis tam praesentibus quam futuris in posterum.

Officii nostri nos hortatur auctoritas ut Ecclesiarum quieti attentius providere, et suum cuique jus integrum conservare, in quantum permiserit Dominus, debeamus. Siquidem clamores vestros accepimus [Col. 1145B] adversus eos qui parochianos vestros sine assensu vestro sepelire contumaciter praesumebant. Vestris igitur et charissimi filii nostri Ludovici gloriosi Francorum regis precibus incitati, ad ecclesiae vestrae quietem et libertatem per Dei gratiam conservandam, statuimus, et auctoritate apostolica prohibemus, ne cuiquam praeter assensum vestrum, parochianos vestros, milites seu alios, liceat sepelire. Praeterea vobis, vestrisque successoribus in perpetuum confirmamus ecclesiam Sancti Basilii et molendinum in burgo situm, et caetera omnia, quae concessione pontificum, liberalitate regum, oblatione fidelium, vel aliis justis modis ecclesia vestra in praesenti possidet vel in futurum largiente Domino juste atque canonice poterit adipisci. [Col. 1145C] Nulli ergo hominum facultas sit, ausu temerario, vestram ecclesiam perturbare, aut vestras bonas consuetudines immutare, possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione ac gubernatione concessa sunt, usibus omnimodis profutura, salva Senonensis archiepiscopi reverentia. Si quis igitur in futurum, ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate [Col. 1145D] cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis ergo eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Datum Senonis per manum Grisogoni, sanctae Romanae Ecclesiae diaconi cardinalis ac bibliothecarii, II Nonas Decembris, indictione XII, Incarnationis Dominicae anno 1119, pontificatus autem domni Calixti II papae anno I.



LV. Ad Josceranum Lingonensem episcopum.---Judicem eum constituit controversiae, quae est inter abbatem S. Petri Vivi Senonensis, et Molismensem. (Anno 1119, Dec. 5.)
[MANSI, Concil., XXI, 196.]
[Col. 1146A]

CALIXTUS episcopus, servus servorum Dei, JOSCERANNO Lingonensium episcopo, salutem et apostolicam benedictionem.

Abbatis Arnaldi, et fratrum monasterii Sancti Petri Vivi, querelam accepimus, quod eis Molismensis et Remensis abbates quasdam possessiones jamdiu a beati Petri monasterio possessas, injuste abstulerint. Unde fraternitati tuae praecipimus ut longa dilatione seposita canonicam eis justitiam facias, [Col. 1146B] nec monasterio eidem obesse permittas, quod secundum antiquam terrae consuetudinem instrumenta sine impressione sigilli composita declarantur.

Data Senonis Nonis Decembris



LVI. Ad monachos S. Viventii de Verzeio.---Jubet sub poenis interdicti, ut priorem de monasterio Cluniacensi recipiant. (Anno 1119, Dec. 7.)
[Dom BOUQUET, Recueil, XV, 252.]

CALIXTUS episcopus, servus servorum Dei, Verziacensis monasterii monachis et familiae, salutem, si obedierint, et apostolicam benedictionem.

Charissimi filii nostri Petri [(21) 1Kb] Cluniacensis abbatis et fratrum ejus querelam accepimus, quod recipere [Col. 1146C] priorem de Cluniacensi monasterio recusetis, cum locus vester jam per triginta fere annos priorem tantum de domo eadem habuerit: in quo profecto magnum vobis et vestrae generare Ecclesiae detrimentum. Cum enim paci et religioni intendere debeatis, in dissensione et scandalo permanetis. Per praesentia igitur scripta vobis praecipiendo mandamus, ut usque festum proximum B. Thomae priorem de Cluniacensi recipiatis coenobio, ejusque debitam, sicut hactenus factum est, obedientiam praebeatis. Alioquin nos extunc ecclesiarum vobis introitum interdicimus, et in vestro monasterio divina prohibemns officia celebrari.

Datum Altissiodori, VII Idus Decembris



LVII. B[enedictum] episcopum Lucensem rogat ut homines ad sese venientes vel ab ipso redeuntes praesidio firmo muniat. A. priorem et ecclesiam S. Frigdiani commendat. (Anno 1119, Dec. 11.)
[BALUZ., Miscell. ed. Luc. IV, 588.]
[Col. 1146D]

CALIXTUS episcopus, servus servorum Dei, venerabili fratri B. Lucano, episcopo salutem et apostolicam benedictionem.

Sicut aliis jam litteris dilectioni tuae mandavimus, nos te sicut fratrem in Christo charissimum diligere, et in quantum permiserit Dominus; honorare optamus. [Col. 1147A] Rogamus autem fraternitatem tuam ut secundum datam tibi a Deo prudentiam ejus ecclesiam praecipue hoc studeas tempore adjuvare, et ad nos venientes vel a nobis redeuntes personas patriam illam secure conduci facias: rogamus praeterea dilectionem tuam, ut filium vestrum A. priorem S. Frigdiani, et ejus ecclesiam pro B. Petri reverentia, et dilectione vestra studeas amplius diligere et juvare. Idem enim locus specialiter B. Petri tutela et protectione consistit, et nos deesse ei nec possumus nec debemus.

Datum Altissiodori, III Idib. Decembris.



LVIII. Ad Stephanum abbatem Cisterciensem.---Cisterciensis monasterii capitula confirmat. (Anno 1119, Dec. 23.)
[MANSI, Concil., XXI, 190.]
[Col. 1147B]

CALIXTUS episcopus, servus servorum Dei, charissimis in Christo filiis STEPHANO venerabili Cisterciensis monasterii abbati et ejus fratribus, salutem et apostolicam benedictionem.

Ad hoc in apostolicae sedis regimen, Domino disponente, promoti conspicimur, ut ipso praestante religionem augere, et quae recta atque ad salutem animarum statuta sunt nostri debeamus auctoritate officii stabilire. Idcirco, filii in Christo charissimi, petitioni vestrae charitate debita impertimur assensum, et religioni vestrae paterno congratulantes affectu, Dei operi quod coepistis manum nostrae [Col. 1147C] confirmationis apponimus. Siquidem consensu et deliberatione communi abbatum et fratrum monasteriorum vestrorum, et episcoporum, in quorum parochiis eadem monasteria continentur, quaedam de observatione Regulae B. Benedicti, et de aliis nonnullis quae ordini vestro et loco necessaria videbantur, capitula statuistis: quae nimirum ad majorem monasterii quietem, et religionis observantiam, auctoritate sedis apostolicae petitis confirmari. Nos ergo vestro in Domino profectui congaudentes, capitula illa et constitutiones auctoritate apostolica confirmamus, et omnia in perpetuum rata permanere decernimus. Illud nominatim omnimodo prohibentes, ne abbatum aliquis monachos vestros sine regulari commendatione suscipiat. Si qua igitur ecclesiastica [Col. 1147D] saecularisve persona nostrae confirmationi et constitutioni vestrae temeritate aliqua obviare praesumpserit, tanquam religionis et quietis monasticae perturbatrix, auctoritate beatorum Petri et Pauli et nostra, donec satisfaciat, excommunicationis [Col. 1148A] gladio feriatur. Qui vero conservator exstiterit, omnipotentis Dei et apostolorum ejus benedictionem et gratiam consequatur. Interdicimus autem ne quis conversos laicos professos vestros ad habitandum suscipiat.

Ego Calixtus catholicae Ecclesiae episcopus confirmavi, et subscripsi.

Datum Sodoloci per manum Chrysogoni sanctae Romanae Ecclesiae diaconi cardinalis ac bibliothecarii, decimo Kal. Januarii, indict. XII, Incarnationis Dominicae millesimo centesimo decimo nono, pontificatus autem domini Calixti II papae anno primo.



LIX. Brunonem archiepiscopum Trevirensem liberum declarat ab omni potestate legati, nisi a latere dirigatur. (Anno 1120, Jan. 3.)
[HONTHEIM, Hist. Trevir., I, 504.]
[Col. 1148B]

CALIXTUS episcopus, servus servorum Dei, venerabili fratri BRUNONI Trevirensi archiepiscopo, salutem et apostolicam benedictionem.

Consuetudo sedis apostolicae, et ipse rationis ordo exposcit, ut sapientes religiosasque personas et Romanae Ecclesiae obedientiae devotas existentes honorare amplius ac diligere debeamus. Proinde, frater dulcissime, postulationi tuae clementer annuimus, et personam tuam dilectionis brachiis amplectimur, et eam a cujuslibet legati potestate absolvimus, nisi forte a nostro latere dirigatur; confidimus [Col. 1148C] enim in Domino, quia de sapientia ac religione tua et Deo ac Ecclesiae honor magnus utilitasque proveniat.

Data Cluniaci III Nonas Januarii [(22) 2Kb] .



LX. Brunoni archiepiscopo metropolitanum jus aliaque prisca ornamenta constabilit. (Anno 1120, Jan. 3.)
[HONTHEIM., ibid.]

CALIXTUS episcopus, servus servorum Dei, venerabili fratri BRUNONI Trevirensi archiepiscopo, salutem et apostolicam benedictionem.

Dignitatem vel Ecclesiae vel personis per authentica praedecessorum nostrorum privilegia traditam, [Col. 1148D] nos quoque inconvulsam, praestante Deo, volumus conservari. Illud igitur dignitatis, illud honoris, quod Trevirensi Ecclesiae ac praedecessoribus vestris de sede apostolica est collocatum, nos ejusdem sedis auctoritate, cooperante Domino, stabilimus, et legitimum [Col. 1149A] perpetuumque manere sancimus, ut videlicet Trevirensis Ecclesia super tres civitates Metim, Tullum et Virdunum metropolis habeatur, et ipsarum civitatum episcopi eam matrem ac magistram, salva in omnibus Romanae Ecclesiae auctoritate ac reverentia, recognoscant. Porro tibi tuisque legitimis successoribus, frater in Christo charissime, usum pallii confirmamus, et ex apostolicae sedis liberalitate jumento purpura instrato per constitutas ecclesiae stationes vehi, atque ante vos crucem deferri concedimus, sicut et praedecessores nostros tuis constat praedecessoribus concessisse.

Ego Calixtus Ecclesiae catholicae episcopus.

Ego Lambertus Ostiensis episcopus.

Datum Cluniaci per manum Crysogoni S. R. E. diaconi cardinalis ac bibliothecarii, III Nonas Januarii, [Col. 1149B] ind. XIII, Incarn. Dom. 1120, pontificatus autem domini Calixti II papae anno I [(23) 2Kb] .



LXI. *Hospitalem domum a Brunone, archiepiscopo Trevirensi, conditam Confluentiae ante ecclesiam S. Florini, conservari jubet. (Anno 1119, Jan. 3.)

[GUNTHER, Cod. diplom. Rheno-Mosell., I, 169.]



LXII. Ad Vol[ricum] Constantiensem episcopum.---Ut Schafhusensibus restituat praedium per vim ablatum. (Anno 1120, Jan. 3.)
[NEUGART, Cod. diplom. Alem., II, 46.]

[Col. 1149C] CALIXTUS episcopus, servus servorum Dei, venerabili fratri Vo. episcopo et canonicis Constantiensis Ecclesiae, salutem et apostolicam benedictionem.

Scafhusenses fratres agitatam diu querimoniam repetere non desistunt. Conqueruntur enim quod praedium a Tuotone illo eis oblatum per violentiam auferatis [(24) 1Kb] . Praecipimus ergo dilectioni ergo vestram ut eis aut praedium ipsum in pace et quiete reddatis, aut si quid in eo juris habere confiditis, opportuno loco et tempore ad exsequendam justitiam veniatis. Verumtamen illud nobis honestius et utilius videretur, si quisque quod suum est, sine scandalo et sicut fratres condecet, obtineret. Etsi enim Tuoto ille in apostasiam lapsus sit, et contra honorem Dei et [Col. 1150A] salutem animae suae retrorsum abierit, nulla tamen ratione permittitur ut ea quae libere ac sponte obtulerat, debuerit abstulisse.

Data Cluniaci III Non. Jan. [(25) 1Kb] .



LXIII. Privilegium pro monasterio S. Salvatoris Schaffnaburgensis. (Anno 1120, Jan. 3.)
[Udalric. Bamberg. Cod., n. 300, ap. ECCARD Corp. hist., II, 299.]

CALIXTUS episcopus, servus servorum Dei, dilecto in Christo filio N. Schaffusensi abbati ejusque successoribus regulariter substituendis in perpetuum.

Commissi nobis officii nos hortatur auctoritas pro [Col. 1150B] ecclesiarum statu satagere et quae recte statuta sunt stabilire: primum, fili charissime N. abbas, tuis per charissimum fratrem N. Trevirensem arehiepiscopum petitionibus annuendum esse censuimus, ut venerabile S. Salvatoris monasterium cui Deo auctore praesides, quod videlicet ab N. quondam comite apud villam N. sub honore omnium sanctorum aedificatum et B. Petro in jus perpetuum oblatum est, ad exemplar praedecessorum nostrorum sanctae memoriae Gregorii VII et Urbani II pontificum Romanorum apostolicae sedis privilegio muniremus, per praesentis igitur privilegii paginam, apostolica auctoritate statuimus, ut quaecunque possessiones, quaecunque bona eidem monasterio, vel a praedicto N. sive N. comitibus vel aliis fidelibus [Col. 1150C] de suo jure oblata sunt, aut in futurum, Domino largiente, offerri vel quibuslibet justis modis acquiri contigerit, firma tibi tuisque successoribus et illibata permaneant. Nulli ergo omnino hominum liceat praefatum coenobium temere perturbare, vel ejus possessiones seu res caeteras auferre, oblatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Obeunte te nunc ejusdem loci abbate, vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu vel fratrum pars consilii sanioris secundum beati Benedicti regulam [Col. 1151A] elegerint. Extremi olei confectio, consecrationes altarium seu basilicarum, ordinationes clericorum et caetera ad episcopale officium pertinentia ab episcopo Constantiensi, in cujus estis dioecesi, accipietis, si tamen catholicus est, et gratiam et communionem apostolicae sedis habuerit, et si ea gratis ac sine pravitate voluerit exhibere; alioquin liceat vobis catholicum quem malueritis, adire antistitem et ab eo consecrationum sacramenta suscipere. Sepulturam quoque ipsius monasterii liberam omnino decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Sane cellas Beatae Agnetis et Beatae Mariae occasione qualibet ac monasterii vestri proprietate per te vel successores [Col. 1151B] tuos vel quemlibet alium subtrahi vel alienari, et eorum bona temere aut violenter auferri, vel imminui penitus prohibemus, et si qua forte ablata sunt sub divini obtestatione judicii reddi praecipimus. Mansuro praeterea in perpetuum decreto sancimus, ut nulli omnino viventium liceat in vestro monasterio aliquas proprietatis conditiones, non haereditarii juris, non advocatiae, non investiturae, neque cujuslibet potestatis, quae libertati et quieti fratrum noceat, vindicare: sed abbas cum fratribus advocatum sibi, quem perspexerit utiliorem, instituat, et si oportuerit, amoto eo alium tertium providebit. Laicos seu clericos saeculariter viventes ad conversionem suscipere nullius episcopi vel praepositi condictio vos inhibeat. Porro decimas, quae a laicis [Col. 1151C] detinentur, pertinentes ecclesiis, quas habetis vel habebitis, si eas recuperare, annuente Domino, potueritis, vestris perpetuo usibus mancipandas absque omni contradictione episcoporum censemus, salva episcopali reverentia. Illud etiam capitulo praesenti subjungimus, ut nulli episcoporum facultas sit, sine Romani pontificis licentia, loca vestra vel monachos interdictioni vel excommunicationi subjacere. Ad indicium autem perceptae a Romana Ecclesia libertatis auri unciam quotannis Lateranensi palatio persolvetis. Si qua igitur deinceps ecclesiastica saecularisve persona, hujus privilegii paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, [Col. 1151D] reamque se divino judicio existere de perpetrata iniquitate cognoscat, atque a sacratissimo corpore et sanguine Dei ac Domini Redemptoris nostri Jesu Christi aliena fiat, et in extremo examine districtae ultioni subjaceat. Cunctis autem cidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Cluniaci per manum Grisogoni sanctae Ecclesiae Romanae diaconi cardinalis ac bibliothecarii, III Nonarum Januarii, indictione XVI, Incarnationis Dominicae anno 1120, pontificatus autem domni Calixti II papae anno primo.



LXIV. Ad Hugonem Antissiodorensem episcopum.---Facultatem ei tribuit conferendi ecclesiis canonicorum et monachorum ecclesias quas laici obtinuerant. (Anno 1120, Jan. 3.)
[BOUQUET, Recueil, XV, 232.]
[Col. 1152A]

CALIXTUS episcopus, servus servorum Dei, venerabili fratri HUGONI Antissiodorensi episcopo, salutem et apostolicam benedictionem.

Religiosis fratrum nostrorum desideriis non solum favere, sed ad ea debemus ipsorum animos incitare. Desideras siquidem, frater charissime, ut quaedam episcopatus tui ecclesiae ad honorem Dei per ejus gratiam regulariter ordinentur. Nos itaque bonae voluntati tuae paterno gratulantes affectu, tibi licentiam [Col. 1152B] indulgemus in commissis tibi ecclesiis, in quibus videlicet clerici saeculares sunt, canonicos regulares vel monachos religiosos de ecclesiis parochiae tuae ordinandi. Praeterea magnam de tua religione fiduciam obtinentes, liberam tibi, dictante justitia, concedimus facultatem conferendi ecclesiis regularium fratrum canonicorum, sive monachorum in tua parochia existentium ecclesias quasdam, quas injuste laici consueverant obtinere. Ad haec fraternitati tuae canonicam majoris ecclesiae ordinationem ac dispositionem nec non et caeterarum episcopatus tui ecclesiarum, auctoritate sedis apostolicae confirmamus, ut videlicet tam ecclesiae quam monasteria debitam tibi tanquam Patri et magistro reverentiam prorsus exhibeant, sicut etiam tuis catholicis praedecessoribus [Col. 1152C] exhibuisse noscuntur. Si quis autem adversus haec audaci temeritate proruperit, donec satisfecerit, ecclesiasticae satisfaciat ultioni.

Data Cluniaci, III Nonas Januarii, indict. XIII.



LXV. Privilegium Calixti papae, quo confirmatur decretum concilii Bellovacensis de discordia inter Guillelmum episcopum Catalaunensem et canonicos Cheminonenses, quibus Richardus Albanensis episcopus immunitatem nimiam indulserat. (Anno 1120, Jan. 5.)
[Gall. Christ. X, instr. 162.]

CALIXTUS episcopus, servus servorum Dei, ALARDO abbati et ejus fratribus in ecclesia Beati Nicolai [Col. 1152D] regularem vitam professis, tam praesentibus quam futuris in perpetuum.

Locum vestrum et Beati Nicolai ecclesiam in silva Luviz confrater noster bonae memoriae Richardus Albanensis episcopus, tunc apostolicae sedis in partibus illis vicarius, ab aedificationis exordio, sicut ex scripto ejus comperimus, in apostolicae sedis possessionem jusque suscepit, ecclesiam et atrium benedixit, et ab omnium episcoporum jure emancipavit: quod domnus praedecessor noster sanctae memoriae Paschalis papa decreti sui auctoritate firmavit. Cum autem nos in Galliarum partibus pro Ecclesiae servitio moraremur, coram nobis et fratribus nostris apud Belvacum a te querimonia facta est, pro eo quod frater noster Guillelmus Catalaunensis episcopus [Col. 1153A] locum ipsum in ejus parochia constitutum vehementius infestaret; unde fratres nostri qui nobiscum aderant eumdem episcopum charitate debita convenerunt, ut aut ab infestatione illa desisteret, aut, si se in causa hac praegravatum crederet, plenariam a nobis justitiam accepturus, quiete atque pacifice gravamen suum exponeret. Tunc ille tanquam vir religiosus et sapiens, accepto fratrum suorum qui secum erant consilio, ad honorem Dei et apostolicae sedis reverentiam, si quid minus in praedicti loci et ecclesiae oblatione fuerat se completurum episcopali benignitate respondit. In nostra ergo et fratrum nostrorum Cononis Praenestini, Lamberti Ostiensis, Leodegarii Vivariensis, Clarembaldi Silvanectensis, et Petri Belvacensis, episcoporum, [Col. 1153B] et cardinalium Bosonis Sanctae Anastasiae, et Joannis Sancti Chrysogoni, presbyterorum; Petri, Sanctorum Cosmae et Damiani; Gregorii, S. Angelii; Chrysogoni, Sancti Nicolai, et Romani, Sanctae Mariae in Porticu, diaconorum praesentia, idem venerabilis frater Guillelmus Catalaunensis episcopus saepedictum locum et ecclesiam Sancti Nicolai in silva Luviz, in jus proprium et omnimodam libertatem beato Petro et ejus Ecclesiae Romanae concessit, et in manu nostra omnem deinceps calumniam inde refutavit; nos vero ejus dulcedinem ac benevolentiam attendentes, tam ipsi quam ipsius catholicis successoribus, clericorum ad sacros ordines promotiones, chrismatis et olei dationem, si gratis ac sine pravitate voluerint exhibere, concessimus: alioquin [Col. 1153C] liceat vobis catholicum quem malueritis adire antistitem, et ab eo eadem sacramenta suscipere. Sane de presbytero qui populum regere debebit, statuimus ut a canonicis electus episcopo praesentetur, et ab eo curam animarum suscipiat, eique inde rationem reddat, et vocatus ad synodum ejus vadat.

Universa igitur, prout superius distincta sunt, nos auctoritate sedis apostolicae confirmamus, et illibata futuris temporibus confirmari sancimus. Praeterea praedicti domini nostri Paschalis papae vestigia subsequentes, vitae canonicae ordinem quem secundum beati Augustini regulam professi estis, cooperante Domino roboramus, et ne cui post professionem exhibitam proprium quid habere, neve [Col. 1153D] sine abbatis vel congregationis licentia claustri cohabitationem deserere liceat, interdicimus. Obeunte te nunc ipsius loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem providerint regulariter eligendum, electus a Romano pontifice confirmetur. Sepulturam quoque ipsius loci liberam esse censemus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Porro terra circa ecclesiae vestrae ambitum sita, sicut in scripto Hugonis comitis continetur, tota usque ad Cotem, Calcis Furnum, vallem Rainaldi, campum Durfosson, viam Barrensem Sancti Verani [Col. 1154A] super aqua Chimenon, stirpam Fulcradi, extremum rivulum Braydis, Francvadum quod est in aqua Brosson, et ultra sedem Hilduini quantum est jactus balistae, et tota terra Culmontis cum aqua et lignis, seu caeteris usibus, sic in vestro semper jure ac successorum vestrorum quieta et libera conservetur, ut nulli liceat hominum praeter vestram illic voluntatem operis aliquid exercere, nec episcopis vel quibuslibet ecclesiarum ministris facultas sit de ipsius terrae frugibus, quae domus vestrae laboribus colitur, decimas aut terragium exigere, vel molestias irrogare: villam etiam adjacentem in ea quae a praedicto comite concessa et scripto firmata est libertate permanere decernimus. Ad haec universa praedia et bona quae vel inpraesentiarum legitime possidetis, [Col. 1154B] vel in futurum concessione pontificum, liberalitate principum, vel oblatione fidelium juste atque canonice poteritis adipisci, firma vobis vestrisque successoribus et illibata permaneant; in quibus ecclesiam Sanctae Oeildis cum omnibus ad eam pertinentibus proprio duximus nomine adnotandam.

Nulli ergo hominum liceat saepedictam ecclesiam temere perturbare, aut ejus possessiones auferre, vel ablatas retinere, minuere, vel temerariis ausibus fatigare; sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Ad indicium autem juris ac possessionis Romanae Ecclesiae, necnon et libertatis vestrae, decem Catalaunensis monetae solidos quotannis Lateranensi palatio persolvetis. [Col. 1154C] Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, [Col. 1154D] amen.

    Ego Calixtus catholicae Ecclesiae episcopus signavi.
    Ego Lambertus episcopus Ostiensis interfui et signavi.
    Ego Petrus diaconus cardinalis Sanctorum Cosmae et Damiani, interfui et signavi.
    Ego Gregorius diaconus cardinalis S. Angeli, interfui et signavi.
    Ego Romanus diaconus cardinalis Sanctae Mariae in Porticu, interfui et signavi.


Data Cluniaci per manum Chrysogoni sanctae Romanae Ecclesiae cardinalis ac bibliothecarii, Nonis Januarii, indictione XIII, Incarnationis Dominicae [Col. 1155A] anno 1120, pontificatus autem domni Calixti II papae anno primo.



LXVI. Monasterii Vizeliacensis immunitatem et possessiones confirmat. (Anno 1120, Jan. 12.)

[Hujus privilegii mentio tantum exstat apud Mabillonium, Annal. ord. Ben., t. VI, p. 46.]



LXVII. Ad B[erardum] Matisconensem et G[ualterium] Cabilonensem episcopos.---Significat se Trenorciensis monasterii altaria consecrasse, et coemeterium benedixisse. (Anno 1120, Jan. 14.)
[MANSI, Concil., XXI, 205.]

[Col. 1155B] CALIXTUS episcopus, servus servorum Dei, venerabilibus B. Matisconensi, et G. Cabilonensi, episcopis, salutem et apostolicam benedictionem.

Dilectioni vestrae notum fieri volumus, quia nos nuper Trenortium venientes, abbatis et fratrum ejusdem loci petitionibus altaria consecravimus, coemeterium benediximus; ibique aquam benedictam fundentes, terminos circumquaque poni praecepimus. Infra quos videlicet terminos, sicut per cruces juxta terrae consuetudinem distinctae sunt, captiones, depraedationes, assultus, vel aliquid hujusmodi fieri et prohibuimus, et penitus prohibemus. Si quis igitur huic nostrae constitutioni contraire audaci temeritate praesumpserit, a divinis officiis, [Col. 1155C] donec satisfecerit, suspendatur: quicunque vero observator exstiterit, omnipotentis Dei, et apostolorum ejus, benedictionem et gratiam consequatur.

Datum Matiscone, XIX Kal. Febr., indict. XIII.



LXVIII Ad canonicos Matisconenses.---Adversus vastatores villae de Monte Godino. (Anno 1120, Jan. 14.)
[MANSI, Concil., XXI, 214.]

CALIXTUS episcopus, servus servorum Dei, dilectis filiis Matisconensis Ecclesiae canonicis, salutem et apostolicam benedictionem.

Villam de Monte Godino ad vestram ecclesiam [Col. 1155D] pertinere, et per vestrum ministerium dispensari audivimus. Caeterum milites quidam locum illum occasione depraedantur, quos auctoritate litterarum praesentium commonemus, ut a devastatione illa et inquietatione desistant. Quod si contemptores exstiterint, et ipsi ac fautores eorum tandiu ab ecclesiarum liminibus sequestrentur, et in terris eorum divina officia interdicantur, praeter infantium baptismata et morientium poenitentias: donec aut Lugdunensium archiepiscopi, de cujus [Col. 1156A] parochia locus est, aut vestri episcopi judicio, satisfaciant.

Data XIX Kalend. Februarii.



LXIX. A[delberto] abbati Schafhusensi significat se monasterii tutelam suscepisse. (Anno 1120, Jan. 14.)
[NEUGART, Cod. diplom. Aleman. II, 46.]

CALIXTUS episcopus, servus servorum Dei, dilectis filiis A. Scaphusensi abbati et ejus fratribus, salutem et apostolicam benedictionem.

Suggerentibus nobis venerabili fratre notro B. [(26) 1Kb] Treverensi archiepiscopo et Hu. [(27) 1Kb] scholastico, ecclesiam vestram et bona ejus in beati Petri tutelam et protectionem suscipientes scriptorum nostrorum [Col. 1156B] munimine roboravimus et venerabili fratri nostro Vo. Constantiensi episcopo super ea, quae inter eum et vos agitur, querimonia litteras misimus [(28) 1Kb] . Idcirco nobis minus competens visum est, vestrae iterum ecclesiae per fratrem vestrum M. privilegium destinare, aut alias de eadem querimonia litteras replicare. Illud autem omnino petimus et rogamus ut pro nobis et pro catholicae Ecclesiae unitate orationes ad Deum assiduas effundatis, et in illa, quae Christus est, unitate attentius maneatis. Rogamus etiam, sicut aliis jam litteris rogavimus, ut nobis unum ex vestris fratribus dirigatis, qui et Teutonicam linguam noverit et Latinam.

Data Matiscone [(29) 1Kb] XVIII Kal. Febr.



LXX. Parthenonis Pulchriloci privilegia confirmat. (Anno 1120, Jan. 23.)
[DE LA MURE, Hist. ecclés. de Lyon, p. 300.]

CALIXTUS episcopus, servus servorum Dei, dilectae filiae PETRONILLAE abbatissae monasterii Sanctae Mariae de Fonte Ebraudi, et ejus sororibus, salutem et apostolicam benedictionem.

Quae divini amoris intuitu a quibusque fidelibus, de suo jure Dei Ecclesiis offeruntur, inconvulsa debent illibataque servari.

Siquidem filius noster Lugdunensis Ecclesiae archidiaconus Theotardus, et camerarius Chotardus, Pontius canonicus, nec non et viri nobiles Bonus Par cum uxore sua Tubelle ac filiis, et Dalmaticus [Col. 1156D] cum filiis suis Dalmatio et Pontio, divina gratia inspirante, praedium suum qui antiquitus Mons Chotardi, nunc vero Pulcher Locus appellatur, vestro monasterio contulerunt.

Volumus praeterea et praecipimus quod dona quae fecit Gandemarus Carpinellus annuente uxore, et Joanne fratre suo, pro remedio animarum suarum in provincia vocata de Fores integra in posterum remaneant et inconcussa.

Quod nimirum donum venerabilis frater noster [Col. 1157A] Humbaldus Lugdunensis archiepiscopus, cum praedicto archidiacono nostra petiit auctoritate firmari.

Nos ergo eorum petitionibus annuentes, praedicti praedii donationem, cum ecclesia quae in eo constructa est et caetera quae a supradictis personis seu a quibuslibet viris de jure suo ei collocata sunt, aut in futurum largiente Deo conferri contigerit, praesentis scripti pagina vestro monasterio confirmamus.

Nulli ergo omnino hominum facultas sit supradictum locum, et quae ad eum pertinent a vestri coenobii unitate ac subjectione subtrahere, possessiones ejus auferre, vel ablatas retinere vel minuere, sed omnia integra conserventur, ancillarum [Col. 1157B] Dei et pauperum usibus profutura.

Ego Calixtus catholicae Ecclesiae episcopus confirmavi.

Datum Lugduni per manum Chrisogoni, sanctae Romanae Ecclesiae diaconi cardinalis ac bibliothecarii, X Kal. Februarii, Incarnationis Dominicae anno 1120, pontificatus autem domni Calixti papae II anno primo.



LXXI. Ad Marbodum episcopum Redonensem.---De sententia excommunicationis prolata in abbatem et monachos S. Melanii. (Anno 1120, Febr. 5.)
[BALUZ., Misc. III, 14.]

CALIXTUS episcopus, servus servorum Dei, venerabili [Col. 1157C] fratri MARBODO Redonensi episcopo, salutem et apostolicam benedictionem.

Prudentiae tuae gratias agimus quod datam super abbatem Sancti Melanii et monachos pro contumacia sua excommunicationis sententiam firmiter hactenus observasti. Rogamus autem et praecipimus ut et deinceps id ipsum facias, donec canonicis secundum mandatum nostrum plenarie revestitis, abbas ipse cum monachis et cum canonicorum testificatione ad nos veniat, et de contemptu nostro Ecclesiae judicio satisfaciat.

Data Viennae Nonis Februarii.



LXXII. Privilegium pro monasterio S. Mariae Bonaevallis. (Anno 1120, Febr. 7.)
[MANRIQUE, Annal. Cisterc., I, 94.]
[Col. 1157D]

CALIXTUS episcopus, servus servorum Dei, dilectis filiis JOANNI abbati monasterii Sanctae Mariae de Bonavalle, et ejus fratribus tam praesentibus quam futuris in perpetuum.

Etsi nos universis Ecclesiae filiis debitores ex apostolicae sedis benevolentia existimamus, vobis tamen propensiori convenit charitatis studio providere. In Viennensis siquidem Ecclesiae adhuc regimine positi, sapientium ac religiosorum virorum consilio locum vestrum elegimus, et vos assensu charissimi filii nostri Stephani Cisterciensis abbatis, de ipso venerabili ac religioso Cisterciensi monasterio assumptos, in eo statuimus ut ibi deinceps religionis monasticae [Col. 1158A] disciplina, protegente Domino conservetur. Vestris ergo, filii in Christo charissimi, petitionibus annuentes, vos et praedictum locum vestrum sub apostolicae sedis tutela suscipimus, et vestra omnia beati Petri patrocinio communimus; confirmamus insuper vobis omnem terram quae Bonus Fons nominatur, mansum Asueni, cum terris et silvis Sinconis militis de Bellovisu, Garini de Pineto, Guillelmi de Castellione . . , mansum de Ribato ex concessione Guillermi abbatis Sancti Theodorici, et fratrum ejus, etc., etc. Decernimus, itaque ut nemini liceat vos et vestrum monasterium temere perturbare, aut possessiones ejus auferre, vel ablatas retinere, minuere, vel temerariis vexationibus fatigare, sed omnia integra et illibata conserventur eorum pro [Col. 1158B] quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo, tertiove commonita, si non congrua satisfactione emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 1158C] Ego Calixtus Ecclesiae catholicae episcopus.

Datum Viennae per manum Grisogoni, sanctae Romanae Ecclesiae diaconi cardinalis ac bibliothecarii, VII Idus Februarii, indictione tertia, Incarnationis Dominicae anno millesimo centesimo vicesimo.



LXXIII. Ad Umbaldum archiepiscopum Lugdunensem.---Adversus vastatores villae de Monte Godino. (Anno 1120, Febr. 10.)
[MANSI, Concil., XXI, 214.]

CALIXTUS episcopus, servus servorum Dei, charissimo et venerabili fratri UMBALDO Lugdunensi archiepiscopo, salutem et apostolicam benedictionem.

[Col. 1158D] Venerabilis fratris nostri B. episcopi et ecclesiae Matiscensis ad nos querela pervenit, quod parochiani tui, videlicet Wicardus de Anton. et Guido incatenatus Matiscensis Ecclesiae in villa de Monte Godino gravamen et injurias inferre non desinunt, locum ipsum pravis exactibus affligentes. Unde fraternitati tuae injungimus ut eos diligenter commoneas, quatenus aut res ecclesiasque liberas dimittant, aut in tua vel ipsius Matiscensis episcopi curia inde justitiam faciant. Quod si contempserint, tu de eis, tanquam de sacrilegis, plenam pro tui officii debito justitiam exsequaris.

Data Viennae, IV Idus Februarii.



LXXIV. Bulla pro monasterio Sancti Cucuphatis in regione Vallensi. (Anno 1120, Febr. 13.)
[MARCA, Marca Hispanica, Appendix, p. 1253.]
[Col. 1159A]

CALIXTUS episcopus, servus servorum Dei, dilecto filio ROLANDO abbati venerabilis monasterii Sancti Cucuphatis martyris Octovianensis ejusque successoribus regulariter substituendis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Ea propter, dilecte in Domino fili Rotlande, tuis piis postulationibus clementer annuimus, et praefatum monasterium [Col. 1159B] Sancti Cucuphatis martyris, quod ad jus et proprietatem beati Petri nullo medio pertinere dignoscitur, in quo divino mancipati estis obsequio, ad exemplar praedecessorum nostrorum Sylvestri, Joannis, Benedicti, et Urbani papae II, Romanorum pontificma, sub beati Petri et nostra protectione suscipimus et praesentis scripti privilegio communimus. Decernimus itaque ut monasterium praefatum tam in capite, quam in membris, et quascunque possessiones et quaecunque bona in praesenti possidet vel acquisiturum est, firma ei et integra sub jure et ditione beati Petri pleno jure perpetuo conserventur, in primis statuentes ut ordo monasticus secundum Deum et beati Benedicti Regulam in eodem monasterio jugiter observetur, in quibus [Col. 1159C] possessionibus et bonis haec propriis nominibus duximus exprimenda. Locum ipsum in quo praefatum monasterium situm est in villa ipsius coenobii, et castrum Octovianum de Fruneto, vel de Aqualonga, item castro Ricarli, vel de Cirtulo et de Sancto Emeterio, vallem de Gausach et de Campiniano cum decimis et primitiis, aquis, terminis, et montibus universis, alodia, et possessiones de Budigiis et de Aculione, sicut Oto abbas emit, et domum de Rivosicco cum possessionibus suis, alodia et possessiones cum aquis et molendinis quae sunt in castro de Rivorubeo; monasterium Sanctae Caeciliae de monte Ferrato cum ecclesiis Sancti Felicis et Sancti Joannis de Vocarisses, monasterium Sancti Pauli [Col. 1159D] extra muros Barcilonae, cum alodio quod ibi obtulit Giribertus et uxor ejus, monasterium Sancti Salvatoris de Breda cum podio de monte Sirtille; monasterium Sancti Laurentii cum ecclesia Sancti Stephani in monte ejusdem et cum ecclesia Sancti Stephani de Castella, cum possessionibus dictorum monasteriorum; ecclesiam Sancti Petri et Sancti Severi integriter de Octaviano; ecclesiam Sancti Vincentii de Aqua Alba, cum ipsa dominicatura, ecclesias Sancti Stephani et Sanctae Mariae Palatii de intra moenia cum villare de Caberictibus integriter, et de villa Tort, et villam Sancti Stephani et Beatae Mariae cum fabricis ejusdem et cum decimis et primitiis eisdem pertinentibus; capellam Sancti Genesii et Sanctae Eulaliae de Tapiolas cum decimis [Col. 1160A] et primitiis; et dominicaturam de valle Gregoria integriter, capellas Sancti Cucuphatis de Rifano et Sancti Atiscli de Vilanzir et Sancti Martini et Sancti Romani de monte Cathano, Sanctae Margaritae de Buada, cum dominicaturis ipsarum, ecclesias Sancti Stephani de palatio Auzito, Sancti Felicis de Castella, Sancti Sebastiani de monte Majori cum ipso monte Sanctae Mariae de Toldello, Sancti Felicis de villa Mylanis, cum dominicaturis ipsarum, et cum decimis et primitiis, capellas Sanctae Mariae Fontisrubei, cum alodio quod ibi obtulit Geraldus Mironis, Sancti Ementerii, Sanctae Mariae de Gausach, et Sancti Laurentii de Fonte Calciato, cum possessionibus ipsarum; ecclesias Sanctae Mariae cum castro de Feles, Sanctae Mariae de Monasteriolo, Sancti Petri de Masquefa, [Col. 1160B] cum castro de Sancta Cruce de Palatio, Santae Mariae de Capellatiis, Sanctae Mariae de Aqualata, Sanctae Mariae de Clariana, cum castro et cum dominicaturis, et cum decimis et primitiis pertinentibus dictarum ecclesiarum, capellas Sancti Sylvestri de Valzano, Sancti Cucuphatis de Moja, Sancti Cucuphatis de Garrigiis, Sancti Benedicti de Spicellis, Sancti Stephani de Castelleto, et Sancti Petri de Vim, cum dominicaturis, possessionibus, et cum decimis et primitiis ipsarum, ecclesias Sancti Juliani et Sanctae Mariae de Sancta Oliva cum ipso castro, et Sancti Salvatoris; Sancta Maria de Calderio cum ipso castro, cum stagnis et aquis, et Sancti Vincentii et Bartholomaei de Albipryana, cum ipso castro, cum terminis et possessionibus, decimis et primitiis ejusdem [Col. 1160C] pertinentibus; ecclesias Sancti Sepulcri, et Sanctae Mariae de Amposta, et castrum de Ripa de Cascayo cum ecclesia, cum stagnis et aquis, villis, possessionibus universis, cum decimis et primitiis, cum Algena Dertosae, ab aqua de Uticona usque in extrema villa de Alcozer, sicut in instrumentis commissionum generalium continetur, capellas Sancti Martini, Sancti Felicis, Sancti Genesii, quae sunt ad ipsam curtem de Fagio, et Sancti Felicis de castro fidelium, cum dominicaturis ipsarum, ecclesia Sancti Quirici, et Sancti Petri de Cortentibus cum decimis et primitiis integriter et possessionibus, alodia et possessiones. Denique hortos, vineas, aquam in civitate Barcilonensi, et in dominicaturis de provinciana, de Sancto Baudilio, de Lupricato in plurimis [Col. 1160D] locis, de Sancto Joanne de Pinu de Sanctis, de Sarriano, de Galiffa, de duodecimo, de Cervilione, hortos comitales, sicut domnus comes dimisit jam dicto monasterio; de Orta, de Palomar, de Bitulona, cum manso abbatiali, cum pariliatis ejusdem, dominicaturas de Massanis, de Gerunda, de Corniliano, de Molleto, de Ficana, de Pedrenchs, cum capella de palatio Auzito, castrum de Malleato, de Pulchrovicino, dominicaturas de Plegamans, de Calidis, de Laura, de Castellar, de Minorisa, de Ausona, de Garnisas, cum capella quae ibi est, alodia et possessiones quae sunt in castro de Tarracia, in Lizano superiori et inferiori, in Corrono superiori et inferiori, in Samalus, in Laroxa in pluribus locis, in [Col. 1161A] monte Cathano, et in radicibus montis Cathani versus orientem, juxta fluvium Bisancii, et de alia parte versus meridiem et circum inter montem et villam Rafiam vel Calciatam, alodia et possessiones de turribus bisibus de castro Fontisrubei, de Carol, de Priniana, de monte Acuto, de Castro Viti, de Messana de monte Superbo, de castro Olerdulae, alodia et possessiones sive pertinentia quae sunt in episcopatu Barchinonensi, Gerundensi, Vicensi, Minoricae, Dertusensi, cum universis ad monasterium pertinentibus superius datis praefato monasterio. Confirmamus quoque decimas et primitias, oblationes, defunctiones, redditus ad monasterium vestrum pertinentes in supradictis ecclesiis vel extra, parochiis, castris, dominiis, sive in aliis locis quae ante [Col. 1161B] triginta annos monasterium vestrum praedecessorum nostrorum, regum, comitum, episcoporum, clericorum vel aliorum hominum concessione, largitione, donatione, emptione et venditione (possidet), nos in perpetuum cum omnibus supradictis vestris usibus omnino quietas, integras et immunes conservari censemus. Decernimus vero ut nulli omnino hominum liceat praefatum monasterium vestrum temere perturbare aut invadere, aut ejus possessiones auferre, vel ablatas retinere, vel injuste datas vel alienatas suis usibus vindicare, minuere, vendere, male alienare, vel temerariis vexationibus fatigare; sed si quae vero aliter quam dictum est factae fuerint, eas penitus irritas esse censensus. Statuimus [Col. 1161C] vero ut nullus unquam regum, nullus episcoporum, nullus hominum, in quolibet ordine et ministerio sit constitutus, audeat moleste causis ejusdem monasterii incumbere nec homines illorum per ullam causam distringere, sed, ut superius legitur, tibi tuisque successoribus detinendum et Dei cum timore regendum. Sepulturam ejusdem loci liberam omnino esse decernimus, ut illorum qui illic sepeliri deliberaverint devotioni et extremae voluntati, nisi forte excommunicati fuerint, nullus obsistat. Obeunte te nunc loci hujus abbate vel tuorum quolibet successorum, nullus ibi qualibet subreptionis astutia praeponatur, nisi quem fratres communi consensu vel fratrum pars consilii sanioris secundum Dei timorem et beati Benedicti regulam elegerint. Electus autem [Col. 1161D] a dioecesano episcopo consecretur, si quidem gratiam atque communionem apostolicae sedis habuerit, et si gratis ac sine omni pravitate vel aliquo dolo vel retentu id voluerit exhibere. Alioquin ad matrem suam Ecclesiam Romanam vel ad Romanum pontificem recurrat, aut ab alio quem maluerit episcopo catholico de speciali mandato nostro sine aliquo strepitu consecretur. Eadem auctoritate de ordinationibus fratrum clericorum suorum, de chrismate, de oleo, de altarium sive basilicarum decernimus consecratione. Statuimus quod abbas possit clericos suos interdicere, corrigere, et excommunicare, si causa evidens exstiterit, Deum tamen prae oculis [Col. 1162A] habendo. Baptisma vero assuetum monasterio et suis ecclesiis confirmamus. Et si abbas vel monachus vel qualiscunque clericus vel laicus, ipsius monasterii et suis ecclesiis ab archiepiscopo vel a dioecesano episcopo, vel a quibuscunque praesulibus vel personis ecclesiasticis juste vel injuste interdictus vel excommunicatus fuerit, a nostra apostolica auctoritate exinde permaneat absolutus. Decernimus itaque ut sicut idem monasterium cum moenibus suis specialiter beati Petri juris et proprietatis existit et in eo hactenus est observatum, nulli nisi Romano pontifici fas sit ipsum interdicto supponere aut excommunicationis vinculo innodare. Ad indicium autem hujus a sede apostolica praestitae protectionis et debitae libertatis, pro ecclesia Sancti Pauli [Col. 1162B] singulis annis bysantium unum Lateranensi palatio persolvetis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

[Col. 1162C] Ego Calixtus catholicae Ecclesiae episcopus, subscripsi

Datum Romae [(29*) 1Kb] per manum Grisogoni sanctae Romanae Ecclesiae diaconi cardinalis ac bibliothecarii, XVII Kal. Martii, indictione XIII, anno Incarnationis Dominicae millesimo centesimo vicesimo, pontificatus autem domni Calixti II papae anno secundo.



LXXV. Ecclesiae S. Joannis Vesontionensis canonicorum bona et privilegia confirmat. (Anno 1120, Febr. 15.)
[MANSI, Concil. XXI, 197.]

CALIXTUS episcopus, servus servorum Dei, dilectis filiis canonicis Bisuntinae ecclesiae S. Joannis evangelistae, [Col. 1162D] tam praesentibus quam futuris in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Quamobrem, charissimi in Christo filii, petitioni vestrae clementer annuimus, et tam vos, quam vestra omnia, protectione sedis apostolicae munientes, quae in praesentiarum legitime possidere videmini, vobis vestrisque successoribus in perpetuum confirmamus, videlicet domos vestras, etc. Enumerat illius ecclesiae possessiones. Deinde: Decernimus ergo ut nulli hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis [Col. 1163A] vexationibus fatigare; sed omnia integra conserventur, eorum, pro quorum sustentatione et gubernatione concessa sunt, usibus omnimodis profutura. Porro thesaurum vestrae ecclesiae, nisi forte pro redemptione captivorum, vel famis necessitate, aut emptione terrarum ab aliquo distrahi prohibemus. Sane vestris archipresbyteris, et archidiaconis interdicimus, ut ecclesias vestras, et earum presbyteros, seu clericos, praeter archiepiscopi et totius capituli vestri commune consilium, interdictionis sententiae subdere non praesumant. Praeterea quieti vestrae ecclesiae propensius intendentes, et ejus servare justitiam cupientes, consuetudines, quas B. Stephani ecclesia ei ex antiquo debere cognoscitur, et quae continentur in libro qui nuncupatur [Col. 1163B] Regula, confirmamus, ut videlicet in Purificatione beatae Mariae, canonici S. Stephani ad processionem conveniant, et cereos septuaginta duos exhibeant. In coena Domini, cum candelabris, et majori cruce ad sancti chrismatis confectionem conveniant. In Sabbato sancto sex libras cerae ad magnum cereum faciendum praebeant; canonicos quatuor ad legendas quatuor lectiones, et praeter illos presbyterum canonicum ad collectam. Ipso die Paschae, brachium S. Stephani cum processione solemniter afferant. In Sabbato Pentecostes duos canonicos ad legendas duas lectiones mittant, et praeter illos presbyterum canonicum ad collectam. In messione, et vindemia Poliaci, ceram quae sufficiat. In festo S. Stephani in Augusto, vaccam, vel quatuor solidos, et modium [Col. 1163C] vini. In Ultrajurensi vindemia, ceram quae sufficiat. Per totum annum, dum erit vinum in cellario S. Joannis, cubitum unum candelae in unoquoque sero tribuant. Si canonici simul coenaverint, candelam in coena, quantum fuerit; sin autem, unicuique canonico, qui moratur a Nigra Porta usque ad antiquum murum, dimidium pedem candelae, praeposito ulnam unam, decano similiter. In Nativitate Domini, sicut in Pascha, brachium S. Stephani cum processione solemniter afferant. De toto monte, clerici, seu laici, decimam parochiae vestrae attribuant, laici tamen omnia jura parochialia ecclesiae S. Joannis Baptistae persolvant. Si quando fit placitum Dei oblatio inter Sancti Joannis, et Sancti Stephani canonicos dividatur. Coemeterium S. Stephani, cum [Col. 1163D] eleemosyna casati, utriusque ecclesiae commune permaneat. In receptione tam regum, quam episcoporum, clerici S. Stephani ad ecclesiam vestram cum sericis cappis veniant. In electione Bisuntini archiepiscopi, clerus et populus civitatis, secundum antiquam ecclesiae vestrae consuetudinem, in capitulo vestro conveniant; universas etiam consuetudines, et tenores, quos a tempore Salinensis Hugonis archiepiscopi vestri, usque ad tempus jam dicti fratris nostri Hugonis, vestri similiter archiepiscopi qui in Jerosolymitana peregrinatione defunctus est, vestra ecclesia tenuit, et possedit, ut deinceps integre quieteque teneat, et possideat, firmitate perpetua stabilimus. Si qua igitur in futurum ecclesiastica [Col. 1164A] saecularisve persona, hanc nostrae confirmationis vel concessionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat, Cunctis autem eidem ecclesiae justa servantibus sit pax Domini nostri Jesu Christi, quatenus et hic fructum bonae actionis sentiant, et apud districtum judicem praemia aeternae pacis inveniant, Amen, amen.

Ego Calixtus catholicae Ecclesiae episcopus, subscripsi.

[Col. 1164B] Datum Romae XV Kal. Martii, indictione XIII, Incarnationis Dominicae anno 1120, pontificatus autem domini Calixti II papae anno secundo.



LXXVI. Ad Arelatensem, Aquensem et Ebredunensem archiepiscopos et caeteros episcopus per provinciam. (Anno 1120, Febr. 18.)
[DE BELZUNCE Antiquité de l'Église de Marseille, tom. I, p. 422.]

CALIXTUS episcopus, servus servorum Dei, venerabilibus fratribus ATTONI Arelatensi, FULCONI Aquensi, et [GUILLELMO] Ebredunensi archiepiscopis, et caeteris episcopis per provinciam, salutem et apostolicam benedictionem.

[Col. 1164C] Massiliense monasterium ad Romanam specialiter Ecclesiam pertinere, vestra, ut credimus, dilectio non ignorat. Quamobrem fraternitatem vestram rogamus et praecipimus, ut possessiones omnes, quas locus idem per triginta et amplius annos tenuisse cognoscitur, quietas et jam in posterum dimittatis. Si quis autem juris quidquam in eis se habere confidit, sedem apostolicam adeat, et nos ei plenaria potestate justitiam faciemus.

Datum Valentiae XII Kal. Martii.



LXXVII Privilegium pro monasterio Cluniacensi. (Anno 1120, Febr. 22.)
[MANSI, Concil. XXI, 208.]
[Col. 1164D]

CALIXTUS episcopus, servus servorum Dei, charissimo in Christo filio PONTIO Cluniacensi abbati, ejusque successoribus regulariter substituendis in perpetuum.

Religionis monasticae modernis temporibus speculum, et in Galliarum partibus documentum, B. Petri Cluniacense monasterium, ab ipso suae fundationis exordio sedi apostolicae in jus proprium est oblatum. Proinde Patres nostri sanctae recordationis Joannes XI, item Joannes XII, Agapitus II, Benedictus VI, item Benedictus VII, Leo VII, item Leo IX, Gregorius VI, item Gregorius VII, Alexander II, Stephanus, Victor III, Urbanus II, Paschalis II, et Gelasius II, Ecclesiae Romanae pontifices, locum [Col. 1165A] ipsum singularis dilectionis ac libertatis praerogativa donarunt, et universa ei pertinentia privilegiorum suorum sanctionibus muniverunt. Statutum est enim ut omnes ecclesiae, coemeteria, monachi, et laici universi infra terminos habitantes qui sunt a rivo de Salnai, et ab ecclesia Rusiaci, et cruce de Lornant: a termino quoque molendini de Tornasach, per villam quae dicitur Varentia, cum nemore Burseio; a termino etiam qui dicitur Perois, ad rivam usque ad Salnai: sub apostolicae tantum sedis jure ac tuitione permaneant. Neque ipsi Cluniacensis loci presbyteri, aut etiam parochiani, ad cujuslibet, nisi Romani pontificis, et Cluniacensis abbatis, cogantur ire synodum vel conventum. Sane pro abbatis, monachorum, seu clericorum, infra [Col. 1165B] praedictos terminos habitantium ordinatione, pro chrismatis confectione, pro sacri olei, ecclesiarum, altarium, et coemeteriorum consecratione, Cluniacense monasterium, quem maluerit, antistitem convocet. Cluniacenses monachos ubilibet habitantes, nulla omnimodo persona, praeter Romanum pontificem, et legatum qui ad hoc missus fuerit, excommunicet aut interdicat. Porro si monachus, clericus, aut laicus, sive cujuslibet ordinis professionisve persona, nisi forte certa de causa excommunicata sit, Cluniacensium claustrorum mansiones elegerit, absque contradictione alicujus suscipiatur, et quae de suo jure attulerit, libere a monasterio habeantur. Altaria, coemeteria, et decimae Cluniacensium monachorum, [Col. 1165C] et quaecunque juris eorum sunt, a nemine auferantur, vel minuantur. De monachis aut monasteriis Cluniacensibus, nulli episcoporum, salvo jure canonico, si quod in eis habent, liceat judicare, sed ab abbate Cluniacensi justitia requiratur. Quam si apud eum invenire nequiverit, ad sedem apostolicam recurratur. In abbatiis, quae cum suis abbatibus ordinationi Cluniacensis monasterii datae sunt, videlicet S. Martialis Lemovicensis, S. Eparchi Engolismensis, monasterii novi Pictavis, S. Joannis Angeliacensis, monasterii Lesatensis, Moysiacensis, Figiacensis, et S. Aegidii Nemausensis; in Arvernia, Mausiacensis, Tiarnensis, Menacensis; in episcopatu Eduensi, Vizeliacensis; in Autissiodorensi, S. Germani; in Cameracensi, Hunoldi curtis; in Rothomagensi, [Col. 1165D] abbatia apud Pontisaram; in Tarvanensi, S. Bertini, et S. Wlmare; in Italia, S. Benedicti super Padum, sine Cluniacensis abbatis praecepto nullatenus eligant. Pro altaribus et ecclesiis sive decimis vestris, nulli episcoporum facultas sit, gravamen aliquod vobis aut molestias irrogare. Sed sicut eorum promissione quaedam ex parte, quaedam ex integro habuistis, ita et in futurum habeatis. Ecclesiarum vestrarum decimas, quae a laicis obtinentur, si secundum Deum eorum potestati subtrahere vestrae religionis reverentia poterit, ad vestram, et pauperum gubernationem vobis liceat possidere. Decimas laborum vestrorum, pro quibus tam vos, quam alios monasticae religionis viros inquietare episcopi consueverunt, illorum videlicet, [Col. 1166A] quos dominicaturas appellant, qui vestro sumptu a monasteriis, et cellae vestrae clientibus excoluntur, sine omni episcoporum et episcopalium ministrorum contradictione deinceps quietius habeatis, qui vestra peregrinis fratribus et pauperibus erogatis. Ecclesiae omnes, quae ubilibet positae sunt, seu capellae vestrae, et coemeteria, libera sint, et omnis exactionis immunia, praeter consuetam episcopi paratam, et justitiam in presbyteros, si adversus sui ordinis dignitatem offenderint. Liceatque vobis, seu fratribus vestris, in ecclesiis vestris presbyteros eligere. Ita tamen ut ab episcopis, vel ab episcoporum vicariis, animarum curam absque venalitate suscipiant. Quam si committere illi, quod absit! ex pravitate voluerint: tunc presbyteri, ex apostolicae [Col. 0166B] sedis benignitate, officia celebrandi licentiam consequantur. Ecclesiarum vestrarum consecrationes si dioecesani episcopi gratis noluerint exhibere, a quolibet catholico suscipietis episcopo. Nec cellarum vestrarum ubilibet positarum fratres, pro qualibet interdictione vel excommunicatione, divinorum officiorum suspensionem patiantur; sed tam monachi ipsi, quam famuli eorum, et qui se professionis monasticae devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae officia peragant. Percussuram quoque proprii numismatis vel monetae, quandocunque vel quandiu vobis placuerit, habeatis. Haec igitur omnia, sicut a nostris praedecessoribus constituta sunt, ita et nos auctoritate apostolica [Col. 1166C] constituimus, et praesentis privilegii decreto confirmamus. Praeterea, fili in Christo Ponti, quem nos in Viennensis ecclesiae positi regimine, nostris per Dei gratiam manibus in abbatem consecravimus: et personam tuam, et locum cui Deo auctore praesides, totis dilectionis visceribus amplectentes, et quieti vestrae attentius providentes, haec adjicienda censuimus: ut abbatiarum vestrarum electis, nullus episcoporum sine commendatitiis Cluniacensis abbatis litteris, consecrationis, vel ordinationis manus imponat. Alioquin et consecrator, tanquam constitutionis apostolicae praevaricator, graviori subjaceat ultioni, et consecrati electio, sive ordinatio, donec apostolicae sedi et ejus Cluniacensi monasterio [Col. 1166D] satisfiat, irrita habeatur. Porro presbyteris parochialium ecclesiarum, S. Mariae, et S. Odonis, Cluniacensium, ejiciendi et suscipiendi in ecclesiam ex antiqua consuetudine poenitentes, et nuptiales chartas faciendi, licentiam indulgemus. Prohibentes, tam Matisconensem episcopum, quam et alios super hoc, vel super aliis, quae statuta sunt vobis molestias irrogare. Si quis igitur ausu temerario, etc.

Ego Calixtus catholicae Ecclesiae episcopus, subscripsi.

Datum Valentiae per manus Chrysogoni S. R. E. diaconi cardinalis ac bibliothecarit, VIII Kalend. Martii, indict. XIII, Incarnationis Domanicae anno 1120, pontificatus autem domini Calixti II papae, anno secundo.



LXXVIII Ad canonicos Viennenses.---Antiqua Viennensis Ecclesiae privilegia confirmat. (Anno 1120, Febr. 25.)
[MANSI, Concil. XXI, 191.]
[Col. 1167A]

CALIXTUS episcopus, servus servorum Dei, dilectis filiis PETRO decano, et canonicis sive clericis Viennensis Ecclesiae, tam praesentibus quam futuris, in perpetuum.

Etsi Ecclesiarum omnium cura nobis ex apostolicae sedis administratione immineat, Viennensi tamen specialius convenit studio providere. Ipsa enim primum, disponente Deo, sollicitudini nostrae commissa est, et ad ejus regimen nos episcopalis gratiam consecrationis accepimus. Ex communis igitur et singularis dilectionis debito incitati, matrem vestram, [Col. 1167B] filii in Christo charissimi, sanctam Viennensem Ecclesiam diligere, honorare, et B. Petri patrocinio decrevimus confovere. Omnem itaque dignitatem, et munitionem, ac liberalitatem, quam vel per authentica praedecessorum nostrorum Silvestri, Nicolai, Leonis, Gregorii, et caeterorum Romanorum pontificum privilegia, vel per imperatorum, regum, principum, et caeterorum fidelium largitionem concessam obtinet, nos quoque, auctore Deo, concedimus et praesentis privilegii pagina confirmamus. Ut videlicet super septem provincias primatum obtineat: super ipsam Viennensem, super Bituricam, Burdigalam, Auxitanam quae Novempopulitana dicitur, super Narbonam, Aquensem, [Col. 1167C] et Ebredunensem, et in eis Viennensis archiepiscopus Romani pontificis vices agat, synodales conventus indicat, et negotia ecclesiastica juste canoniceque definiat. Porro illa sex oppida vel civitates, Gratianopolis videlicet, Valentia, Dia, Alba, Vivarium, Geneva, Maurienna, in ejus tanquam in proprii metropolitani obedientia et subjectione permaneant. Tarantasiensis autem archiepiscopus, licet aliquibus habeatur ex apostolicae sedis liberalitate praelatus, Viennensi archiepiscopo tanquam primati suo subjectus obediat. Sane in Salmoracensi archidiaconia consecrationes, vel ordinationes, et quidquid ad pontificale officium pertinet, Viennensis Ecclesia praeter alicujus inquietationem seu diminutionem habeat. Abbatia quoque [Col. 1167D] S. Petri foris portam Viennae sita, et intra eamdem urbem abbatia S. Andreae, una monachorum, altera sanctimonialium, abbatia S. Teuderii, et abbatia Sanctae Mariae de Bonavalle, quae, praestante Deo, nostris sumptibus et nostris est fundata laboribus, in saepedictae Viennensis Ecclesiae jure ac subjectione persistant. In ipsa etiam Romanensi ecclesia, quamvis Romanae se faciat libertatis, visis tamen praedecessorum nostrorum privilegiis, et imperatorum praeceptis, tam in saecularibus, quam in regularibus clericis et canonicis inibi ordinatis vel ordinandis, pontifices Viennenses omnem habere decernimus potestatem. Similiter in ecclesia B. Donati, et B. Valerii, et ecclesia B. Petri de Campania, et Beatae Mariae de Annoniaco. Castra praeterea quae [Col. 1168A] per nos recuperata sunt vel acquisita, scilicet Pompeiacum, Sasserlum, et castrum de Malavalle, Viennensi Ecclesiae in perpetuum confirmamus. Coemeterium vero quod dominus praedecessor noster sanctae memoriae Paschalis papa circa B. Mauritii ecclesiam consecravit, liberum esse sancimus, ut eorum qui illic sepeliri deliberaverit, et devotioni, et extremae voluntati, nisi forte excommunicati sint, nullus obsistat, salvo nimirum propriae jure parochiae. Ad haec, pro ampliori Viennensis ecclesiae dilectione, ante Viennensem archiepiscopum per provinciam suam crucem deferri concedimus, et Viennensem Ecclesiam alicui subjacere legato, nisi cardinali, vel alii de Romana provincia, qui a Romani pontificis latere dirigitur, prohibemus. Porro in ecclesiis quas [Col. 1168B] in Viennensi episcopatu post assumptum apostolicae sedis ministerium consecravimus, Viennensis archiepiscopus eamdem, quam habuerat ante, interdicendi ac ordinandi habeat potestatem. Sane intra claustri ambitum, ubi clericorum mansiones continentur, nullus omnino laicorum deinceps habeat mansionem, aut assultum, vel rapinam facere, seu corporalem cuilibet audeat injuriam irrogare. Si qua igitur in futurum ecclesiastica saecularisve persona, hanc nostrae confirmationis vel concessionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque dignitate careat, reamque se divino judicio existere [Col. 1168C] de perpetrata iniquitate cognoscat et a sacratissimo corpore ac sanguine Dei et Domini nostri Redemptoris Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis sentiant, et apud districtum Judicem praemia aeternae pacis inveniant. Amen, amen.

Ego Calixtus catholicae Ecclesiae episcopus.

Datum Valentiae V Kal. Martii, indictione decima tertia, Incarnationis Dominicae an. 1120, pontificatus autem domini Calixti II papae anno secundo.



LXXIX. Ecclesiae Compostellanae metropolitanam Ecclesiae Emeritanae dignitatem delegat. (Anno 1120, Febr. 26.)
[FLOREZ, España sagrada, XX, 292.]

CALIXTUS episcopus, servus servorum Dei, venerabili fratri DIDACO Compostellano archiepiscopo, salutem et apostolicam benedictionem.

Omnipotentis dispositione mutantur tempora, et transferuntur regna. Hinc est quod magni quondam nominis nationes detritas et depressas, exiguas vero quandoque legimus exaltatas. Hinc est quod in quibusdam regionibus paganorum tyrannide potentiae Christianae dignitas conculcatur: in quibusdam item Christiani nominis potestatem paganorum feritas occupavit, sicut et Emeritanae civitati constat peccatis exigentibus accidisse. Cum enim inter nobiles Hispaniarum civitates et ipsa nobilis appareret, ita [Col. 1169A] divina dispositione mutatis temporibus Moabitarum sive Maurorum est tradita potestati, ut in ea, et pontificalis gloria, et Christianae fidei dignitas deperierit. Ipsae quoque suffraganeae civitates, exceptis duntaxat tribus, Colimbria videlicet et Salmantica, atque Avila, in quibus adhuc per Dei gratiam episcopalïs cathedra perseverat, eadem tyrannide occupatae, a sua similiter gloria exciderunt. Caeterum in mutatione hac nos ex consueta sedis apostolicae dispensatione juxta fratrum nostrorum consilium et honori Dei et animarum saluti duximus providendum, ne aut illis Christianorum reliquiis proprii capitis deesset unitas, aut tam nobilis Ecclesiae pontificalis omnino deperiret auctoritas. Ob majorem igitur B. Jacobi apostoli reverentiam, cujus glorioso [Col. 1169B] corpore vestra Ecclesia decoratur, et ob praecipuam personae suae dilectionem, supplicante nepote nostro Illefonso Hispaniarum rege, et fratribus nostris H. Portugalensi episcopo, ac P. Cluniacensi abbate, necnon et Laurentio Ecclesiae vestrae canonico, praefatae metropolis dignitatem honorabili ac cleri et populi multitudine abundanti, Compostellanae sedi auctore Deo concedimus: ejusque suffraganeos qui vel modo sedes proprias obtinent, vel in futurum, Domino miserante, obtinuerint tibi, charissime frater et coepiscope Didace, tuisque successoribus, metropolitano jure ordinandos regendosque subjicimus, et in civitatibus illis quae proprios olim antistites habuerunt, si cleri et populi multitudo et vota meruerint, episcopos ordinandos, liberam vobis [Col. 1169C] concedimus facultatem. Vestra igitur interest ita deinceps Ecclesiam Romanam diligere, ita in ejus obedientia et fidelitate persistere, ut in ejus benevolentia et liberalitate archiepiscopi constituti, hujus gratia dignitatis inveniamini digniores. Si qua ergo in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate agnoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat: [Col. 1169D] obedientibus autem atque servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.
[Figure: [Sigillum] 6Kb]

Bene valete.

Datis Valentiae per manum Grisogoni, sanctae Romanae Ecclesiae diaconi cardinalis ac bibliothecarii, IV Kal. Martii, indict. XIII, Incarnationis Dominicae anno 1120, pontificatus autem domini Calixti II anno II.



LXXX. Episcopis, abbatibus, clericis, etc., per Emeritanam et Bracarensem provincias constitutis significat se Didaco archiepiscopo Compostellano vices suas in eorum partibus commisisse. (Anno 1120, Febr. 27.)
[FLOREZ, ubi supra, p. 295.]
[Col. 1170A]

CALIXTUS episcopus, servus servorum Dei, dilectis fratribus et coepiscopis, abbatibus, clericis, principibus, et caeteris fidelibus per Emeritanam et Bracarensem provincias constitutis, salutem et apostolicam benedictionem.

Antiqua sedis apostolicae institutio exigit, et charitatis debitum nos compellit, eos qui et prope et qui longe sunt positi visitare et saluti omnium sollicite [Col. 1170B] providere. Quamobrem, filii in Christo charissimi, necessarium duximus venerabili fratri nostro D. Compostellano archiepiscopo in partibus vestris vices nostras committere, qui una vobiscum quae apud vos fiunt ecclesiastica negotia diligenter audiat, et opportunitatibus vestris et ecclesiarum vestrarum sedula sustentatione provideat. Rogamus itaque universitatem vestram et praecipimus, ut eum tanquam vicarium nostrum reverenter suscipere atque debita ei humilitate obedire sicut B. Petri filii procuretis. Praeterea cum opportunitas ecclesiasticae utilitatis exegerit, ad ejus vocationem conveniatis, et synodales cum eo conventus ad honorem Domini celebretis, quatenus collaborantibus vobis corrigenda corrigere, et confirmanda possit per Dei gratiam [Col. 1170C] confirmare.

Dat. Valentiae III Kal. Martii.



LXXXI. Speciales litterae ad Compostellanum archiepiscopum. (Anno 1120, Feb. 27.)
[FLOREZ, ibid.]

CALIXTUS episcopus, servus servorum Dei, venerabili fratri DIDACO Compostellano archiepiscopo salutem et apostolicam benedictionem.

Et personam tuam et commissam tibi Ecclesiam quanta dilectionis gratia complectamur, operum exhibitio manifestat, Tibi enim super Emeritanam et Bracarensem provincias vices nostras commisimus, et B. Jacobi ecclesiam metropolitanae dignitatis [Col. 1170D] gloria decoravimus. Hortamur itaque fraternitatem tuam et monemus in Domino, ut Romanae Ecclesiae beneficium recognoscas, et injunctam tibi obedientiam, ita cooperante Deo, adimplere studeas, quatenus et illis quorum tibi cura commissa est salubriter providere, et B. Petri semper possis gratiam promereri.

Datis Valentiae III Kal. Martii.



LXXXII. G[undisalvum] Colimbriensem et I[eronymum] Salmanticensem episcopos, jubet metropolitae Didaco obedire. (Anno 1120, Mart. 2.)
[FLOREZ, ibid., p. 294.]

CALIXTUS episcopus, servus servorum Dei, venerabilibus [Col. 1171A] fratribus et coepiscopis G. Colimbriensi, J. Salmanticensi salutem et apostolicam benedictionem.

Commissi nobis officii auctoritas nos compellit, ut pro Ecclesiarum omnium statu sollicite per Dei gratiam existamus. Idcirco, fratres charissimi, tam vobis quam vestris Ecclesiis duximus providendum, ut secundum suffraganeorum episcoporum consuetudinem caput ad quod debeatis recurrere habeatis. Porro sollicitudinem hanc venerabili fratri nostro et coepiscopo Didaco Compostellano providimus injungendam. Praecipimus itaque fraternitati vestrae ut ei super vos et reliquos vestrae provinciae episcopos et parochias archiepiscopo ex liberalitate sedis apostolicae constituto plenam deinceps obedientiam et reverentiam [Col. 1171B] deferatis, et B. Jacobi Compostellanam Ecclesiam matrem vestram in posterum cognoscatis.

Dat. apud Castrum Cristam, VI Nonas Martii.



LXXXIII. *Ecclesiae Portugalensis protectionem suscipit possessionesque confirmat. (Anno 1120, Mart. 2.)

[Mentio hujus privilegii exstat apud RIBEIRO, Dissertaçõnes chronologicus e criticas sobre a historia de Portugal. Lisboa, 1810, 8o, t. V, 5.]



LXXXIV. Ad episcopos, principes, comites, milites et caeteros fideles per Hispaniam. (Anno 1120, Mart. 4.)
[FLOREZ, Esp. sagr. XX, 316.]
[Col. 1171C]

CALIXTUS episcopus, servus servorum Dei, dilectis fratribus et filiis episcopis, principibus, comitibus, militibus et caeteris fidelibus per Hispaniam, salutem et apostolicam benedictionem.

Egregiae memoriae Illefonsus rex defuncto genero nobilis recordationis Raymundo comite, fratre nostro, filium ejus regem instituit, et regnum ei per juramenta potentium stabilivit, prout vos ipsi certius cognovistis: postea vero ipsius pueri regis mater, praedicti regis filia, cum eum coronari fecissent, alia juramenta prioribus contraria violenter extorsit et ad filii sui destructionem maternae pietatis oblita conatus sui molimine intendit. Quod profecto quam [Col. 1171D] impium sit, et omni rationi contrarium, omnis ratione utens facile potest advertere. Nec puer enim avi sui beneficio tam irrationabiliter defraudari, nec mater adversus filium tanta debuit nequitia animari, ut per eam quod filio juraverant, ad aliud cogerentur. Apostolica igitur auctoritate praecipimus ut pro sequentis juramenti extorsione, quae a praedicta regina facta est, nullus omnino dimittat, quin filio ejus primum observet inviolabiliter juramentum. Cum enim post jusjurandum legitime factum, aliud fieri non debuerit quod postea contra illud extortum est minime observandum est.

Dat. Veneriis, IV Non. Martii



LXXXV. Ad Pelagium Bracarensem episcopum. (Anno 1120, Mart. 5.)
[D. Rodrigue DA CUNHA Catalogos dos bispos do Porto. Porto, 1742, fol., part. II, p. 10.]
[Col. 1172A]

CALIXTUS episcopus, servus servorum Dei, venerabili fratri PELAGIO Bracarensi episcopo salutem et apostolicam benedictionem.

Portugalensis episcopatus ecclesias, quas Bracarensis Ecclesia usurpabat, domnus praedecessor noster sanctae memoriae Paschalis papa confratri nostro Hugoni Portugalensi episcopo, secundum antiquam terminorum definitionem, restituendas litterarum suarum auctoritate mandavit, quod cum minime impleretur, ipse canonicam, tam super easdem ecclesias, [Col. 1172B] quam super contemptores, justitiam assecutus est. Qua postea similiter audaci temeritate comperta filius noster B. presbyter cardinalis, in partibus illis apostolicae sedis legatus, graviorem, sicut accepimus, inde in Burgensi concilio sententiam promulgavit. Nos itaque, praedicti domini nostri vestigia subsequentes, iterata sedis apostolicae praeceptione, mandamus, ut infra quadraginta dies, postquam ad te litterae istae pervenerint, praedicto fratri nostro Hugoni Portugalensi episcopo, easdem Ecclesias, cum rerum suarum facias integritate restitui. Alioquin nos ex tunc saepedicti domini nostri, et legati sui sententiam, aequitate canonica promulgatam, apostolicae sedis auctoritate confirmantes, tibi pontificale officium, donec ei satisfacias, interdicimus

[Col. 1172C] Dat. Beveris III Non. Martii.



LXXXVI. Privilegium pro ecclesia S. Mariae Magdalenae Vesontionensis. (Anno 1120, Mart. 11.)
[Mémoires et documents inédits de la Franche-Comté, tom. II, p. 317.]

CALIXTUS episcopus, servus servorum Dei.

Confirmamus concessam a bonae memoriae Hugone Salinensi Bisuntino archiepiscopo, claustri vestri et domorum ei adhaerentium libertatem et conductum in urbe, sicut in ejusdem archiepiscopi chirographo continetur. Confirmamus etiam possessiones quae ab eodem fratre collatae sunt, videlicet mansum armarii [Col. 1172D] capellani cum furno et appendiciis suis: vicum ad caput vestrae ecclesiae a parte orientis inter mansum Sibonis et Varnerii, et mansum Odonis a parte occidentis, viam a porta ejusdem civitatis usque ad refectorium vestrum a porta meridiana, terra quae est a porta Arenarum usque ad dormitorium canonicorum, sive vestita sit domibus aut vineis, sive vacua sit, nemus quod fetet juxta urbem . . . . . . . Bisuntii, ecclesiam Sancti Jacobi infra arenas cum appendiciis suis; mansum Remigii supra Dubim; mansum Constantini juxta molendinum in vico Baptenti, partem vicum Baptenti, redditus qui dicuntur Manaydae in torculari Naal, foragium vestrae quod expugnavistis duello contra Hubaldum de Abbans, [Col. 1173A] terram ecclesiae vestrae sive sit vestita vineis aut domibus, sive vacua sit, tres solidos censuales in placito generali ex dono Stephani vice-comitis, decimas parochiae vestrae, sicut eas hactenus canonice possedistis, antiquas quoque et rationabiles consuetudines ipsius Ecclesiae ratas habere censemus.

Datum Vapnuci [(30) 1Kb] V Idus Martii, indict. XIII, an. Incarnat. Dominicae 1120, pontificatus autem domni Calixti papae II an. II.



LXXXVII. Canonicae ad Plebem martyrum (Ulciensis) disciplinam, possessiones, privilegia confirmat. (Hanc bullam esse Astae datam die 28 mensis Martii anni 1120 testatur Giofredo in Hist. patr. Monum., Aug. Taurin., 1836, Script. p. 376.)

[Vide Ulciensis Ecclesiae Chartarium, Augustae Taurin., [Col. 1173B] 1753, fol., p. 2.]



LXXXVIII. *Ad Amedeum episcopum Maurianensem.---Praecipit ut ecclesiam S. Mariae Secusiensem Arberto praeposito Ulciensi intra dies 40 restituat. (Anno 1120, Mart. 28.)

[Vide ubi supra.]



LXXXIX. Ecclesiae S. Joannis Modoetiensis possessiones confirmat. (Anno 1120, April. 11.)
[GIULINI, Memorie di Milano. Milano, 1760, 4o, V, 555.]

CALIXTUS episcopus, servus servorum Dei, dilecto filio GUILLELMO Modoetiensi archipresbytero ejusque successoribus canonice substituendis in perpetuum.

[Col. 1173C] Sicut injusta poscentibus nullus est tribuendus effectus, sic legitime desiderantium non est differenda petitio. Idcirco, dilecte fili Guillelme archipresbyter, ecclesiam beati Joannis Baptistae, cui Deo auctore praeesse cognosceris, sub apostolicae sedis tutelam suscipimus, et cum omnibus ad eam pertinentibus beati Petri patronicio communimus. Idem enim locus a nobilis memoriae Teodelinda regina constructus, amplis etiam honoribus, possessionibus et thesauro ditatus, veneratione dignus habetur et celebris. Per praesentis igitur privilegii paginam apostolica auctoritate statuimus, ut quaecunque bona, quascunque possessiones, concessione pontificum, liberalitate principum, oblatione fidelium, vel aliis justis modis in praesenti possidet, aut [Col. 1173D] in futurum largiente Domino juste et canonice poterit adipisci, firma tibi, tuisque successoribus, et illibata permaneant. In quibus haec propriis visa sunt nominibus exprimenda. Monasterium videlicet Sancti Petri de Cremella cum ecclesia Sancti Sisinni; ecclesia Sancti Joannis de Blutiaco, Sancti Georgii de Coltiaco, Sancti Joannis de Castromartis. In Vellate ecclesia Sanctae Mariae et Sancti Fidelis; ecclesia S. Juliani de plebe Colonia cum capellis; ecclesia Sancti Eusebii. In Sexto ecclesia Sancti Alexandri, Sancti Michaelis, et Sancti Salvatoris; ecclesia Sancti Martini, Sancti Petri, Sancti Michaelis, Sancti Salvatoris, Sanctae Agathae, Sancti Donati, Sancti [Col. 1174A] Mauritii, Sancti Georgii, et ecclesia Sancti Alexandri, Sancti Eugenii de Concuretio. Nulli ergo hominum facultas sit vestram ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra et illibata conserventur, eorum pro quorum sustentatione et gubernatione concessa sunt, usibus omnimodis profutura. Sana illa feudorum beneficia, quae venerabilis frater noster Jordanus Mediolanensis archiepiscopus vestrae ecclesiae in praenominatis ecclesiis ad communem fratrum sustentationem concessit vobis, vestrisque successoribus auctoritate apostolica confirmamus. Statuentes ut nulli omnino liceat ea deinceps a communi fratrum utilitate auferre, subtrahere, vel modis [Col. 1174B] quibuslibet immutare. Ad vestram praeterea, et ecclesiae vestrae quietem institutiones, et consuetudines confirmamus, quae in ecclesia vestra, vel in capellis ad eam pertinentibus rationabili deliberatione quiete hactenus habitae cognoscuntur. Si qua igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae ultioni subjaceat. Cunctis autem eidem loco justa servantibus sit pax Domini [Col. 1174C] nostri Jesu Christi, quatenus et hic fructum bonae praemia actionis percipiant, et apud districtum judicem aeternae pacis inveniant. Amen.

Ego Calixtus catholicae Ecclesiae episcopus. Datum Terdonae per manum Chrysogoni sacrae Romanae Ecclesiae diacon. cardin. ac bibliothecarii, III Idus Aprilis, indictione XIII, Incarnationis Dominicae anno 1121, pontificatus autem domni Calixti papae II anno II.



XC. Monasterii Sancti Salvatoris Papiensis bona et jura quaecunque confirmat. (Anno 1120, April. 17.)
[MARGARINI, Bull. Casin., tom. II, p. 135.]

CALIXTUS episcopus, servus servorum Dei, dilecto [Col. 1174D] in Christo filio JOANNI abbati venerabilis monasterii, quod dicitur Domini Salvatoris secus Papiam, ejusque successoribus regulariter substituendis in perpetuum.

Officii nostri nos hortatur auctoritas pro ecclesiarum statu satagere, et quae recte statuta sunt stabilire. Quamobrem, dilecte in Christo fili Joannes abbas, postulationi tuae clementer annuimus, et Domini Salvatoris monasterium cui, Deo auctore, praesides, cum omnibus ad ipsum pertinentibus, ad exemplar praedecessorum nostrorum sanctae memoriae Joannis, Benedicti, Paschalis Romanorum pontificum, sub tutela apostolicae sedis excipimus, quod [Col. 1175A] videlicet monasterium Adeleis imperatrix augusta, suis impensis renovatum, sua nihilominus liberalitate ditasse cognoscitur. Praesentis scilicet privilegii auctoritate statuimus, ut quaecunque bona, quaecunque praedia urbana, sive rustica, culta seu inculta, quaecunque possessiones, utensilia, vel ornamenta, vel a praefata augusta, vel ab aliis fidelibus, de suo jure, eidem monasterio collata sunt, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones, sive res, utensilia, vel ornamenta auferre, vel ablata retinere, minuere, vel temerariis [Col. 1175B] vexationibus fatigare, sed omnia integra conserventur, eorum, pro quorum sustentatione ac gubernatione concessa sunt, usibus omnimodis profutura. Nec decimae reddituum praedicti monasterii Domini Salvatoris ab ullius Ecclesiae praesule, vel ministris exigantur. Obeunte te, nunc ejus loci abbate, vel tuorum quolibet successorum, nullus ibi qualibet subreptionis astutia, seu violentia proponatur, nisi quem fratres communi consensu, vel fratrum pars consilii sanioris, secundum Dei timorem, et beati Benedicti Regulam elegerint. Electus autem ad Romanum pontificem consecrandus accedat. Chrisma, oleum sanctum, consecrationes altarium sive basilicarum, ordinationes monachorum seu clericorum vestrorum, qui ad sacros fuerint [Col. 1175C] ordines promovendi a quibusvis malueritis catholicis accipietis episcopis. Porro in illius monasterii ecclesiis baptisma celebrari permittimus, ubi praeteritis temporibus celebratum cognoscitur. Missas sane publicas in eodem monasterio celebrari, aut stationem, sive ordinationem aliquam praeter abbatis voluntatem, ab episcopo quolibet fieri prohibemus. Ad haec dalmaticae, sandaliorum, necnon chirothecarum usum tibi, tuisque successoribus, juxta praedecessorum nostrorum statuta, concedimus. Et absque omni jugo, seu ditione cujuscunque personae ipsum coenobium libere permanere sancimus, ut soli cathedrae Romanae, et apostolicae Ecclesiae subditum habeatur. Si qua igitur in futurum [Col. 1175D] ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus Catholicae Ecclesiae episcopus.

Datum Placentiae, per manum Chrisogoni, sanctae [Col. 1176A] Romanae Ecclesiae diaconi cardinalis ac bibliothecarii, XV Kalend. Maii, indictione XIII, Incarnat. Dominicae 1121, pontificatus autem domini Calixti papae II anno II.



XCI. *Monasterii S. Pauli de Argon patrocinium suscipit, et bona ac privilegia confirmat. (Anno 1120, April. 17.)

[Vide LUPI (M.) Codicem diplomaticum Bergomatis. Bergomi, 1784, fol., II, 907.]



XCII. Ecclesiae S. Evasii Casalensis privilegia et possessiones confirmat. (Anno 1120, April. 23.)
[DE CONTI, Notizie storiche di la cista di Casale, tom. l, p. 334.]
[Col. 1176B]

CALIXTUS episcopus, servus servorum Dei, dilecto filio GERARDO praeposito, et ejus fratribus in ecclesia Sancti Evasii regulariter viventibus, tam praesentibus quam futuris in perpetuum.

Desiderium quod ad religiosum praepositum, et animarum salutem pertinere monstratur, auctore Deo, sine aliqua est dilatione complendum. Proinde nec petitioni vestrae benignitate debita impartimur assensum, vitae namque canonicae ordinem quem professi estis praesentis privilegii auctoritatem firmamus, et ne cui post professionem exhibitam proprium quid habere, vel sine praepositi, vel sine congregationis licentia de claustro discedere liceat interdicimus, et tam vos, quam vestra omnia sedis [Col. 1176C] apostolicae protectione munimus. Vobis itaque vestrisque successoribus in eadem religione per Dei gratiam permansuris omnia perpetuo possidenda sancimus, quae in praesentiarum pro communis vitae sustentatione legitime possidere videmini. Quaecunque etiam in futurum concessione pontificum, liberalitate principum, oblatione fidelium, vel aliis justis modis poteritis adipisci, firma vobis vestrisque successoribus et illibata permaneant. Nec praepositorum alicui facultas sit ecclesiae praedia personis saecularibus in feudum dare, vel quibuslibet ingeniis alienare. Decernimus ergo ut nulli omnino hominum liceat eamdem Beati Evasii ecclesiam temere perturbare, claustri vestri domus invadere, [Col. 1176D] aut ejus possessiones auferre, vel ablatas retinere, minuere vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura. Sane clericos saeculariter viventes ad praepositi vestri conversionem suscipere nullius episcopi, vel praepositi contradictio vos inhibeat. Illud praeterea omnimodis interdicimus, ne quis militum, seu quorumlibet saecularium personarum de rebus ejusdem ecclesiae, seu rusticorum ad ipsius ecclesiae parochias pertinentium decimas auferre praesumat. Sed in vestros, seu ecclesiae vestrae usus juxta sanctiones canonicas conferantur. Vobis quoque vestrisque successoribus in catholica unitate permanentibus id concedimus facultatis, ut [Col. 1177A] si aliquando Vercellensi ecclesiae catholicus defuerit episcopus, chrisma, oleum sanctum, ordinationes clericorum, a quo malueritis catholico suscipiatis episcopo, conservata in posterum catholici episcopi debita reverentia. Ad hanc adjicientes vobis licentiam indulgemus in duabus ecclesiae vestrae festivitatibus fidelibus ad eam convenientibus competentem remissionem de peccatis per annos singulos faciendis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 1177B] corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus catholicae Ecclesiae episcopus.

Datum Placentiae per manum Grisogoni sanctae Ecclesiae Romanae diaconi cardin. ac bibliothecarii, IX Kal. Maii, indict. XIII, Incarnationis Dominicae anno 1121 [(31) 1Kb] pontificatus autem D. Calixti II papae anno II.



XCIII. Oberto episcopo Cremonensi et ejus successoribus concedit jus abbatum monasterii S. Petri consecrandorum. (Anno 1120, April. 23.)
[UGHELLI, Italia sacra, IV, 600.]
[Col. 1177C]

CALIXTUS episcopus, servus servorum Dei, venerabili fratri OBERTO Cremonensi episcopo salutem et apostolicam benedictionem.

Et tuam, et Ecclesiae tuae atque civitatis fidelitatem ac devotionem, frater charissime, cognoscentes, consueta sedis apostolicae benignitate specialiter vos decrevimus honorare. Quamobrem dilectionis tuae petitionibus annuentes, abbatis monasterii Sancti Petri, quod in civitate tua situm est, consecrationem tibi et successoribus tuis ex apostolicae [Col. 1177D] sedis liberalitate concedimus, salvo nimirum in omnibus jure, censu et reverentia sanctae Romanae, cui Deo auctore deservimus, Ecclesiae. Tua igitur interest, frater charissime, ita in concessione hac Romanae Ecclesiae benignitatem cognoscere, ut apud eam in posterum majora etiam possis per Dei gratiam obtinere. Si quis autem hujus concessionis nostrae paginam sciens contra eam temere venire tentaverit, nisi praesumptionem suam digna satisfactione correxerit, honoris et officii sui periculum patiatur, aut excommunicationis ultione plectatur.

Datum apud Roncum veterem IX Kalend Maii.



XCIV. *Monasterii S. Saturnini Caralitani possessiones confirmat. (Anno 1120, Maii 12.)
[Col. 1178A]

[Hujus privilegii mentio exstat apud MARTENE ampl. Collect. I, 657.---Datum Pisis per manum Grisogoni S. R. E. cardinalis ac bibliothecarii, IV Idus Maii, indict XIII, Incarnat. Domini anno 1121, pontificatus autem domini Calixti papae II anno II.]



XCV Volaterris ecclesiam cathedralem dedicat. (Anno 1120, Maii 20.)
[UGHELLI, Italia sacra, I, 1439.]

ROGERIUS Volaterranus episcopus an. 1120, Callixtum e Galliis Romam petentem Volaterris excepit hospitio, ab eodemque impetravit ut cathedralem [Col. 1178B] consecraret, ut ex hac inscriptione restaurata a Luca Alemanno Volaterrano episcopo liquido apparet.

D. Callixtus II. P. M. cum Romam e Gallia ad Pontificatus Coronam suscipiendam proficisceretur, Volaterras perveniens, templum hoc Virgini in Coelum Assumptae dicatum XII Cardinalibus, Pisarum Archiepiscopo, V. Episcopis, cum Rogerio Volaterranorum Antistite intervenientibus solemni, celebrique pompa consecravit. Mauritani Victoris sacri, capitis auro obducti dono illustravit, ac omnibus idem singulis annis pie adeuntibus octonis diebus viginti de injunctis dies indulsit, XIII Kal. Junii MCXX. Cujus jamjam labentem memoriam ex vetustissimis monumentis depromptam Lucas Alemannius Episcopus Volaterranus e temporum [Col. 1178C] faucibus abripuit, marmoreoque hoc lapide aeternavit VI Idus Martii M. DC. X.



XCVI. Ad Joannem priorem Camaldulensem.---Privilegium monasterii Sextensis. (Anno 1120, Maii 21.)
[MITARELLI, Annal. Camaldul. tom. III, p. 285.]

CALIXTUS episcopus, servus servorum Dei, dilecto in Christo filio JOANNI Camaldulensium fratrum priori salutem et apostolicam benedictionem.

Quae religionis prospectu statuta sunt, firma debent perpetuitate servari, siquidem dominus praedecessor noster sanctae memoriae Paschalis papa Sextense monasterium, quod videlicet beati Petri [Col. 1178D] juris est, et in solius apostolicae sedis tutela et dispositione existit, tibi, charissime in Christo Joannes prior, tuisque successoribus regendum disponendumque commisit, ut ibi per curam vestram et studium monastici ordinis disciplina cooperante Domino, servaretur, idem enim locus in spiritualibus et temporalibus admodum diminutus in religionis statum reformari posse per vos potissimum videbatur. Nos ergo et tuis, et fratrum tuorum petitionibus clementius annuentes, et praedicti loci meliorationi et apud Deum, et apud homines propensius intendentes, quod a praedicto domino nostro factum est, [Col. 1179A] auctore Domino, confirmamus, et praefatum Sextense Sancti Salvatoris monasterium sub tuo tuorumque successorum regimine, dispositione et subjectione futuris temporibus permanere decernimus. Unde liberam vobis concedimus facultatem secundum congregationis vestrae consuetudinem abbatem in loco ipso per Dei gratiam statuendi, et monasterium in spiritualibus et temporalibus disponendi, omnem quae coenobio eidem a nostris praedecessoribus concessa est, libertatem praestante Domino confirmantes, salvo in omnibus apostolicae sedis jure et reverentia. Confidimus enim in Domino, quia per instantiam vestram et sollicitudinem saepe dictus locus et in religionis monasticae disciplinam reformabitur, et rerum temporalium accipiet [Col. 1179B] incrementum. Si quis igitur paginae hujus tenore cognito, temere, quod absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit.

    Ego Calixtus catholicae Ecclesiae episcopus SS.
    Ego Lambertus Ostiensis episcopus SS.
    Ego Deusdedit cardin. presbyter Sanctae Susannae SS.
    Ego Joannes presbyter cardinalis tituli Sancti Grisogoni SS.
    Ego Petrus diaconus cardinalis Sanctorum Cosmae et Damiani SS.
    Ego Gregorius diaconus cardinalis sancti Angeli SS.
    [Col. 1179C] Ego Petrus diaconus cardinalis Sancti Adriani SS.


Datum Vulterris per manum Grisogoni sanctae Romanae Ecclesiae diaconi cardinalis ac bibliothecarii, XII Kal. Junii, indictione XIII, Incarnationis Dominicae anno 1121, pontificatus autem domni Calixti II papae anno II.



XCVII. Bulla pro monasterio S. Mariae de Morrona, ejusque abbate Girardo. (Anno 1120, Maii 21.)
[MURATORI, Antiq. Ital., III, 1131.]

CALIXTUS episcopus, servus servorum Dei, dilecto ulio abbati monasterii Sanctae Mariae de Morrona . . . . . oribus regulariter substituendis in perpetuum.

Et divinis praeceptis instruimur, et apostolicis [Col. 1179D] monitis informamur, ut pro Ecclesiarum statu impigro vigilemus affectu. Proinde, dilecte in Christo fili, Gerarte abbas, petitionibus tuis clementer annuimus, et Beatae Mariae monasterium, cui Deo auctore praesides, cum omnibus ad ipsum pertinentibus sub tutela sedis apostolicae suscipientes, beati Petri, cujus juris esse cognoscitur, patrocinio communimus. Per praesentis igitur privilegii paginam eidem monasterio in perpetuum confirmamus universa quae ei aut a nobis . . . . Ugicione comite, et filiis ejus Ugolino, Rainerio, Lotherio, et Bolgarino, aut ab aliis quibusvis fidelibus legitime collata, vel concessa sunt . . . . . . . Castellum de Vivario cum Pantano, [Col. 1180A] et aliis pertinentiis ejus: possessiones de Morrona, de Castello de Sojana, de Negotiana, de . . . . alto, de Massa, de monte Gemmule. Quaecunque praeterea in futurum largiente Domino idem monasterium juste atque canonice poterit adipisci, firma tibi tuisque successoribus et illibata . . . . . Nulli ergo omnino hominum liceat saepedictum monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur, eorum pro . . . . . . atione et gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, [Col. 1180B] si non satisfactione congrua emendaverit, potestatis honorisque . . . . . . . dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus hic fructum bonae actionis percipiant, et apud districtum judicem praemia aeternae pacis inveniant.

    Ego Calixtus catholicae Ecclesiae episcopus subscripsi.
    Ego Lambertus Ostiensis episcopus subscripsi.
    Ego Petrus cardinalis presbyter tituli Sanctae Susannae subscripsi.
    [Col. 1180C] Ego Joannes presbyter cardinalis tituli Sancti Grisogoni subscripsi.


Datum Vulterris per manum Grisogoni sanctae Romanae Ecclesiae diaconi cardinalis et bibliothecarii, XII Kalendas Junii, indictione XIII, Incarnationis Dominicae anno 1121, pontificatus autem domini Calixti II papae anno secundo.



XCVIII Ad Stephanum camerarium, legatum suum (Treviris morantem).---De suo in Urbem adventu. (Anno 1120, Jun. 3.)
[HONTHEIM, Hist. Trevir. diplom., I, 506.]

Celare te, fili, non possumus, quod Longobardiae Tusciaeque regionem sine ullo tumultu, quin etiam magna usi felicitate peragravimus, et tertio Nonas [Col. 1180D] Junii ad Urbem, Domino benefavente, propius accessimus. Caeterum fratres nostri episcopi et cardinales cum toto clero et nobilitate populoque extra Urbem obviam nobis progressi, summis honoribus exceperunt. Et Frigii [(32) 1Kb] quidem corona capiti nostro imposita, gaudentes, exsultantesque per viam sacram, ad Lateranense palatium usque solemni nos ritu prosecuti sunt; ubi postquam auctore Deo bene ac secure fuimus, Petrus Leonis in magno hominum omnis ordinis coetu, clientelaribus sese sacramentis Ecclesiae, nobisque devinxit. Similiter a praefecto et fratribus ejus, nec non a Leone Frangipane, totaque illa gente Stephano Northmannoque factum. Neque [Col. 1181A] ab horum sese studiis, impigra parendi voluntate, Petrus Columna, caeterique nobiles Romanorum secrevere. Itaque ob haec, tam prospere ac feliciter gesta, laudes gratiasque Deo Domino nostro quam amplissimas agas velim; et in istis ubi commoraris jam regionibus, ut rem Ecclesiae sustentes atque amplifices, viribus quantum poteris, connitere.



XCIX---C. Donationes omnes, a Gunnario ejusque uxore factas Casinensi monasterio confirmat, addito annuo censu Lateranensi palatio per monachos persolvendo. (Anno 1120, Aug. 9.)
[COCQUELINES, Bull. Collect., tom. II, p. 169.]

CALIXTUS episcopus, servus servorum Dei, charissimis in Christo filiis GIRARDO Casinensis monasterii [Col. 1181B] abbati, et ejus fratribus tam praesentibus quam futuris, in perpetuum.

Et commissi nobis officii sollicitudo deposcit, et paternae charitatis benignitas nos compellit ut ecclesiarum omnium providere necessitatibus debeamus. Verumtamen locis illis et personis, quae specialius ac familiarius Romanae adhaerent Ecclesiae, quaeque amplioris religionis et dignitatis gratia praeeminent, propensiori nos convenit affectionis studio imminere. Ea propter, filii in Christo charissimi, petitioni vestrae non immerito annuendum censimus, ut in stationi vestrae subsidium aliquod conferamus. Per praesentis igitur scripti auctoritatem vobis vestrisque successoribus perpetrata stabilitate concedimus ecclesias illas, quas vir nobilis domicellus [Col. 1181C] Gunnari una cum uxore sua Helena beato Petro cognoscitur contulisse, ecclesias scilicet S. Petri de Nugulbi, S. Nicolai de Nugulbi, S. Heliae de Sitin, et S. Petri de Nurci cum pertinentiis suis, ut de ipsarum redditibus, prout facultas ministraverit, indumenta semper Casinensi conventui praeparentur, salvo nimirum censu quatuor solidorum denariorum Papiensium singulis annis Lateranensi palatio. Sane possessiones, et dona omnia, quae praedictus Gunnari beato contulit Benedicto, vel collaturus est, apostolicae sedis munimine confirmamus, statuentes ut illa omnia similiter in vestimentorum vestrorum praeparatione in perpetuum conserventur. Si quis igitur in futurum judex, domicellus, aut ecclesiastica quaelibet [Col. 1181D] saecularisve persona, decreti hujus tenore cognito, praedictas ecclesias, et caeteras praefati Gunnari oblationes auferre, vel minuere, aut a constituta vestimentorum Casinensis conventus praeparatione subtrahere vel mutare praesumpserit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem, qui observatores exstiterint, beatissimi Patris nostri Benedicti precibus, omnipotentis Dei, et apostolorum ejus Petri et Pauli gratia et [Col. 1182A] benedictio, et peccatorum remissio tribuatur. Amen.

Ego Calixtus catholicae Ecclesiae episcopus SS.

Datum Beneventi per manum Chrysogoni sanctae Romanae Ecclesiae diaconi cardinalis ac bibliothecarii, V Idus Augusti, indictione XII, Incarnationis Dominicae anno 1121 [(33) 1Kb] , pontificatus autem domni Calixti II papae anno II.



CI. Ad Gunnarium nobilem virum (Anno 1120, Aug. 10.)
[GATTULA, Hist. Casin., tom. I, p. 426.]

CALIXTUS episcopus, servus servorum Dei, illustri viro GUNNARIO, et uxori ejus HELENAE, filiabus suis VERAE et SUSANNAE, salutem et apostolicam benedictionem

[Col. 1182B] Audivimus de vobis quod, divina gratia inspirati, quaedam beato Benedicto, ejusque Casinensi monasterio de vestris facultatibus contuleritis. Unde gratias vobis agimus, atque omnipotentis Dei misericordiam deprecamur, ut B. Benedicti precibus ex hoc et in futuro dignam vobis mercedem restituat.

Rogamus autem, et in peccatorum vobis remissionem injungimus, ut in eo quod coepistis constantius maneatis; non enim coepisse virtus est, sed perfecisse; et qui perseveraverit usque in finem, hic salvus erit (Matth. XXIV). Sic quidem nos, et ecclesias, et donum, quod eidem monasterio a vobis factum est apostolicae sedis auctoritate confirmamus, prohibentes ne quis illum subtrahere, diminuere, aut in posterum [Col. 1182C] sine Casinensium fratrum consensu audeat commutare, sed eorumdem fratrum indumenta quietum semper illibatumque permaneat

Datum Beneventi quarto Idus Augusti.



CII. Rogerio Volaterrano episcopo mandat ut tueatur possessiones monasterio Casinensi a Gunnario donatas. (Anno 1120, Aug. 10.)
(GATTULA, Hist. Casin., t. I, p. 426.]

CALIXTUS episcopus, servus servorum Dei, venerabili fratri ROGERIO Vulterrano episcopo, apostolicae sedis legato, salutem et apostolicam benedictionem.

Quam specialiter, quam praecipue monasterium Casinense ad protectionem Romanae spectet Ecclesiae [Col. 1182D] tuam non credimus latere notitiam. Idcirco fraternitatem tuam rogamus et praecipimus ut donum quod B. Benedicto, ejusque monasterio ab illustri viro domicello Gunnari, et uxoris ejus Helena factum est pro bati Benedicti reverentia, quietum atque ab omni infestatione liberum facias permanere. Nos enim donum ipsum scripti nostri assertione firmavimus, et ecclesias quasdam ex ipsis Gunnari et uxoris ejus Helenae oblatione ad beatum Petrum pertinentes jam dicto Casinensi monasterio ex apostolicae sedis liberalitate concessimus. Nolumus ergo ut per quorumlibet violentiam subtrahantur, seu infestentur, sed omnia quiete ac libere ad fratrum indumenta [Col. 1183A] Casinensium conserventur, caeterasque ecclesias seu possessiones, quas beatus Benedictus in Sardiniae partibus obtinet sollicitudini tuae attentius commendamus.

Datum Beneventi IV Idus Augusti.



CIII. Ecclesiam Aversanam manere Romanae Ecclesiae suffraganeam jubet, petente Roberto episcopo. (Anno 1120, Sept. 24.)
[UGHELLI, Italia sacra, I, 486.]

CALIXTUS episcopus, servus servorum Dei, ven. fratri ROBERTO episcopo Aversano, ejusque successoribus canonice instituendis in perpetuum.

Ex fratrum relatione comperimus, qui causam plenius cognoverunt, ab ipso fere sui principio Aversana [Col. 1183B] Ecclesia Romanae fideliter adhaesit Ecclesiae, unde Romana sibi Ecclesia eam, tanquam specialem filiam, specialiter vindicavit, et in ea episcopos tanquam ut in aliis suis specialibus Ecclesiis ordinavit. Siquidem D. praedecessor noster S. memoriae Leo papa IX primum ibi episcopum Azolinum consecravit, porro Urbanus Guimundum, Gelasius Robertum episcopos consecravit, quorum nos auctoritatem, et vestigia subsequentes, praefatam Aversanam Ecclesiam in solius Romanae Ecclesiae subjectione decrevimus conservandam. Apostolica igitur auctoritate statuimus, et perpetua stabilitate sancimus, ut eadem Ecclesia Aversana in Romanae Ecclesiae unitate, atque obedientia perseveret, eique soli tanquam suffraganea metropolitanae suae subjecta sit, ut [Col. 1183C] in ea per Romani semper pontificis manum episcopus consecraretur. Nulli erga omnino hominum liceat hanc paginam nostrae exemptionis, etc.

Ego Calixtus Catholicae Ecclesiae episcopus.

Ego Petrus Portuen. episcopus consensi et subscripsi.

Ergo Robertus presb. card. tit. S. Sabinae consensi.

Ego Benedictus presb. card. . . . . consensi et subscripsi.

Ego Anastasius card. presb. tit. S. Clementis subscripsi.

Ego Desiderius presb card. S. Praxedis consensi et subscripsi.

Ego Joannes presb. card. tit. S. Grisogoni subscripsi.

[Col. 1183D] Ego Joannes presb. card. tit. S. Eusebii subscripsi.

Ego Petrus presb. card. S. Marcelli subscripsi.

Ego Petrus presb. card. S. Mariae Aracoeli.

Ego Petrus presb. card.

Ego Romoaldus diaconus card. S. Mariae in via Lata.

Ego Stephanus diac. card. S. Mariae de Scola Graeca.

Datum Beneventi per manum Grisogoni S. R. E. diaconi card. bibliothecarii, VIII Kal. Octobris, indict. XIV, Incarn. Dom 1121, pontificatus Calixti II an. secundo.



CIV. *Geraldum archiepiscopum Ragusinum consecrat pallioque donat, et Ecclesiae ejus possessiones juraque confirmat. (Anno 1120, Sept. 28.)

Vide Illyricum sacrum FARLATI, t. VI, p. 60.]
[Col. 1184A]


CV. *Episcopis Dalmatiae superioris, seu Diocleae, praecipit ut metropolitae, Gerardo episcopo archiepiscopo Ragusino, obediant. (Anno 1120, Sept. 28.)

[Vide ibid. p. 62.]



CVI. Bulla pro monasterio Vulturnensi. (Anno 1120, Oct. 10.)
[MABILL., Annal. Ben., VI, 641, ex autographo membraneo apud V. cl. Francisc. Valesium Romanum.]
[Col. 1184B]

CALIXTUS episcopus, servus servorum Dei, dilecto filio MANSONI abbati venerabilis monasterii Sancti Petri, quod in Monte Vulturno apud cryptam Beati Michaelis archangeli situm est, ejusque successoribus regulariter substituendis in perpetuum.

Cum universis per orbem Ecclesiis debitores, ex commissi nobis administratione officii, existamus, illorum tamen locorum protectioni propensiori nos convenit studio imminere, quae ad jus proprium sanctae Romanae, cui, Deo auctore, deservimus, Ecclesiae noscuntur specialius pertinere. Quamobrem, dilecte in Christo fili Manso abbas, petitioni tuae clementer annuimus, et Beati Petri Vulturnense [Col. 1184C] monasterium, cui Deo auctore praesides ad praedecessorum nostrorum exemplar, sedis apostolicae munimine confovemus. Statuimus enim ut coenobium ipsum et abbates ejus, et monachi, nulli alii nisi Romanae et apostolicae sedi, cujus est jus et proprietas, sint subjecti. Nec alicui episcoporum liceat in eodem loco aut in cellis ejus aliquid constituere aut ordinare, quod sacris canonibus aut nostro huic statuto refragari videatur, nec eis fas sit, si praegravati Romanam sedem appellaveritis, aliqua sub occasione judicii, violentiam, nisi ante Romanum pontificem, vel ejus legatum, vobis aut successoribus vestris inferre. Per praesentis etiam privilegii paginam tibi tuisque legitimis successoribus, et per vos eidem monasterio confirmamus ecclesiam Sancti [Col. 1184D] Andreae de Octaviano, cum castello suo, castellum de Monticulo cum ecclesiis suis, villam, quae dicitur Aquatecta, cellam Sanctae Mariae de Luco, ecclesiam Sancti Nicolai de Vitealba, Sanctae Christinae, Sancti Laurentii in Rapulla, Sancti Nicolai, Sanctae Mariae de Monte, Sancti Georgii, Sanctae Barbarae, Sancti Apollinaris in ipso Monte. In Melfia ecclesia Sancti Antonini, Sancti Nicolai, Sancti Eustachii, Sancti Martini, Sancti Petri de Berula, Sancti Felicis de Fuciano, Sancti Faviani trans Aufidum, Sancti Jacobi, Sancti Laurentii, Sancti Stephani sub Cisterna. Item Sancti Marciani trans Aufidum. In Labello ecclesiam Sanctae Barbarae, Sancti Marci, Sanctorum Joannis et Pauli, et omnium Sanctorum. In territorio [Col. 1185A] Spinacioli ecclesiam Sanctae Trinitatis in Catuna, Sanctae Mariae de Ulmeto, Sanctae Mariae in Edera, et Sancti Aegidii. In Andro ecclesiam Sancti Salvatoris, Sancti Nicolai. In Gurgo ecclesiam Sancti Salvatoris. In Paciano ecclesiam Sancti Angeli cum olivetis et trapetis. In Baro ecclesiam Sancti Matthaei et Leuci. In Arbore longa ecclesiam Sancti Angeli. In territorio Salpitano ecclesiam Sancti Nicolai de Varisento, Sancti Theodori, Sancti Martini, ecclesiam Sancti Stephani in Plancaro, Sanctae Mariae de Calavio cum omnibus earum pertinentiis. In monte Melone ecclesiam Sancti Andreae. Quaecunque praeterea vel in praesenti XIV indictione saepedictum coenobium concessione pontificum, liberalitate principum, oblatione fidelium, vel aliis [Col. 1185B] justis modis possidet, aut in futurum poterit adipisci, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut ei subditas possessiones auferre, vel ablatas retinere, minuere vel temerariis vexationibus fatigare, sed omnia integra conserventur, eorum pro quorum sustentatione ac gubernatione concessa sunt, usibus omnimodis profutura. Obeunte te, nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et Beati Benedicti Regulam elegerint, a Romano pontifice consecrandum. [Col. 1185C] Oleum sanctum et consecrationes altarium sive basilicarum, ordinationes cujuscunque professionis vel ordinis clericorum, ab episcopis, in quorum dioecesibus estis, accipietis, si ea impendere gratis et sine pravitate voluerint, et si gratiam atque communionem apostolicae sedis habuerint, alioquin liceat vobis a quo malueritis catholico episcopo consecrationis sacramenta percipere. Ad haec eleemosynas, quae gratis monasterio pro vivis vel mortuis offeruntur, a vobis suscipiendas absque omni episcoporum molestia et contradictione censemus. Ad indicium autem supradictae proprietatis et perceptae a Romana Ecclesia libertatis, auri unciam quotannis Lateranensi palatio persolvetis.

Si qua igitur in futurum ecclesiastica saecularisve [Col. 1185D] persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen.

Ego Calixtus catholicae Ecclesiae episcopus.

[Col. 1186A] Ego Petrus Portuensis episcopus.

Ego Joannes presbyter cardinalis tit. Sancti Grisogoni.

Datum Beneventi per manum Grisogoni, sanctae Romanae Ecclesiae diaconi cardinalis ac bibliothecarii, VI Idus Octobris, indictione XIV, Incarnationis Dominicae anno 1120, pontificatus autem domni Calixti II papae anno II.



CVII. Ad episcopos et alios fideles provinciarum Bituricensis, Burdegalensis, Auscitanae, Turonensis, Britanniae. ---Gerardum, Engolismensem episcopum, legatum apostolicum instituit. (Anno 1120, Oct. 16.)
[MANSI, Concil. XXI, 212.]

[Col. 1186B] CALIXTUS episcopus, servus servorum Dei, dilectis fratribus et filiis archiepiscopis, episcopis, abbatibus, principibus, et caeteris tam clericis quam laicis, per Bituricensem, Burdegalensem, Auscitanam, Turonensem, et Britanniam, provincias constitutis, salutem et apostolicam benedictionem.

Et Patrum praecedentium institutio exigit, et fraternae charitatis debitum nos compellit, ut providere salubriter universis Ecclesiae filiis, auxiliante Domino, procuremus. Verum quia ubique praesentes esse, aut per nos ipsos cuncta exercere non possumus, fratres nostros, quos nimirum opportunos credimus, in partem nostrae sollicitudinis evocamus. Ea propter venerabili fratri nostro Gerardo Engolismensi episcopo nostras in partibus vestris vices [Col. 1186C] duximus committendas: quaemadmodum et dominus praedecessor noster sanctae memoriae Paschalis papa commisisse cognoscitur. Confidimus enim in Domino, quia ipse ministerium hoc ad honorem Dei, et salutem vestram, sancto cooperante Spiritu, fideliter ministrabit. Rogamus itaque universitatem vestram, monemus atque praecipimus ut ei, tanquam vicario nostro, humiliter pareatis; et cum opportunitas ecclesiasticae utilitatis exegerit, ad vocationem ejus unanimiter convenire, et synodales cum eo conventus solemniter celebrare curetis, quatenus communi deliberatione corrigenda corrigere, et confirmanda possit, auctore Domino, confirmare.

[Col. 1186D] Datum Beneventi XVII Kal. Novembris.



CVIII Monasterium S. Sophiae Beneventanum tuendum suscipit et bona juraque ejus confirmat (Anno 1120, Nov. 29.)
[UGHELLI, Italia sacra, VIII, 104.

In nomine Domini omnipotentis Salvatoris nostri Jesu Christi, et in nomine sanctissimae et individuae Trinitatis. CALIXTUS episcopus, servus servorum Dei, dilecto in Christo filio JOANNI abbati monasterii venerabilis S. Sophiae, intra Beneventum siti, ejusque successoribus regulariter promovendis in perpetuum.

In apostolicae sedis administratione, divina disponente clementia, constituti. necesse quidem habemus [Col. 1187A] omnes Ecclesias B. Petri patrocinio confovere, et ipsarum quieti paterna sollicitudine providere. Verumtamen locis illis ac personis quae devotius Romanae adhaerent Ecclesiae, quaeque amplioris religionis gratia praeeminent, propensiori nos convenit studio subvenire. Quamobrem, in Christo fili Joannes, postulationi tuae clementer annuimus, et S. Sophiae coenobium, ad cujus regimen nos te, auctore Domino, nostris tanquam beati Petri manibus consecravimus, sub tutela et jurisdictione, sicut hactenus mansit perpetuo manere, praesentis paginae auctoritate sancimus, ut nimirum soli Romanae Ecclesiae subditum, ab omni Ecclesiarum seu et personarum jugo liberum habeatur. Praeterea praedecessorum nostrorum vestigiis inhaerentes, universa quae [Col. 1187B] privilegiis illorum, ad ejusdem monasterii immunitatem, vel possessionem, tuis sunt praedecessoribus attributa, tibi tuisque successoribus regulariter promovendis praesenti privilegio contribuimus. Cellas quoque et ecclesias, aut villas, quae a praedecessoribus tuis praenominato videntur coenobio, juste ac rationabiliter acquisita, possidendas omni in tempore confirmamus; hoc est, ecclesiam S. Benedicti, quae dicitur Xenodochium Sancti Joannis, S. Euphemiae, Sancti Petri, quae nominatur Trasanii, S. Raymundi, S. Mariae Rotundae intra eamdem civitatem Beneventanam, ecclesiam S. Mariae, S. Petri, S. Nicolai, S. Erasmi, S. Marciani, S. Mariae, S. Angeli, foras ante eamdem civitatem in Pantano, ecclesiam S. Benedicti, Sancti Vitalis, S. Mercurii, apud olivam [Col. 1187C] S. Angeli, S. Mariae de Scolcaturi una cum omnibus pertinentiis in Vado Azara S. Benedicti in Faffone Sancti Valentiniani, apud votum S. Felicis cum terris, in Cornito Sancti Sylvestri cum duobus rivis, S. Mariae in Parituli, S. Marciani in Ventecano, S. Martini in Cuano, S. Petri in Pazano, S. Nicolai. Item Beneventi S. Stephani in Paloaria, Sanctae Mariae in Lucornara, et curtes duas S. Mariae in Sabbeta, S. Mariae in Templana, in civitate Triana S. Angeli cum Cellis, S. Stephani, in Fromarii S. Gregorii, in Escle Sancti Angeli in Peloso; in Aliperao ecclesias S. Mariae, S. Angeli, S. Petri, S. Marci, S. Joannis, S. Laurentii, S. Luciae in Casale S. Mariae, S. Apolloniae, S. Annae in Calisti, S. Mariae, [Col. 1187D] in territorio S. Marcelli, in Carfiano S. Mauri, S. Joannis, S. Constantini, S. Anastasii, in Asculo S. Petri, S. Desiderii, in Illiceto S. Ephrem, in Morteto S. Petri, in Tuscano S. Adolphi, S. Hieronymi, S. Guerardi, S. Severini, Sancti Anastasii. Apud Arolam S. Mercurii, apud Bivinum S. Martini. In Biferno monasterium S. Angeli cum cellis, S. Petri, S. Vincentii, S. Trinitatis, in Valle Luparia S. Crucis. Apud Rederium S. Martini in Alirino S. Michaelis, Sanctae Mariae, in monte Malo S. Felicis, in Sertore S. Viti. Apud Montes S. Marci, juxta fossam S. Stephani, in territorio Campi laeti Sanctae Luciae, juxta civitatem Florentinam monasterium S. Salvatoris in Clusano S. Christophori, castellum Forneti [Col. 1188A] cum omnibus pertinentiis, castellum antiquum cum omnibus pertinentiis; ecclesiam S. Donati cum omnibus illorum pertinentiis, mobilibus ac immobilibus.

Per praesentis itaque hujus privilegii paginam apostolica auctoritate statuimus, ut quicunque hodie nominatum illud monasterium juste possidet, quaeque in futurum concessione pontificum, liberalitate principum, seu oblatione fidelium juste canoniceque poterant adipisci, firma tibi tuisque successoribus et illibata permaneant. Quamobrem decrevimus ut nulli omnino hominum liceat idem coenobium temere perturbare, aut illi possessiones auferre, seu oblationes requirere, minuere vel temerariis vexationibus fatigare; verumtamen omnia integre conserventur [Col. 1188B] eorum pro quorum sustentationum ac gubernationum concessa sunt usibus omni modo profutura. Obeunte autem ejus loci abbate vel tuorum quolibet successorum, nullus ibi qualibet subreptione, astutia, vel violentia praeponatur, nisi quem fratres communi consensu, vel fratrum pars consilii sanioris, secundum Domini timorem, atque beati Benedicti Regulam elegerunt, a Romano pontifice maximo inungendum et consecrandum. Chrisma, oleum sanctum, consecrationes altarium, sive basilicarum, ordinationes monachorum, qui ad sacros ordines promovendi ab episcopis, in quorum dioecesibus estis, accipietis siquidem gratiam, et communionem apostolicae sedis habuerint, et si gratis ea ac sine pravitate impenderint. Si quis vero his obstiterit, liceat vobis a quocunque [Col. 1188C] volueritis catholico episcopo praedicta sacramenta percipere.

Si qua igitur ecclesiastica saecularisve persona, hanc nostram constitutionis paginam sciens, temere contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate privetur, reamque se divino judicio existere cognoscat de perpetrata iniquitate, et a sacratissimo sanguine et corpore Domini omnipotentis nostri Jesu aliena fiat, ac segregetur, atque in extremo examine districtae ultioni subjaceat. Cunctis autem econtra juste obser vantibus sit pax et tranquillitas Domini omnipotentis nostri Jesu Christi, quatenus hic fructum bonae [Col. 1188D] actionis percipiant, et apud districtum judicem praemia aeternae pacis inveniant. Amen, amen.

Ego Calixtus catholicae sedis et Ecclesiae episcopus. FIRMAMENTUM EST DOMINUS TIMENTIBUS EUM.

Datum Beneventi per manus Siconis S. R. E. diaconi cardinalis ac bibliothecarii, III Kal. Decemb., indict. XIV, pontificatus autem domini Calixti II papae anno secundo; ab Incarnatione autem omnipotentis Salvatoris nostri Jesu Christi anno millesimo centesimo vicesimo.



CIX [Alpheradae] abbatissae parthenonis S. Mariae Capuani- praecipit ut »quinta feria post octavas Pentecosten (d. 9. Junii 1121) ad sese veniat rationis [Col. 1189A] reddendae causa quo jure ecclesiam S. Mariae Cinglensem monasterio Casinensi abstulerit.« (Anno 1120.)

[Vide PETRI, Chronicon. Casin., l. IV, c. 70.]



CX. *Eremi Turritam privilegia confirmat. (Anno 1120, Dec. 1.)

[Vita S. Brunonis Carthusiensium institutoris primi. Bruxellae 1639, 8o, p. 414.]



CXI. Ad Wulgrinum archiepiscopum Bituricensem.---De expulsione monialium a Carentonio parthenone. (Anno 1120, Dec. 3.)
[MARTENE, ampl. Coll. I, 664, ex chartario archiepiscopi Bituricensis.]
[Col. 1189B]

CALIXTUS episcopus, servus servorum Dei, venerabili fratri W. Bituricensi archiepiscopo et canonicis S. Stephani S. et A. B.

Praedecessorem tuum Leodegarium archiepiscopum apud ecclesiam S. Mariae de Carentonio regulares instituisse canonicos domini praedecessoris nostri sanctae memoriae Paschalis privilegium manifestat, sanctimonialibus quae ibi fuerant, propter minus honestam earum conversationem, expulsis, atque in aliis religiosis monasteriis collocatis. Caeterum post ipsius obitum, quidam fratrum vestrorum canonicorum S. Stephani cum laicorum favore, regulares illos canonicos expulerunt, et sanctimoniales illas ad eamdem ecclesiam introduxerunt. In quo profecto [Col. 1189C] et religiosa praedecessoris tui constitutio, et reverenda praedecessoris nostri confirmatio annullata est. Mandamus itaque dilectioni tuae, atque praecipimus, ut, sanctimonialibus illis eductis, praedictos canonicos ad ecclesiam reducatis, et quiete ac pacifice in canonici disciplina ordinis permanere faciatis. Quod si forte aut sanctimoniales egredi aut vos canonicos reducere nolueritis, nos et illis et illarum fautoribus ecclesiarum introitum interdicimus, atque locum ipsum divinis carere officiis praecipimus, donec mandati nostri sententia impleatur.

Datum apud S. Germanum III Nonas Decembris.



CXII. *Clericis S. Mariae Secusiensis, proposita excommunicatione, [Col. 1189D] praecipit ut ipsam ecclesiam intra dies 40 Arberto praeposito Ulciensi restituant. (Anno 1120, Dec. 15.)

[Vide Ulciensis Ecclesiae Chartarium, Aug. Taurin., 1753, fol., p. 111.]



CXIII. Ad Pontium Cluniacensem abbatem.---Ecclesiam S. Theodori attribuit Cluniaco. (Anno 1120, Dec. 28.)
[MANSI, Concil. XXI, 207.]

CALIXTUS episcopus, servus servorum Dei, charissimo in Christo filio PONTIO abbati Cluniacensi, ejusque successoribus regulariter substituendis in perpetuum.

Religionis monasticae modernis temporibus speculum, [Col. 1190A] et in Galliarum partibus documentum B. Petri Cluniacense monasterium, ab ipso suae fundationis exordio sedi apostolicae in jus proprium est oblatum. Proinde patres nostri sanctae recordationis Joannes XI et alii usque ad nostra tempora Ecclesiae Romanae pontifices, locum ipsum singularis dilectionis ac libertatis praerogativa donarunt, et universa ei pertinentia privilegiorum suorum sanctionibus munierunt. Propterea, fili in Christo beatissime Ponti, quem nos in Viennensis ecclesiae regimine positi, nostris per Dei gratiam manibus in abbatem consecravimus: et personam tuam, et locum, cui Deo auctore praesides, totis dilectionis visceribus amplectentes, quieti vestrae, et ecclesiarum vestrarum, attentius providentes, ecclesiam [Col. 1190B] S. Theodori de Rocha Bovecorit, cum omnibus pertinentiis suis, laudantibus ipsius ecclesiae clericis, a venerabili fratre nostro Willelmo Petragoricensi episcopo, tibi, et ecclesiae Cluniacensi humiliter et devote donatam, auctoritate apostolica tam tibi quam successoribus tuis, perpetuis temporibus confirmamus, et praesentis privilegii pagina communimus. Si quis igitur ausu temerario, impiaque praesumptione contra Deum, et sanctos ejus apostolos, contraque animam suam, hoc nostrae apostolicae auctoritatis privilegium in aliquo infringere tentaverit, incunctanter se noverit nostrae apostolicae maledictionis aculeo transpunctum, nostrae apostolicae excommunicationis telo perfossum, nostri etiam apostolici anathematis gladio transverberatum, [Col. 1190C] nec, nisi per dignam satisfactionem saluti pristinae reparandum. Ei ergo qui conservator exstiterit, sit pax Domini Jesu Christi, quatenus et hic fructum bonae actionis percipiat, et apud districtum judicem praemia aeternae pacis inveniat. Amen.

Ego Calixtus catholicae Ecclesiae episcopus, subscripsi.

Datum Laterani per manum Chrysogoni S. R. E. diaconi cardinalis ac bibliothecarii, V Kal. Januar., indict. XV, pontificatus autem domni Calixti II papae, anno secundo.



CXIV. Ad Didacum archiepiscopum Compostellanum, Ecclesiae Romanae legatum. (Anno 1120, Dec. 31.)
[FLOREZ, Esp. sagrada, XX, 309.]
[Col. 1190D]

CALIXTUS episcopus, servus serv. Dei, ven. fratri D. Compostellano archiepiscopo et S. R. E. legato, salutem et apost. bened.

Speciali fraternitati tuae statum nostrum, et quae circa nos sunt, pro dilectionis affectu decrevimus specialiter indicare. Nos siquidem postquam in Urbe honorificentissime suscepti fuimus, in Beneventanas partes, et inde in Apuliam usque Barum descendimus. Apuliae ducem, Capuae principem, et alios comites et barones in homagium et fidelitatem suscepimus. Ad Urbem postea prospere redeuntes, B. Petri ecclesiam, quam fideles nostri de inimicorum [Col. 1191A] manibus liberaverant, visitavimus. Super altare B. Petri missarum solemnia celebravimus, et in eadem ecclesia presbyterorum, diaconorum et subdiaconorum ordinationes largiente Domino fecimus. Nunc secure atque pacifice per Dei gratiam in Lateranensi palatio permanemus. Rogo itaque, frater charissime, ut matrem tuam Romanam Ecclesiam sicut bonus filius diligas, adjuves et substentes. Sane dilectissimum nepotem nostrum Illefonsum regem dilectioni tuae attentius commendamus, rogantes ut eum secundum datam tibi a Domino sapientiam consiliari studeas et juvare; per hoc enim personam tuam nos praecipue diligemus, et in tuis te petitionibus libentius audiemus. Praeterea praesentium latorem D. abbatem amore nostro amplius [Col. 1191B] habeas commendatum.

Dat. Laterani II Kal. Januarii.



CXV. Bulla pro monasterio SS. apostolorum Petri et Pauli Cantuariensi. (Anno 1120.)
[Chronica W. Thorn, ap. TWISDEN, Rer. Angl. Script., II, 1797.]

CALIXTUS episcopus, servus servorum Dei, etc.

Sicut monasterium Apostolorum Petri et Pauli Cantuariense in initio nascentis Christianae religionis apud regnum Anglicum in monasticae religionis observantia exstitit primum, ita in posterum cum omnibus ad se pertinentibus ab omni maneat servitio liberum; ab omni mundiali strepitu inconcussum, [Col. 1191C] nec ecclesiasticis conditionibus seu angariis, vel quibuslibet obsequiis saecularibus ullo modo subjaceat, aut ullis canonicis juribus serviat, etc. Et parum post sequitur: Illud adjicientes, ut liceat vobis pro divini servitii celebratione cum vobis placuerit, signa ecclesiae vestrae pulsare. Illam praeterea turpem arietum, panum et potus extorsionem ab eodem monasterio penitus removemus, quam ibi sanctae Trinitatis monachi ex quadam quasi consuetudine sibi vindicare contendunt.



CXVI. Ad [Radulfum] archiepiscopum Cantuariensem. (Anno 1120.)
[Ibid.]

[Col. 1191D] CALIXTUS episcopus, servus servorum Dei, dilecto in Christo fratri Cantuariensi archiepiscopo, salutem et apostolicam benedictionem.

Beatorum apostolorum Petri et Pauli, etc. Et infra: Caeterum, sicut accepimus vos eam tardis signorum suorum pulsationibus et indecenti arietum et panum et potus extorsione gravatis, quod omnino et sanctorum Patrum institutionibus et praedecessorum nostrorum privilegiis adversatur. Quamobrem praesentibus litteris, fratres in eadem ecclesia servientes, in sanctorum festivitatibus quorum reliquiae apud eos sunt, signa pulsare cum voluntate permittatis; indignum est enim ut ecclesia tanta Romanorum pontificum libertate donata, hujusmodi debeat exactionibus subjacere.



CXVII. Petente Pontio abbate Cluniacensi, parthenonis Marciniacensis protectionem suscipit. (Anno 1120.)

[Bullar. Cluniac., 41.]
[Col. 1192A]


CXVIII. Archiepiscopis Pisanis adimit jus consecrandi episcopos Corsicanos. (Anno 1121, Jan. 3.)
[MANSI, Concil. XXI, 269.]

CALIXTUS episcopus, servus servorum Dei, dilectis fratribus et coepiscopis per insulam Corsicae constitutis eorumque successoribus in perpetuum.

Nec facilitati, nec injustitiae deputandum est, si quandoque pro rerum necessitate diverso licet modo [Col. 1192B] aliqua disponantur. Romana enim Ecclesia, omnium mater et caput ab ipso capite nostro Domino Jesu Christo constituta Ecclesiarum omnium, et populorum paci et saluti debet dispensationis suae moderamine providere. Quamobrem nos qui, licet indigni Domino disponente apostolicae administrationis curam gerimus, quae vel a nobis, vel a praedecessoribus nostris minori cautela et consilio facta sunt, ne forte aliis exemplum obstinate praebeamus, in statum decrevimus meliorem per Dei gratiam reformare. Felicis siquidem memoriae dominus praedecessor noster Urbanus papa, multis et gravioribus necessitatibus coarctatus, pro dilectione atque servitio a Pisana Ecclesia et civitate Romanae Ecclesiae abundanter ac frequenter impenso, [Col. 1192C] eamdem Ecclesiam ex liberalitate sedis apostolicae disposuit honorare, unde consecrationem episcoporum Corsicanae insulae Pisano antistiti collata pallii dignitate concessit. Super qua nimirum concessione inter Pisanos et Januenses gravis oriebatur dissensio. Ipsi etiam Corsicani episcopi ad Pisani antistitis consecrationem accedere penitus recusabant. Hac profecto discordia praedictus dominus Urbanus papa vehementer timens, et gentis vestrae lamentationi, quae diu episcopalis officii administratione caruerat, debita benignitate compatiens, eorumdem episcoporum consecrationem ad Romanum pontificem revocavit, et in sua potestate retinuit, et ex tunc toto tam ipsius quam successoris sui [Col. 1192D] sanctae memoriae Paschalis papae II [tempore] Corsicani episcopi a Romano tantum pontifice consecrati sunt, licet Pisanus saepe numero ejusdem domini Paschalis papae aures pro negotio isto pulsaverit.

Postea vero piae recordationis papa Gelasius pari ac majore etiam necessitate compulsus, et ab eisdem Pisanis expetitus, praedicti pontificis Urbani statuta concessionis suae privilegio renovavit.

Cujus nos vestigia subsecuti, cum ad Pisanam Ecclesiam convenissemus, devotionem populi et cleri attendentes, et eorum petitioni clementius annuentes, id ipsum favoris nostri assertione firmavimus. Unde tanta inter Pisanos et Januenses [Col. 1193A] crevit discordia, ut depraedationes, et bella, et multa sanguinis effusio facta sint. Hujus quippe occasione discordiae tanta Saracenis accessit audacia, ut Italiae fines totius invadentes, nonnulla in maritimis loca, gladio et igne vastaverint, multosque viros, mulieres et parvulos captivos abduxerint. In ipsa etiam urbe Romana tam cleri et populi turbatio facta est; adeo ut ante ipsum beati Petri corpus, in pleno, quem celebravimus, conventu, hujus rei revocationem pene omnis clerus et populus postularent, eo quod Romana Ecclesia detrimentum in praedictorum episcopatuum amissione patiebatur, et totius scandali, et guerrae causa, et seminarium videbatur. In eodem etiam conventu clerici et laici ejusdem insulae cum litteris adfuere id ipsum a [Col. 1193B] nobis suppliciter postulantes. Causa igitur inter fratres diebus plurimis ventilata, diligenterque discussa, communi episcoporum, cardinalium, et clericorum, atque nobilium Romanorum deliberatione cum non parvo populi favore sancitum est concessionem illam non debere in posterum efficaciam obtinere, quia et ad Romanae Ecclesiae detrimentum extra Urbem cum paucis facta fuerat, et multa inde, ut dictum est, scandala et pericula procedebant. Ad honorem igitur omnipotentis Dei, et sanctorum apostolorum Petri et Pauli cum episcoporum, cardinalium, et clericorum conventu apostolica auctoritate statuimus, ut consecratio episcoporum Corsicanae insulae a Romano tantum pontifice futuris temporibus celebretur. Prohibentes [Col. 1193C] vos, ac successores vestros vel Pisanos, vel cuilibet alii episcopo, vel archiepiscopo subjacere, sed solius Romani pontificis obedientia, et subjectione, atque consecratione in perpetuum maneatis.

Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei, et Domini Redemptoris nostri Jesu Christi aliena fiat, atque in extremo examine districtae ultioni anatheniatis subjaceat. Cunctis autem eamdem constitutionem servantibus sit pax Domini [Col. 1193D] nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Scriptum per manus Gervasii regionarii et notarii sacri palatii.

Ego Calixtus catholicae Ecclesiae episcopus.

Ego Crescentius Sabinensis episcopus subsc.

Ego Petrus Portuensis episcopus subs.

Ego Vitalis Albanus episcopus subs.

Ego Bonifacius cardinalis presbyter tit. S. Marci subsc.

Ego Robertus presb. card. S. Sabinae subs.

Ego Gregorius presb. card. tit. S. Priscae subsc.

[Col. 1194A] Ego Desiderius presb. card. S. Praxedis subs.

Ego Joannes presb. card. S. Chrysogoni subsc.

Ego Petrus presb. card. S. Sixti subsc.

Ego Benedictus presb. card. S. Eudoxiae subs.

Ego Joannes presb. card. S. Caeciliae subsc.

Ego Divizo card. tit. S. Equitii subs.

Ego Theobaldus presb. cardin. tit Pamachii subscripsi.

Ego Rainerius presb. card. tit. SS. Marcellini, et Petri subsc.

Ego Deusdedit presb. card. tit. S. Laurentii in Damaso subsc.

Ego G. G. presb. card. tit. Lucinae subs.

Ego Hugo presb. card. tit. SS. Apostolorum subs.

Ego Joannes presb. card. tit. S. Eusebii subs.

[Col. 1194B] Ego Amicus presb. card. tit. S. Crucis in Jerusalem subsc.

Ego Romoaldus diac. card. Eccl. S. Mariae in via Lata subs.

Ego Gregorius diac. card. S. Eustachii subs.

Ego Aldo diac. card. SS. Sergii et Bacchi subs.

Ego Romanus diac. card. S. Mariae in Porticu subscripsi.

Ego Stephanus diac. card. S. Mariae Scholae Graecae subsc.

Ego Jonathas diac. card. SS. Cosmae et Damiani subscripsi.

Ego Gualterius diac. card. S. Theodori subs.

Ego Gerardus diac. card. Sanctae Luciae subs.

Datum Laterani per manum Chrysogoni sanctae [Col. 1194C] Romanae Ecclesiae diaconi cardinalis ac bibliothecarii, III Non. Januarii, ind. XIV, Incarnat. Dom. anno 1121, pont. autem D. Calixti II an. II.



CXIX. Canonicorum S. Laurentii Januensis possessiones confirmat. (Anno 1121, Jan. 5.)
[UGHELLI, Italia sacra, IV, 853.]

CALIXTUS episcopus, servus servorum Dei, dilectis filiis VILLANO praeposito, et canonicis matricis ecclesiae Beati Laurentii Januensis, tam praesentibus quam futuris in perpetuum.

Bonis saecularium studiis non tantum favere, sed ad ea ipsorum debemus animos incitare, qui pro nostri officii debito saluti omnium providere compellimur. [Col. 1194D] Marianus siquidem Calaritanus judex tam animae suae remedio quam pro sui restitutione honoris vestrae Beati Laurentii matricis ecclesiae sex juris sui curtes, videlicet Quartum, Arsemina, Caput terrae, Sepullum, Aquamfrigidam, Fontana de Eugas cum omnibus ad ea pertinentibus obtulit. Ex quibus postea tres sibi, consensu vestro, accipiens, sex alias, videlicet Sebathus, Paudus, Baral, Tracasali, Fercella, Sanctam Victoriam de Villa Pupulci, ubi dicitur Tereste cum omnibus pertinentiis suis pro contracambio earum trium, scilicet Quarti, Caput terrae, et Aquae frigidae ecclesiae vestrae restituit. Ita tamen, ut vestra ecclesia detrimentum in eodem contracambio pateretur, tres priores collatas [Col. 1195A] sibi curtes cum pertinentiis suis sine calumnia, et contradictione acciperet. Hanc nimirum oblationem, atque concessionem, nos dilectionis vestrae precibus annuentes, auctoritate sedis apostolicae confirmamus, et ratam in perpetuum manere sancimus. Confirmamus etiam vobis ecclesiam S. Joannis Arseminae cum ecclesiis suis, et caeteris ad eam pertinentibus, quae nobis a venerabili fratre nostro Guillelmo Calaritano archiepiscopo tradita, et scripti sui munimine confirmata est, ipso judice cum uxore sua Pretiosa, et consanguineis parentibus collaudante, et instantius exorante. Quaecunque praeterea vestra ecclesia in praesenti legitime obtinet, vel in futurum largiente Deo juste atque canonice poterit adipisci, firma vobis vestrisque successoribus semper [Col. 1195B] et illibata decernimus conservari. Nulli ergo omnino hominum liceat vestram ecclesiam temere perturbare aut ejus possessiones auferre vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione concessa sunt, usibus omnimodis profutura. Si quis igitur nostrae confirmationis hujus tenore cognito, temere, quod absit! contraire tentaverit, honoris et officii sui periculum patiatur, et excommunicationis ultione plectatur, nisi praesumptionem suam digna satisfactione correxerit.

Ego Calixtus catholicae Ecclesiae episcopus.

Datum Laterani per manum Chrysogoni sanctae Romanae Ecclesiae diaconi cardinalis ac bibliothecarii, [Col. 1195C] Non. Januarii, ind. XIV, Incarnationis Dominicae anno 1121, pontificatus autem domini Calixti II papae anno II.



CXX. *Umebaldi archiepiscopi Lugdunensis primatum confirmat. (Anno 1121, Jan. 5.)

[Primatie de Lyon, pr., p. 5, teste Bréquigny, Table chron. II, 500.]



CXXI. *Ecclesiae Ravennatis jura confirmat. (Anno 1121, Jan. 7.)

[RUBEI, Hist. Raven. 323.]



CXXII. Bulla de erectione seu restitutione episcopatus apud Tres Tabernas (in Calabria). (Anno 1121, Jan. 14.)
[MARTENE, ampl. Coll. I, 669.]
[Col. 1195D]

CALIXTUS episcopus, servus servorum Dei, venerabili viro fratri JOANNI Trium Tabernarum episcopo, nostris per Dei gratiam manibus consecrato, ejusque successoribus canonice substituendis in perpetuum.

Et synodalium decretorum auctoritas, et pontificalium [Col. 1196A] gestorum series manifestat, saepe sedi apostolicae licuisse disjuncta conjungere, et sedes et ecclesias pro ratione temporum commutare. Olim Trium Tabernarum ecclesia et sedes propria proprium cognoscitur episcopum [(34) 1Kb] habuisse, sed quia propter Saracenorum violentiam episcopalem sedem conservare non potuit, ad Romanam Ecclesiam pro habendo episcopo confugit. Unde universarum per orbem Ecclesiarum Romana mater Ecclesia Squillacensi eam ecclesiae conjunxit. Sane temporibus nostris divinae placuit majestati locum illum misericorditer visitare, et cleri et populi multitudine reparata, in statum pristinum restituere. Nos itaque divinae cooperatores existere gratiae cupientes, habito fratrum nostrorum consilio, per charissimum fratrem [Col. 1196B] nostrum cardinalem Desiderium presbyterum, quem ad partes illas direximus, totius rei opportunitate diligenter inspecta, et populi petitione, et cleri electione, et comitis caeterorumque honoratorum consensu, cardinalem in ea episcopum nostris per Dei gratiam manibus consecravimus. Apostolica igitur auctoritate praecipimus, ut praedicta Trium Tabernarum ecclesia proprium deinceps episcopum habeat, cujus dispositione ac providentia, juxta sanctorum Patrum instituta, per omnipotentis Dei gratiam gubernetur. Porro tibi tuisque successoribus, charissime frater et coepiscope Joannes, eamdem parochiam confirmamus cum oppidis, villis et pertinentiis suis, videlicet Taberna, Catanzario, Rocca. Tiriolo, et Sellia, confirmamus et tibi domum gloriosi [Col. 1196C] comitis Goffredi, scilicet villanos centum cum terris et vineis apud Cantarazium, et molendinum unum, et possessiones omnes et villanos et molendinum, quas, quos, et quod Guilielmus Carbonellus in praedicti cardinalis manu ecclesiae reddidit. Item ex dono Joannis Caprioli villanos triginta cum ducentis modiis terrae et quinque millibus pedum vinearum, quaecunque praeterea ecclesia vestra liberalitate principum, oblatione fidelium, vel aliis justis modis in praesenti possidet, aut in futurum, largiente Domino, poterit adipisci, firma tibi tuisque successoribus et illibata permaneant. Decernimus ergo ut nulli hominum facultas sit, hanc nostram episcopalis dignitatis restitutionem mutare, vel saepedictam ecclesiam temere perturbare, possessiones ejus auferre, [Col. 1196D] vel ablatas retinere, minuere, vel temerariis vexationibus fatigare, sed omnia integra serventur tam tuis quam clericorum et pauperum usibus profutura. Si quis igitur in futurum ecclesiastica vel saeculari praeeminentia, hanc nostrae constitutionis paginam sciens, contra eam tentaverit, si non satisfactione congrua emendaverit, potestatis honorisque sui dignitate careat, reamque se divino judicio de perpetrata iniquitate cognoscat; qui vero praemissis paruerit, fructum hic bonae actionis accipiat, et apud [Col. 1197A] districtum judicem particeps aeternae pacis inveniatur. Amen.

Datum Laterani per manum Grisognoni sanctae Romanae Ecclesiae diaconi cardinalis ac bibliothecarii, XIX Kal. Februarii, indictione XIV, Incarnationis Dominicae anno 1121, pontificatus autem domini Calixti papae II anno secundo.

Ego Calixtus catholicae Ecclesiae pontifex.

Ego Crescentius Sabinensis episcopus

Ego Petrus Portuensis episcopus.

Ego Vitalis Albanensis episcopus.

Ego Bonifacius presbyter ecclesiae tituli Sancti Marci.

Ego Benedictus presbyter cardinalis tituli Sanctae Mariae.

[Col. 1197B] Ego Joannes presbyter cardinalis tituli S. Ceciliae.

Ego Theobaldus presbyter cardinalis tituli S. Pammachii.

Ego Rainerius presbyter cardinalis tituli S. Praxedis.

Ego Petrus sanctae Romanae Ecclesiae presbyter cardinalis tituli Sanctae Susannae.

Ego Deusdedit presbyter cardinalis tituli S. Laurentii in Damaso.

Ego Gregorius presbyter cardinalis tituli S. Luciae.

Ego Joannes presbyter cardinalis tituli S. Grisogoni.

Ego Amelius presbyter cardinalis tituli Sanctae [Col. 1197C] Crucis in Hierusalem.

Ego Petrus presbyter cardinalis tituli S. Marcelli

Ego Sigizo presbyter cardinalis tituli S. Eusebii.

Ego Robertus presbyter cardinalis tituli S. Sabinae.

Ego Formoaldus diaconus cardinalis tituli SS. Sergii et Bacchi.

Ego Romanus diaconus cardinalis Sanctae Mariae in Portic

Ego Jonatas diaconus cardinalis SS. Cosmae et Damiani.

Ego Gualterius diaconus cardinalis S. Theodori.



CXXIII. Monasterii SS. Philippi et Jacobi et S. Walburgae in Sacra Silva protectionem suscipit bonaque confirmat. (Anno 1121, Jan. 22.)
[WURTWEIN, Nova Subsidia diplom., VII, 43.]
[Col. 1197D]

CALIXTUS episcopus, servus servorum Dei, dilecto filio BERTHOLFO abbati monasterii, quod in honore sanctorum apostolorum Philippi et Jacobi et sanctae Walburgae virginis constructum est, in Argentinensi episcopatu, in loco videlicet qui Sacra Silva dicitur, ejusque successoribus regulariter substituendis in posterum.

Religiosis desideriis dignum et facilem praebere consensum, ut fidelis devotio celerem sortiatur effectum; [Col. 1198A] quamobrem nos, dilecte fili in Christo Bertholfe abbas, petitioni tuae clementer annuimus et monasterium cui Deo auctore praesides quod beato Petro et ejus sanctae Romanae Ecclesiae sub annuo unius aurei censu oblatum et ad honorem omnipotentis Dei, et sanctorum apostolorum Philippi et Jacobi et sanctae Walburgis virginis dedicatum est, ad exemplar domni praedecessoris nostri sanctae memoriae Paschalis papae, protectione sedis apostolicae communimus. Statuimus enim ut universa, quae a religiosis principibus Frederico duce, et Petro ejusdem loci fundatoribus, vel ab aliis fidelibus de suo jure monasterio eidem collata sunt, aut in futurum largiente Deo dari, offerri, vel aliis justis modis acquiri contigerit, quieta vobis vestrisque [Col. 1198B] successoribus et illibata permaneant. Nullique omnino hominum liceat eumdem locum temere perturbare, aut ejus possessiones auferre, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Si qua sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. [Col. 1198C] Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus catholicae Ecclesiae episcopus.

Datum Laterani per manum Chrisogoni, sanctae Romanae Ecclesiae diaconi cardinalis ac bibliothecarii, XI Kal. Februar., indict. XIII, Incarnationis Dominicae anno 1121, pontificatus autem domni Calixti papae anno secundo.



CXXIV. Ad Widonem episcopum Curiensem. (Anno 1121, Febr. 4.)
[BORGIA, Breve Istoria del dominio temporale della [Col. 1198D] sede apostolica nelle due Sicilie. Roma, 1789, 4o, append., p. 47.]

. . . . . . Postquam in Urbe honorificentissime suscepti sumus, et B. Petri ecclesiam et caeteras Urbis ecclesias de inimicorum manibus liberavimus, a nostris fidelibus invitati Beneventum perreximus, ubi ducem Apuliae, principem Capuae ac caeteros barones et capitaneos terrae in hominium et fidelitatem nostram recepimus; inde in Apuliam et usque Barum descendentes pacem et treuguam Dei per totam illam terram statuimus. Post haec ad Urbem reversi, B. Petri ecclesiam visitavimus et in ea presbyterorum, diaconorum ordinationes fecimus, et ad Lateranense palatium honorifice redeuntes, Dominicae Nativitatis festum (25 Dec. 1120) celebravimus; [Col. 1199A] in quo nimirum palatio secure nunc permanemus.



CXXV. Monasterio Affligemensi asserit ecclesiam Bornhemiensem. (Anno 1121, Febr. 11.)
[COCQUELINES, Bullar., II, 173.]

CALIXTUS II, episcopus, servus servorum Dei, dilecto filio FULGENTIO abbati Affligimiensi monasterii, quod ad honorem B. Petri apostolorum principis in Cameracensi dioecesi situm est, ejusque successoribus regulariter substituendis, in perpetuum.

Quae religionis intuitu statuuntur, inconvulsa debent stabilitate servari; siquidem venerabilis frater [Col. 1199B] noster Burgundus, Cameracensis episcopus, consilio et assensu archidiaconorum ac reliquorum clericorum Ecclesiae suae, consilio etiam et hortatu venerabilis fratris nostri Rodulphi Remensis archiepiscopi (sicut in eorum missis ad nos litteris continetur), nec non et rogatu, et supplicatione Sifridi Bornhemiensis abbatis et fratrum suorum, Affligimiensi monasterio Bornhomiensem commisit ecclesiam, ut in ea deinceps monastici ordinis disciplina per Dei gratiam habeatur. Olim quidem in loco eodem ordo fuerat canonicus institutus; sed guerris supervenientibus, tanta paupertatis inopia coarctus est, ut neque ordinem canonicum conservare, neque per se in ecclesiastica posset honestate persistere.

Nos itaque tam praedictorum fratrum, quam et [Col. 1199C] sororis nostrae Clementiae Flandrensium comitissae, quae ipsius loci dispensatrix est, petitionibus annuentes, et de religione vestra plurimum confidentes, praedictae Bernhomiensis ecclesiae commissionem praesentis privilegii pagina confirmamus.

Statuentes ut, auctore Deo, in Affligimiensis monasterii unitate ac subjectione, sub regulae monasticae disciplina, in perpetuum perseveret, ita nimirum libera et quieta sicut antea in ordine canonico fuerat, cum altaribus de Havesdunc, Hingem, Kereberga, Rimenham, Merchecloa, et cum omnibus quae in praesenti legitime possidet, vel in futurum, largiente Deo, juste atque canonice poterit adipisci.

Nulli ergo omnino hominum facultas sit, praefatam Bernhomiensem ecclesiam a dispositione vestri monasterii [Col. 1199D] removere, seu qualibet occasione subtrahere, possessiones ejus auferre, vel temerariis vexationibus fatigare; sed ita sub vestro monasterio maneat, sicut a praedicto fratre nostro Burgardo, dioecesano episcopo constitutum, et ipsius chirographo confirmatum est.

Si qua igitur in futurum cujuslibet dignitatis honorisve persona, nostrae hujus confirmationis paginam sciens, contra eam temere venire tentaverit, honoris et officii sui periculum patiatur, et excommunicationis ultione plectatur, nisi praesumptionem suam digna satisfactione correxerit.

Qui vero conservator exstiterit, Dei omnipotentis, [Col. 1200A] et apostolorum Petri et Pauli benedictionem et gratiam consequatur. Amen.

Ego Calixtus catholicae ecclesiae episcopus laudavi.

Datum apud S. Petrum per manum Chrysogoni, sanctae Romanae Ecclesiae diaconi cardinalis et bibliothecarii, III [adde Kalendas [(35) 1Kb] ] Februarii, indictione XIV, Incarnationis Dominicae anno millesimo centesimo vicesimo primo, pontificatus autem domni Calixti II papae secundo.



CXXVI. Episcopatus Mutinensis fines, ecclesiaeque bona, petente Dodone episcopo, confirmat. (Anno 1121, Mart. 4.)
[UGHELLI, Italia sacra, II, 117.]

CALIXTUS episcopus, servus servorum Dei, venerabili [Col. 1200B] fratri DODONI Mutinensi episcopo, ejusque successoribus canonice substituendis in perpetuum.

Sicut injusta poscentibus nullus est tribuendus effectus, sic legitime desiderantium non est differenda petitio. Tuis ergo, frater in Christo charissime Dodo episcope, precibus annuentes, ad perpetuam sanctae, cui Deo auctore praesides, Mutinensis Ecclesiae pacem ac stabilitatem, praesentis decreti auctoritate sancimus ut universi episcopatus fines quieti deinceps omnino et integri tam tibi quam tuis successoribus conserventur. Qui nimirum fines his distinctionibus distenduntur, videlicet a terminis illis qui Lucanum et Pistoriensem episcopatus a Mutinensi dividunt usque ad flumen illud quod appellatur Burana, et usque ad terminum illum qui [Col. 1200C] vocatur Mutia, atque inde usque ad illum terminum qui Bononiensem episcopatum et Mutinensem a Regino discernunt. Ecclesiarum vero quae infra hos terminos continentur, consecrationes, clericorum promotiones, decimas et oblationes secundum sanctorum canonum constitutiones tibi tuisque successoribus concedimus et confirmamus, praecipue in plebe S. Mariae de Bodriuntio, quae est in curte Sici, et in capellis ejus; in omnibus ecclesiis quae sunt in castro et in curte Solariae, et plebe Roncaliae, et in capellis ejus; in omnibus ecclesiis de Ponte ducis, in ecclesia de Camurana; in ecclesiis de curte Curtiolae; in ecclesia de Scoplano; in ecclesia S. Petri in Siculo et in ecclesiis quae sunt in castro et curte Paciani, Leonensi abbatia, et in omnibus [Col. 1200D] ecclesiis quae sunt in plebe Rubiani. Quaecunque praeterea bona, quaecunque possessiones, quas in praesenti legitime possidetis, vel in futurum largiente Deo, juste et canonice poteritis adipisci, firma tibi tuisque successoribus et illibata permaneant. Decernimus ergo ut nulli omnino episcoporum facultas sit infra praedictos confines sine tuo vel successorum tuorum consensu ecclesiam consecrare, chrisma conficere, aut clericos ordinare, praeter ecclesias et clericos de castro et burgo Nonantulae; nulli etiam hominum liceat praedictam ecclesiam perturbare, aut ejus possessiones auferre, vel ablatas retinere, minuere, vel temerariis vexationibus fatigare, [Col. 1201A] sed omnia integra conserventur tam tuis, quam clericorum et pauperum usibus profutura. Sane de presbyteris qui per parochias ad monasteria pertinentes in ecclesiis constituuntur, praedecessoris nostri sanctae memoriae Urbani II papae sententiam confirmamus, statuentes ne abbates in parochialibus ecclesiis, quas tenent, absque episcoporum consilio, presbyteros collocent, sed episcopi parochiae curam cum abbatum consensu sacerdoti committant, ut ejusmodi sacerdotes de plebis quidem cura episcopo rationem reddant, abbati vero pro rebus temporalibus ad monasterium pertinentibus debitam subjectionem exhibeant, et sic sua cuique jura serventur. Si qua igitur in futurum ecclesiastica saecularisve persona, hanc nostrae constitutionis paginam sciens, [Col. 1201B] contra eam temere venire tentaverit, secundo tertiove commonita, si non satisfactione congrua emendaverit, potestatis honorisve sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem vestrae ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus Ecclesiae catholicae episcopus.



CXXVII. Ad A. priorem S. Frigdiani Lucensis. (Anno 1121, Mart. 14.)
[BALUZ, Miscell. ed. Luc. IV, 387.]
[Col. 1201C]

CALIXTUS episcopus, servus servorum Dei, dilecto filio A. priori S. Frigdiani, salutem et apostolicam benedictionem.

Placuit fratribus nostris episcopis et cardinalibus, ut regulares canonici, qui a domino praedecessore nostro felicis memoriae Paschali PP. in Lateranensi fuere ecclesia constituti, et postea persecutione cogente, cesserunt, nunc quiete reddita in locum ipsum per Dei gratiam reducantur. Unde nos eis nostras litteras dirigentes ad camdem jussimus ecclesiam, omni remota occasione, reverti. Tua itaque sollicitudo ita eos juvare, atque ita eis in hoc pro amore Dei et nostra dilectione studeat subvenire, quatenus [Col. 1201D] a Deo in Dei gratia merearis, et nos petitiones tuas cum opportunum fuerit libentius admittamus.

Datum Laterani II Idus Martii.



CXXVIII. Monasterii S. Clementis Piscariensis possessiones et privilegia confirmat. (Anno 1121, Mart. 29.)
[Chron. Casnur. ap. MURATORI Scrip. Ital., II, II, 881.]

CALIXTUS episcopus, servus servorum Dei, dilecto in Christo filio GISONI abbati venerabilis monasterii S. Clementis, quod in Insula Piscariensi situm est, ejusque successoribus regulariter substituendis in perpetuum.

[Col. 1202A] Apostolicae sedis auctoritate debitoque compellimur pro universarum Ecclesiarum statu satagere, et earum maxime quieti quae specialius eidem sedi adhaerent, ac tanquam jure proprio subjectae sunt, auxiliante Domino, providere. Ea propter petitionibus tuis, fili in Christo charissime Giso, non immerito annuendum censuimus, ut monasterium B. Clementis, cui Deo auctore praeesse cognosceris, ubi videlicet gloriosissimum corpus ejusdem martyris requiescere credimus, sicut in domini prae decessoris nostri papae Leonis privilegio continetur, sedis apostolicae auctoritate muniremus. Mansuro igitur in perpetuum decreto statuimus, ut quascunque possessiones, quaecunque bona idem monasterium in praesenti legitime possidet, firma tibi tuisque [Col. 1202B] successoribus et illibata permaneant, in quibus haec propriis duximus nominibus exprimenda. In comitatu scilicet Teatino castrum Insulae; monasterium S. Nicolai in Caramanico, cum cellis et caeteris ad idem monasterium pertinentibus; ecclesiam S. Crucis, ecclesiam S. Martini ad Guttam, ecclesiam S. Joannis, ecclesiam S. Cesidii, monasterium S. Trinitatis de Lapidaria, ecclesiam S. Mariae in Pesile, S. Angeli, S. Cesidii, S. Bartholomaei de Orta et castrum Fare. In comitatu Balbensi monasterium S. Trinitatis cum pertinentiis suis; in comitatu Pinnensi castrum Alanne, Bectorrita, Castellione, Olibula, Corvaria, Pesclu, Roccam de Soti, Petram iniquam cum ecclesiis et pertinentiis suis. In eodem comitatu monasterium S. Desiderii, et ecclesiam [Col. 1202C] Sancti Quirici, cum pertinentiis suis. In comitatu Aprutino monasterium S. Clementis cum castellis, videlicet Castro vetere, Sancto-vetere, Guardia cum ecclesiis et villis ad praedictum monasterium pertinentibus. Quaecunque praeterea in futurum concessione pontificum, liberalitate principum, oblatione fidelium, vel aliis justis modis poteritis adipisci, firma tibi tuisque successoribus, et integra conserventur. Decernimus ergo ut nulli omnino episcopo vel comiti, aut prorsus alicui hominum, facultas sit praefatum monasterium temere perturbare aut ejus possessiones auferre, vel ablatas retinere vel minuere, vel temerariis vexationibus fatigare, aut ei aliquas exactiones imponere, sed omnia integra conserventur, [Col. 1202D] eorum pro quorum sustentatione et gubernatione concessa sunt, usibus profutura. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertioque commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus hic fructum bonae actionis percipiant [Col. 1203A] et apua districtum judicem praemia aeternae pacis inveniant. Amen.

Scriptum per manum Gervasii, scriniarii regionarii, et notarii sacri palatii.

Ego Calixtus catholicae Ecclesiae episcopus subscripsi.

Datum Laterani per manum Grisogoni S. Romanae Ecclesiae diaconi cardinalis ac bibliothecarii, quarto Kalendas Aprilis, indictione decima quarta, Incarnationis Dominicae anno millesimo centesimo vicesimo primo, pontificatus autem domini Calixti II papae anno quarto.



CXXIX. Ad Ottonem de Castro Iringi.---Aedificandae ecclesiae ac monasterii potestatem facit sub certis conditionibus. (Anno 1121, Mart. 30.)
[MANSI, Concil., XXI, 211.]
[Col. 1203B]

CALIXTUS episcopus, servus servorum Dei, nobili et illustri viro OTTONI de castro Iringi, salutem et apostolicam benedictionem.

Devotionem tuam spectavimus, quia praedium tuum Puribergk, ubi ecclesiam in honorem apostolorum Petri et Pauli aedificare desideras, in qua videlicet regulares fratres in omnipotentis Dei servitio communiter consecrentur, B. Petro, ejusque Romanae ecclesiae obtulisti. Eamdem itaque oblationem nos ad honorem Dei, et salutem animae tuae suscipientes, locum ipsum B. Petri patrocinio communimus. Statuimus enim ut nullus eum occupare, [Col. 1203C] nullus ibi assultus facere, vel molestias ausu temerario audeat irrogare, sed omnia quae vel a te jam collata sunt, vel in futurum de suo jure a quibusque fidelibus conferentur, quieta et integra sub apostolicae sedis munimine conserventur. Ita tamen, ut exinde pro censu singulis quatriennariis alba cum amiciis suis Lateranensi basilicae B. Laurentii persolvatur. Statuimus etiam ut deinceps, neque tibi, neque alicui haeredum tuorum, facultas sit se in praedicti loci advocatiam ingerere, sed juxta fratrum electionem et liberam voluntatem, advocatus ibi per Dei gratiam statuatur. Idipsum et de praelato loci decernimus observandum. Si quis autem huic nostrae constitutioni temere, quod absit! contraire tentaverit: honoris et officii sui [Col. 1203D] periculum patiatur, aut excommunicationis ultione plectatur, nisi praesumptionem suam digna satisfactione correxerit. Qui vero locum ipsum, et fratres in eo Domino servientes juvare, suisque rebus honorare curaverint, omnipotentis Dei, et apostolorum ejus Petri et Pauli benedictionem et gratiam, et peccatorum suorum veniam consequantur. Amen.

Ego Calixtus catholicae Ecclesiae episcopus collaudans confirmavi hanc litteram per manum Chrysogoni sanctae Romanae Ecclesiae diaconi cardinalis ac bibliothecarii, III Kal. Aprilis, indict. XIV, Incarn. Dominicae anno 1121, pontificatus autem Domini Calixti II papae anno tertio.



CXXX. Ecclesiae S. Mariae et S. Walburgis Furnensis tutelam suscipit, bonaque ac privilegia confirmat. (Anno 1121, Mart. 30.)
[MIRAEUS, Opp. diplom., III, 33.]
[Col. 1204A]

CALIXTUS episcopus, servus servorum Dei, dilectis filiis FROMOLDO Furnensi praeposito et ejus fratribus in ecclesia sanctae Genitricis Dei Mariae ac sanctae Walburgis Deo servientibus, salutem et apostolicam benedictionem.

Justis votis assensum praebere, justisque petitionibus aures accommodare nos convenit. Quia igitur dilectio vestra ad apostolicae securitatis portum confugiens, ejus tuitionem devotione debita expetivit; nos supplicationi vestrae clementer annuimus, [Col. 1204B] et sanctae Mariae seu B. Walburgis Furnensis ecclesiam, cum omnibus ad eam pertinentibus, sub tutela sedis apostolicae suscipimus, et per eam saecularium omnium, propitiante Domino renovemus.

Per praesentis igitur privilegii paginam apostolica auctoritate statuimus, ut quaecunque praedia, quaecunque bona, vel a catholicis Flandriae principibus eidem ecclesiae donata, vel aliorum fidelium legitimis donationibus collecta sunt, et quaecunque in praesentiarum juste possidet, quieta ei et integra conserventur; quorum partem propriis nominibus subnotavimus.

Videlicet centum mensuras terrae apud Polinchova, septuaginta sex ex berquaria Mengeri, et XXIV ex berquaria Reingeri, XXX et sex mensuras [Col. 1204C] terrae, ex berquaria Sigeri, mensuras terrae apud Sandeshove ex berquaria . . . . . Quas omnes terras nobilis memoriae comitissa Gertrudis, affirmante nepote suo Balduino comite filio Roberti junioris, in praebendas quatuor fratrum vestrorum obtulit: XII mensuras terrae ex berquaria Reingeri ad lumen ecclesiae: XXXVI mensuras terrae ex berquaria Hagabeni apud Sandeshove ex dono praefatae comitissae et consensu nepotis ejus comitis Balduini ad usum fratrum et ad lumen Ecclesiae. XL mensuras terrae ex visconissa ex berquaria Girardi ad praebendas unius fratris.

Decimam quoque septem parochiarum, id est Binanburgh, Butanburgh, Wulpen, Duncapella, Romescapella, Ingeri capella, Parevis, sicut modo est, [Col. 1204D] vel si per terram novam creverit: unam libram de lardario comitis; item in visconissa ad restaurandam ecclesiam praedictam unam berquariam, scilicet Nabasce . . . . et apud Sandeshove unam berquariam in farina . . . Ex quibus singulis annis solvuntur quinquaginta librae. Inde ad regendas scholas annuatim quinque librae; ad praelationem apud Dunkerkam vaccariam cum XXV vaccis, et novem mensuras terrae.

Quaecunque praeterea in futurum concessione pontificum, oblatione fidelium, vel aliis justis modis vestra ecclesia poterit adipisci, firma semper ad communem usum fratrum et illibata permaneant.

Decernimus ergo ut nulli omnino hominum lice [Col. 1205A] eamdem ecclesiam temere perturbare, aut ejus possessiones auferre, vel ablatas retinere, minuere, aut temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura.

Sepulturam quoque ejusdem loci omnino liberam esse censemus, ut eorum qui illic sepeliri deliberaverint, devotioni extremae voluntatis, nisi forte excommunicati sint, nullus obsistat.

Sane praepositus non alius vestro collegio praeponetur nisi qui consensu communi vestrae Ecclesiae fuerit cum Dei timore provisus

Hanc igitur apostolicae benignitatis praerogativam vobis impendimus, ut ecclesia vestra ab omni episcopalis [Col. 1205B] exactionis debito libera permaneat; liceatque vobis, ut si quando episcopalis parochia a divinis fuerit officiis interdicta, clausis januis divina celebrare officia. Porro clericis qui sedulis ecclesiae vestrae servitiis intra ambitum claustri existunt, cum justitiae ratione auctoritas quoque vestra prospexit, ut pro excessibus suis intra idem claustrum correctionis jura percipiant.

Si qua ergo in futurum ecclesiastica saecularisve persona hanc nostrae constitutionis paginam sciens, contra eam venire tentaverit, secundo tertiove com monita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine [Col. 1205C] Dei et Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae sedis episcopus.

Datum Laterani per manum Chrysologi S. R. Ecclesiae diaconi cardinalis ac bibliothecarii, III Kalendas Aprilis, indictione XIV, Incarnationis Dominicae anno millesimo centesimo vicesimo, pontificatus autem domini Calixti II papae anno secundo.



CXXXI. Ad omnes fideles.---Nuntiat Sutrium urbem tandiu obsessam quoad Burdinus antipapa et ipsa urbs sibi tradita sit. (Anno 1121, April. 27.)
[MANSI, Concil., XXI, 280.]
[Col. 1205D]

CALIXTUS episcopus, servus servorum Dei, dilectis fratribus et filiis archiepiscopis, episcopis, abbatibus, prioribus, et caeteris tam clericis quam laicis beati Petri fidelibus per Gallias constitutis, salutem et apostolicam benedictionem.

Quia dereliquit populus legem Domini, et in judiciis ejus non ambulabat, visitavit Dominus in virga iniquitates eorum, et in verberibus peccata eorum. [Col. 1206A] Paternae tamen conservans viscera pietatis, de sua confidentes misericordia non relinquit. Diu siquidem peccatis exigentibus, per illud Teutonicorum regis idolum, Burdinum videlicet, fideles Ecclesiae conturbati sunt; et alii quidem capti sunt, alii usque ad mortem carceris maceratione afflicti sunt. Nuper autem festis paschalibus celebratis, cum peregrinorum et pauperum clamores ferre penitus non possemus, cum Ecclesiae fidelibus ab Urbe digressi sumus, et tandiu Sutrium obsedimus, donec divina potentia, et supradictum Ecclesiae inimicum Burdinum, qui diabolo nidum ibidem fecerat, et locum ipsum omnino in nostram tradidit potestatem. Rogamus itaque charitatem vestram, ut pro tantis beneficiis una nobiscum Regi regum gratias referatis, [Col. 1206B] et in catholicae Ecclesiae obedientia et servitio constantissime maneatis, retributionem debitam in praesenti et in futuro ab omnipotente Domino per gratiam ejus recepturi. Rogamus etiam ut has litteras alter alteri praesentati, omni remota negligentia, faciatis.

Datum Sutrii, quinto Kalendas Maii.



CXXXII. Ad canonicos regulares Bergtestadenses.---Eorum institutum approbat. (Anno 1121, Maii 9.)
[MANSI, Concil., XXI, 212]

CALIXTUS episcopus, servus servorum Dei, dilectis filiis EBERQUINO praeposito, et ejus fratribus in ecclesia sanctorum Joannis et Martini quae in Salizburgensi [Col. 1206C] pago, in loco videlicet qui Berchgetesgaden dicitur, sita est regularem vitam professis, tam praesentibus quam futuris in perpetuum.

Praeceptum Domini habemus: Intrate per angustam portam, quia angusta via est quae ducit ad vitam (Luc. XIII; Matth. VII). Quia ergo vos, o filii in Christo dilectissimi per divinam gratiam aspirati, mores vestros sub regularis vitae disciplina coercere, et ut angustam ingredi valeatis portam, communiter secundum sanctorum Patrum constitutionem, omnipotenti Domino deservire proposuistis: votis vestris paterno congratulamur affectu. Unde etiam petitioni vestrae, benignitatis debitae impertientes assensum, religionis propositum praesentis privilegii auctoritate firmamus. Statuimus enim ut nulli omnino hominum [Col. 1206D] liceat vitae canonicae ordinem quem professi estis in vestra ecclesia commutare. Nemini etiam professionis vestrae facultas sit, alicujus levitatis instinctu, vel arctioris religionis obtentu, sine praepositi vel congregationis licentia de claustro discedere. Quod si discesserit, nullus eum episcoporum, nullus abbatum, nullus monachorum, sine communium litterarum cautione suscipiat: quandiu videlicet in ecclesia vestra canonici ordinis tenor Domino praestante viguerit. Sane juris ecclesiastici sacramenta a dioecesano suscipietis episcopo: si quidem gratiam atque communionem apotolicae sedis habuerit, et si ea gratis ac sine pravitate voluerit exhibere. Alioquin liceat vobis pro eorumdem sacramentorum [Col. 1207A] susceptione catholicum quem malueritis adire antistitem. Porro loci vestri advocatiam sine praepositi et fratrum consensu, aut a fundatorum haeredibus, aut quibuslibet aliis occupari, omnibus prohibemus. Nulli ergo omnino hominum facultas sit, praedictam ecclesiam temere perturbare, aut ejus possessiones auferre, vel ablatas retinere, minuere, aut temerariis vexationibus fatigare: sed integra conserventur eorum, pro quorum sustentatione et gubernatione concessa sunt, usibus omnimodis profutura. Ad indicium autem perceptae hujus a Romana Ecclesia libertatis, aureum unum quotannis Lateranensi palatio persolvetis. Si qua ergo in futurum ecclesiastica saecularisve persona, hanc nostrae constitutionis paginam sciens, etc.

[Col. 1207B] Ego Calixtus catholicae Ecclesiae episcopus.

Datum Laterani per manum Chrysogoni sanctae Romanae Ecclesiae diaconi cardinalis ac bibliothecarii, VII Idus Maii, indictione XIV, Incarnationis Dominicae anno 1122, pontificatus autem domini Calixti II papae anno tertio.



CXXXIII. Ad Franconem Trenorciensem abbatem.---Privilegium immunitatis. (Anno 1121, Maii 18.)
[MANSI, Concil., XXI, 205.]

CALIXTUS episcopus, servus servorum Dei, dilecto filio FRANCONI Trenorciensi abbati, ejusque successoribus regulariter substituendis in perpetuum.

[Col. 1207C] Venerabilia et Deo dicata loca tanto enixius juvare nos convenit et fovere, quanto specialius eorum nobis cura et sollicitudo divina dispositione noscitur imminere. Propter quod, charissime in Christo fili Franco abbas, petitioni tuae aures nostras affectu debitae benignitatis inclinamus. Et quoniam Trenorciense monasterium singulariter ad B. Petri, cujus juris est, spectat custodiam; et quae nunc habetur ecclesia, nostris per Dei gratiam manibus consecrata est; locum eumdem singulari apostolicae sedis patrocinio communimus. Praesentis igitur decreti auctoritate statuimus, ut nulli deinceps episcoporum facultas sit pro altaribus et ecclesiis, sive decimis, vel etiam omnibus ad haec rite pertinentibus, [Col. 1207D] quae ante interdicta antecessoris nostri sanctae memoriae Urbani papae vobis cognita possedistis, seu post, episcoporum concessione acquisistis, gravamen aliquod irrogare: sed sicut eorum permissione quaedam ex parte, quaedam ex integro habuistis, ita et in futurum perenniter habeatis. Ipsarum quoque quas nunc habetis ecclesiarum decimas, quae a laicis obtinentur, si eorum potestati subtrahere vestrae religionis reverentia potuerit, ad vestram et pauperum sustentationem vobis liceat possidere. Quaecunque praeterea in futurum largiente domino juste poteritis adipisci, firma vobis, vestrisque successoribus et illibata permaneant. Ad haec adjicimus, ut idem locus, in quo B. Valeriani martyris, et sancti Philiberti confessoris corpora [Col. 1208A] requiescunt, ab omni jugo saeculari potestatis liber in posterum conservetur. Nec episcopo liceat cujuscunque dioecesis eumdem locum excommunicationis vel absolutionis, vel cujuslibet dispositionis occasionibus perturbare: aut cruces, seu quaslibet exactiones novas burgo caeteris monasterii possessionibus irrogare. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit: secundo, tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque [Col. 1208B] in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen amen, amen.

Ego Calixtus catholicae Ecclesiae episcopus, subscripsi.

Datum Albae, per manum Chrysogoni S. R. E. diaconi cardinalis ac bibliothecarii, XV Kalendas Junii, indictione XIV, Incarnationis Dominicae anno 1122, pontificatus domni Calixti papae anno tertio.



CXXXIV. Ad eumdem.---Aliud privilegium. (Anno 1121, Maii 18.)
[Ibid.]
[Col. 1208C]

CALIXTUS episcopus, servus servorum Dei, dilecto filio FRANCONI Trenorciensi abbati, ejusque successoribus regulariter substituendis.

Venerabilia et Deo dicata loca tanto enixius juvare nos convenit et fovere, quanto specialius eorum nobis cura et sollicitudo divina dispositione cognoscitur imminere. Propter quod, charissime in Christo fili Franco abbas, petitioni tuae aures nostras affectu benignitatis debitae inclinamus. Et quoniam Trenorciense monasterium singulariter B. Petri, cujus juris est, spectat custodiam; et quae nunc habetur ecclesia, nostris per Dei gratiam manibus [Col. 1208D] consecrata est: locum eumdem singulari apostolicae sedis patrocinio communimus. Praesentis igitur decreti auctoritate statuimus, ut coemeterium quod juxta idem monasterium benediximus, quietum semper ac liberum habeatur. Porro salvitatis et securitatis termini, qui per positas in spatioso monasterii circuitu cruces distincti sunt, ita firmi omnino et inviolabiles conserventur, ut nulli prorsus facultas sit, infra eos depraedationes vel assultus facere, aut temeritate qualibet graviores cuiquam injurias irrogare. Sane definitionem quae inter vestrum et beati Florentii monasterium, de ecclesiis Sanctae crucis et Sancti Nicolai a domno praedecessore nostro sanctae memoriae Urbano papa Turoni facta est, auctoritate sedis apostolicae confirmamus. Ad [Col. 1209A] haec universa quae vestrum monasterium, aut in praesenti decima quarta indictione legitime possidet, aut in futurum largiente Deo juste atque canonice poterit adipisci, per praesentis scripti paginam tibi tuisque successoribus in perpetuum roboramus. In quibus haec duximus nominibus exprimenda. Videlicet in espicopatu, etc. Enumerat illius ecclesiae possessiones, Deinde: Decernimus ergo ut nulli omnino hominum liceat vestrum coenobium temere perturbare, aut ejus possessiones auferre, vel ablatas retinere, minuere, aut temerariis vexationibus fatigare: sed omnia integra conserventur, eorum pro quorum sustentatione et gubernatione concessa sunt usibus omnimodis profutura. Si qua igitur in futurum ecclesiastica saecularisve persona, hanc [Col. 1209B] nostrae confirmationis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus, subscripsi.

[Col. 1209C] Datum Albae, per manum Chrysogoni S. R. E. diaconi cardinalis ac bibliothecarii, XV Kal. Junii, indictione XIV, Incarnationis Dominicae anno 1122, pontificatus autem domini Calixti II papae anno tertio.



CXXXV. Galterum episcopum Magalonensem, jam »Augusto praeterito« per litteras admonitum, iterum hortatur ut judicet inter fratres S. Sepulcri Hierosolymitani et monachos Anianenses, de ecclesia Salvatoris de Rubo litigantes. (Anno 1121, Maii 29.)
[ROZIERE, Cartulaire du Saint-Sépulcre, 73.]

CALIXTUS episcopus, servus servorum Dei, venerabili fratri G[ALTERO], Magalonensi episcopo, salutem et apostolicam benedictionem.

[Col. 1209D] Pro ecclesia Salvatoris de Rubo, ad sepulcrum Jerosolymitanum pertinente, Augusto praeterito ad fraternitatem tuam litteras nostras direximus, ut Jerosolymitanos fratres eam quiete faceres, dictante justitia, possidere. Porro, sicut accepimus, quia ex ignorantia nomen Sanctae Mariae de Rubo in litteris continebatur eisdem, nullam inde fratres per te habere justitiam potuerunt. Unde praesentibus litteris fraternitati tuae mandamus ut causam eorumdem fratrum et Anianensium monachorum diligenter audias, et eam, Domino cooperante, definias, quatenus suam quaeque pars justitiam consequatur. Nolumus enim quod Jerosolymitana Ecclesia per alicujus occasionem nominis in jure suo detrimentum quodlibet patiatur.

[Col. 1210A] Data apud Castrum Arenarium, IV Kalendas Junii.



CXXXVI. Canonicorum Veronensium jura et bona confirmat. (Anno 1121, Jun. 14.)
[UGHELLI, Italia sacra, V, 772.]

CALIXTUS episcopus, servus servorum Dei, dilectis filiis THEOBALDO archipresbytero, et caeteris Veronensis Ecclesiae canonicis, tam praesentibus quam futuris, in perpetuum.

Sicut injusta poscentibus, etc., et illibata permaneant. In quibus haec propriis duximus nominibus adnotanda, ecclesias videlicet S. Georgii, S. Joannis Baptistae, S. Andreae, S. Clementis, S. Ceciliae, S. Faustini, S. Firmi cum capella, et S. Pauli: in burgo ecclesias S. Joannis Baptistae, S. Petri in [Col. 1210B] Carnario, et S. Joannis in Quintiano. Castrum de Bruno cum capellis et reliquis pertinentiis suis; castrum Gratiane, Martiane, et puliani, Biunde, Porcile, et Calmasinum cum capellis, et caeteris pertinentiis eorum. Villam Quinti, et locum qui dicitur Villa cum capellis earum. Decernimus ergo ut nulli omnino hominum liceat vestran. Ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare. Sed omnia integre conserventur, etiam pro eorum sustentatione pro quibus concessa sunt usibus omnimodis et profutura; ad haec adjicientes censemus ut distributionem beneficiorum canonicae vestrae nullus impedire, inquietare, vel sibi audeat vindicare, sed sicut praeteritis temporibus [Col. 1210C] constituta, et praedecessorum nostrorum privilegiis roborata est, ita et in posterum, auxiliante Deo, firma et inviolabilis perseveret. Nulli etiam vestrum facultas sit beneficia quae capituli solent largitione distribui, de alterius manu suscipere, sed pristina in eis consuetudo futuris temporibus conservetur. Praesenti praeterea decreto sancimus ut, si personae idoneae in Ecclesia vestra repertae fuerint, nullus de alia ecclesia in archipresbyterum vel archidiaconum praeferatur: quod si archipresbyterum, vel archidiaconum uno simul tempore obire contigerit, donec alii substituantur, eorum vices beneficiorum distributionibus per praepositum suppleantur, quemadmodum et in collatis Ecclesiae [Col. 1210D] vestrae praedecessorum nostrorum privilegiis continetur. Si qua igitur in futurum, etc.

Ego Calixtus catholicae Ecclesiae episcopus.

Datum in territorio Palinensi XVIII Kal. Jul., ind. XV, Incarn. Domin. an. 1122, pontificatus autem D. Calixti II papae anno III, per manum Chrysogoni diaconi et cancellarii S. apostolicae sedis.



CXXXVII. Ad D[idacum] archiepiscopum Compostellanum.--- De episcopis suspensis quia non interfuerant concilio, et de Bracarensi archiepiscopo a legatione subtracto. (Anno 1121, Jun. 21.)
[FLOREZ, Esp. sag. XX, 336.]

CALIXTUS episcopus, servus servorum Dei, venerabili [Col. 1211A] fratri D. Compostellano archiepiscopo salutem et apostolicam benedictionem.

Dignitatem et honorem tibi et Compostellanae Ecclesiae pro bono et utilitate concessimus; si fratres illi tuis nolunt obedire mandatis, nos gravamur. Et tu quidem jam de ipsis justitiam ex parte fecisti: hortamur tamen fraternitatem tuam ut Colimbriensem, Lucensem et Minduniensem, seu alios episcopos, iterum diligenter commoneas, quatenus tibi studeant, obedire humiliter: quod nisi infra quadraginta dies post commonitionem tuam fecerint, nos ex tunc datam in eos a te sententiam, donec satisfaciant, auctore Domino confirmamus. De Bracarensi autem charitati tuae taliter respondemus: Sicut in partibus nostris fama est, et sicut in missis [Col. 1211B] ad nos per P. canonicum et capellanum tuae Ecclesiae, litteris ostendisti, Ecclesiam Bracarensem opprimere, et tibi ejus dignitatem vindicare, nimium concupiscis. Idcirco ejusdem fratris in parte hanc inobedientiam toleramus, donec te ipse auxiliante Deo aut per vos ipsos ad nostram praesentiam veniatis, aut sufficientes pro vobis in causa hac nuntios transmittatis. Terminum autem praesentationis hujus sequentis anni nativitatem B. Joannis Baptistae deliberavimus. Praedictum nuntium tuum, qui [quem vel quia] pro te fideliter laborasse cognovimus, dilectioni tuae commendamus, rogantes ut eum pro amore nostro de charo deinceps habeas chariorem.

[Col. 1211C] Datis in territorio Tiburtino XI Kal. Julii.



CXXXVIII. D [idaco] archiepiscopo Compostellano scribit, Giraldi, qui consanguineam prioris conjugis duxerit matrimonium esse dirimendum. (Anno 1121, Jun. 21.)
[FLOREZ, ubi supra, p. 381.]

CALIXTUS episcopus, servus serv. Dei, venerabili fratri D. Compostellano archiep., salutem et apost. benedict.

Frater iste, quem ad nos misisti, Giraldus viva obis voce narravit quod cum muliere quadem rem diu habuerit. Post aliquantum vero temporis uxorem duxit, quae prioris mulieris consanguinea in gradu [Col. 1211D] tertio reperta est. Quod si se causa sic habet, fratribus nostris visum est ut uxorem illam debeat prorsus dimittere. Cum enim illicitas omnino contraxerit nuptias, licitum postea potuisse consequi matrimonium non videtur.

Dat. in territorio Tiburtino XI Kal. Julii



CXXXIX. Ad Attonem Arelatensem, Fulconem Aquensem, archiepiscopos, et caeteros per Provinciam episcopos. ---Ut Ildefonsum comitem et ejus socios, nisi monasterio S. Aegidii intra dies 40 satisfecerint excommunicent. (Anno 1121, Jun. 21.)
[MINARD, Hist. de Nîmes, tom. I, pr., p. 30.]

CALIXTUS episcopus, servus servorum Dei, venerabilibus [Col. 1212A] fratribus et coepiscopis, ATTONI Arelatensi, FULCONI Aquensi, BERENGARIO Narbonensi et GALTERIO Magalonensi, salutem et apostolicam benedictionem.

Abbatis (Hugonis) et fratrum S. Aegidii querelam accepimus, quod Ildefonsus comes, parochianorum vestrorum, Raimundi de Balcio, Elesiarii de Castrias, Guillelmi Rainoaldi de Merenas, consilio et auxilio, ecclesiam et burgum S. Aegidii armata manu invaserit, incendia ibi et homicidia fecerit, et burgenses ad perjurium contra monasterii fidelitatem coegerit. Rogamus itaque fraternitatem vestram atque monemus ut comitem et alios ex parte nostra diligentius moneatis, quatenus monasterium et burgum abbati et fratribus liberum quietumque dimittant, et comes [Col. 1212B] castrum noviter ad destructionem constructum destruat, et eidem monasterio de ablatis rebus et de illatis injuriis vestro judicio satisfaciat. Quod si infra quadraginta dies post litterarum nostrarum acceptionem minime adimpleverit, nos in eos excommunicationis sententiam, donec satisfaciant, promulgamus; et in eorum terris divina omnia officia et sepulturam, praeter infantium baptisma et morientium poenitentias, interdicimus, loca etiam ad quaecunque ipsi perrexerint, quandiu in eis fuerint, a divinis omnino vacare officiis.

Data in territorio Tiburtino, XI Kal. Julii.



CXL. Ad Uzeticensem, Tolosanum et Nemausensem episcopos. ---Ut Ildefonsum comitem, nisi monasterio S. Aegidii ablata restituerit, excommunicatum denuntient. (Anno 1121, Jun. 22.)
[D. BOUQUET, Recueil, XV, 239.]
[Col. 1212C]

CALIXTUS episcopus, servus servorum Dei, venerabilibus fratribus RAIMUNDO Uzeticensi, [AMELIO] Tolosano et JOANNI Nemausensi episcopis, salutem et apostolicam benedictionem.

Quot mala, quot perturbationes et injurias Ildefonsus comes monasterio S. Aegidii fratribusque intulerit, tanto ipsi melius nostis, quanto propius habitatis. Unde nostris eum studuimus litteris commonere quatenus ablata restituat et monasterium [Col. 1212D] cum burgo et aliis pertinentiis abbati et fratribus liberum et quietum dimittat, et castrum quod ad ejusdem villae destructionem construxit, destruat. Si hoc infra quadraginta dies post eorumdem litterarum acceptionem adimplere curaverit, Deo gratias referamus: alioquin ex tunc in personam et consiliarios ejus excommunicationis sententiam, Domino cooperante, proferimus: et in terris eorum divina omnia officia et sepulturam, praeter infantium baptisma et morientium poenitentias, interdicimus; loca etiam ad quaecunque ipsi pervenerint, quandiu in eis fuerint, a divinis omnino praecipimus vacare officiis. Mandamus igitur fraternitati vestrae, ut hanc datam a nobis sententiam et annuntietis, et, [Col. 1213A] donec comes satisfecerit, per totas vestras observari parochias faciatis.

Datum in territorio Tiburtino X Kal. Julii.



CXLI. Ad Raimundum de Baucio, Guillelmum de Sabrano, Elesiarium de Castrias, Rainonem de Castlar, et Guillelmum Rainoardi.---Minatur se eos, tanquam Ildefonsi comitis consiliarios et auxiliatores, excommunicaturum, nisi infra dies quadraginta cessent ab infestatione monasterii S. Aegidii. (Anno 1121, Jun. 22.)
[D. BOUQUET, ibid., p. 240.]

CALIXTUS episcopus, servus servorum Dei, nobilibus viris Raimundo de BAUCIO, Guillelmo de SABRANO, Elesiario de CASTRIAS, Rainoni de CASTLAR, et Guillemo RAINOARDI, salutem et apostolicam benedictionem.

[Col. 1213B] Relatum nobis est quod Ildefonsus comes suggestione vestra et auxilio ecclesiam et burgum S. Aegidii armata manu invaserit, incendia ibi et homicidia fecerit, et burgenses ad perjurium contra monasterii fidelitatem coegerit: quae nimirum omnia magnum vestrarum generant periculum animarum. Per praesentia igitur scripta vobis praecipiendo mandamus ut eumdem comitem sollicite moneatis, quatenus infra quadraginta dies post nostrarum acceptionem litterarum, ecclesiam et burgum S. Aegidii abbati fratribusque liberum omnino et quietum dimittat. Quod si comes et vos nostro huic contempseritis obedire mandato, nos in eum et in vos excommunicationis, et in terris vestris interdictionis [Col. 1213C] sententiam, auctore Domino, promulgamus.

Data in territorio Tiburtino X Kal. Julii.



CXLII. Ad burgenses monasterii S. Aegidii.---Absolvit eos a sacramento fidelitatis exhibito comiti Ildefonso, qui ad perjurium ipsos compulerat. (Anno 1121, Jun. 22.)
[D. BOUQUET, Recueil, XV, 240.]

CALIXTUS episcopus, servus servorum Dei, dilectis in Christo filiis burgensibus monasterii S. Aegidii, majoribus et minoribus, salutem et apostolicam benedictionem.

Nulli vestrum ignotum credimus quod B. Aegidii monasterium cum omnibus ad ipsum pertinentibus [Col. 1213D] Romanae Ecclesiae juris sit, et sub B. Petri et apostolicae sedis tutela et protectione consistat. Quamobrem quicunque vos et locum ipsum offendit, nos prorsus offendit, et vestra injuria in sedem cognoscitur apostolicam redundare. Comperimus siquidem Ildefonsum comitem vos ad juramentum contra fidei firmitatem et contra fidelitatem monasterii per violentiam compulisse: unde nos et animarum vestra rum saluti et monasterii utilitati sollicitudine debita providentes, vos ab illius juramenti obligatione [Col. 1214A] absolvimus. Porro juramentum illud vos invielabiliter observare praecipimus quod prius abbati et monasterio feceratis.

Data in territorio Tiburtino, X Kal. Julii.



CXLIII. Ad Ildefonsum comitem Tolosanum.---Jubet, sub poena excommunicationis ut damna S. Aegidii monasterio illata resarciat. (Anno 1121, Jun. 22.)
[D. BOUQUET, ibid., p. 239.]

CALIXTUS episcopus, servus servorum Dei, dilecto filio ILDEFONSO illustri comiti, salutem et apostolicam bendictionem.

Raimundus [(36) 1Kb] filius noster, Hugo abbas et fratres [Col. 1214B] monasterii S. Aegidii, quod B. Petri juris est, contra te vehementius conqueruntur, quod ecclesiam et burgum S. Aegidii armata manu invaseris, incendia ibi et homicidia feceris, et burgenses ad perjurium contra monasterii fidelitatem coegeris. Queruntur etiam quia juxta terminos a nostris praedecessoribus positos, et a nobis firmatos, castrum quoddam ad destructionem villae construxeris. Super his omnibus miramur nos nimium et gravamur, quippe locus idem cum omnibus pertinentiis suis ad sedem tantum apostolicam spectare cognoscitur, et nos bonam de tua indole fiduciam habebamus. Monemus ergo nobilitatem tuam atque praecipimus ut infra quadraginta dies, postquam litteras praesentes acceperis, ecclesiam et burgum S. Aegidii [Col. 1214C] abbati et fratribus illorum omnino quietum dimittas, castrum illud destruas, et de ablatis rebus ac sacrilegio perpetrato fratrum nostrorum et coepiscoporum Atonis Arelatensis, Berengarii Narbonensis et Galterii Magalonensis judicio satisfacias. Quod si contemptor exstiteris, nos Romanae Ecclesiae monasterium nullatenus patientes, ex tunc in personam tuam, et in eos quorum consilio mala haec facta sunt, excommunicationis sententiam promulgamus, et in tota terra vestra divina officia et sepulturam, praeter infantium baptisma et morientium poenitentias, auctoritate sancti Spiritus interdicimus.

Datum in territorio Tiburtino, X Kal. Julii.



CXLIV. Pelagio archiepiscopo Bracarensi praecipit »ut honorem B. Jacobi in Portugalia, quem praedecessor ejus [Mauritius] Bracarensis archiepiscopus a Compostellano archiepiscopo habuerit in praestimonium, et quem ipse violenter retineat, redintegret.« Anno 1121

[Vide Hist. Compostell. ap. FLOREZ, Esp. sagr., XX, 340.]
[Col. 1214D]


CXLV. *[Alpheradam] parthenonis S. Mariae Capuani abbatissam reprehendit quod, »secundis transactis terminis,« ad judicium non venerit. Minatur se, nisi veniat aut legatos mittat, ecclesiam Cinglensem monasterio Casinensi restituturum esse. (Anno 1121.)

[Vide PETRI Chronic. monast. Casin., I, IV, c. 70.]
[Col. 1215A]


CXLVI. D[idaco] archiepiscopo Compostellano Guidonem militem ad S. Jacobum iter facientem, commendat. (Anno 1121, Jul. 5.)
[FLOREZ, Esp. sagr. XX, 339.]

CALIXTUS episcopus, servus servorum Dei, venerabili [Col. 1215B] fratri D. Compostellano archiepiscopo, salutem et apostolicam benedictionem.

Miles iste fidelis noster Guido votum habuit beatissimi Jacobi apostoli ecclesiam visitandi. Rogamus itaque dilectionem tuam ut quandiu ibi fuerit eum pro amore nostro commendatum habeas. Si qua vero nobis significare volueris, ei fideliter committere poteris.

Dat. Lat. III Non. Julii.



CXLVII. De confirmatione canonicorum regularium ecclesiae S. Sepulcri Hierosolumitanae et eorumdem possessionum (Anno 1121, Jul. 6.)
[ROZIÈRE, Cartulaire du Saint-Sépulcre, p. 15.]

[Col. 1215C] CALIXTUS episcopus, servus servorum Dei, dilectis in Christo filiis GERARDO priori et ejus fratribus in ecclesia Sancti Sepulcri regularem vitam professis, tam praesentibus quam futuris, in perpetuum.

Praeceptum Domini habemus: Intrate per angustam portam, quod est angusta via quae ducit ad vitam. Quia igitur vos, o filii in Christo charissimi, per divinam gratiam aspirati, mores vestros sub regularis vitae disciplina coercere, et, ut angustam valeatis ingredi portam, communiter secundum sanctorum Patrum institutionem omnipotenti Domino deservire proposuistis, nos votis vestris paterno congratulemur affectu; unde etiam petitioni vestrae benignitate debita impertientes assensum, religionis [Col. 1215D] propositum praesentis privilegii auctoritate firmamus. Statuimus enim ut nulli omnino hominum liceat vitae canonicae ordinem, quem professi estis, in vestra ecclesia commutare; sed firmus atque inviolabilis, auctore Deo, futuris temporibus conservetur. Praesentis praeterea decreti stabilitate vobis vestrisque successoribus in eadem religione mansuris ea omnia perpetuo possidenda sancimus, quae in praesentiarum pro communis victus sustentatione concessione pontificum, liberalitate principum, oblatione fidelium vel aliis justis modis videmini obtinere: videlicet medietatem cunctarum oblationum quae ad sepulcrum Domini offeruntur; oblationes quoque crucis; decimas Jerosolymitanae civitatis et locorum adjacentium, exceptis decimis fundae, et dimidiam [Col. 1216A] partem beneficii a rege pro cambio episcopatus Bethlehemitici traditi, quemadmodum omnia in bonae memoriae Arnulphi patriarchae concessionis et confirmationis pagina distinguuntur; ex ipsius etiam patriarchae concessione ecclesiam Sancti Petri in Joppen cum honoris et dignitatis suae integritate, et ecclesiam Sancti Lazari cum appendiciis suis. Ad haec universa, quae in futurum, largiente Deo, juste atque canonice poteritis adipisci, quieta vobis vestrisque successoribus et integra conserventur. Decernimus ergo ut nulli omnino hominum liceat ecclesiam temere perturbare, aut ejus possessiones auferre, vel ablatas retinere, minuere vel temerariis vexationibus fatigare; sed omnia integra conserventur eorum, pro quorum sustentatione et gubernatione [Col. 1216B] concessa sunt, usibus omnibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata nequitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 1216C] Scriptum per manum Gervasii, scriniarii regionarii et notarii sacri palatii.

Datum Laterani, per manum Grisogoni, sacrae Romanae Ecclesiae diaconi cardinalis ac bibliothecarii, II Nomas Julii, indictione IX, Incarnationis Dominicae anno 1122, pontificatus autem domini Calixti II papae anno III.

Datum Laterani, XVIII Kalendas Maii.



CXLVIII. Archiepiscopo Caesariensi et caeteris episcopis, abbatibus, etc., per Hierosolymitanam provinciam constitutis, B[alduino] regi, etc., nuntiat se Guarmundo patriarchae pallium misisse. (Anno 1121, Jul. 6.)
[ROZIÈRE, ibid., p. 14.]

[Col. 1216D] CALIXTUS episcopus, servus servorum Dei, dilectis in Christo fratribus et filiis Caesariensi archiepiscopo et caeteris episcopis, abbatibus, prioribus per Jerosolymitanam provinciam constitutis, illustri quoque atque charissimo filio et consanguineo nostro B[ALDUINO] regi, principibus, baronibus, clero et populo Jerosolymitano, [salutem] et apostolicam benedictionem.

Defuncto venerabili fratre nostro Ar[nulfo] bonae memoriae patriarcha, in confratris nostri Guar[mundi] electione vos unanimiter convenisse tam ex missis a vobis litteris quam ex certa sapientium ac religiosorum legatorum nostrorum narratione comperimus et gavisi sumus; unde etiam petitioni vestrae [Col. 1217A] assensum libenter praebuimus, et, licet praeter consuetudinem Romanae Ecclesiae videretur, et nos causae hujus exsecutionem legato nostro venerabili fratri P[etro], Portuensi episcopo, injunxissemus, ob Dominici tamen sepulcri reverentiam et dilectionem nostram per legatos ipsos pallium non distulimus destinare, in quo nimirum praedicto fratri nostro pontificalis seu patriarchalis officii plenitudinem tribuimus, integritatem ei et commissae sibi Jerosolymitanae Ecclesiae dignitatis et potestatis auctoritate apostolica confirmantes, ut deinceps illi facultas sit concilia et episcopales consecrationes, sancto cooperante Spiritu, celebrandi. Ad vos igitur scripta praesentia dirigentes, universitatem vestram rogamus et rogantes monemus ut in matris vestrae [Col. 1217B] Romanae Ecclesiae unitate atque obedientia firmi et stabiles maneatis; ipsa enim per Dei gratiam multo filiorum suorum sanguine vestram Ecclesiam liberavit, et ipsa pro vobis quotidie in ultramontanis et citramontanis partibus elaborat. Sane supradictum fratrem nostrum patriarcham vestrum diligere, honorare atque humilitate debita curetis et obedientia venerari, ut per curam ejus et sollicitudinem salutem in vobis omnipotentis Dei misericordia operetur, quatenus et vos de eo gaudium et ipse de vobis coronam in aeterni judicis examine mereatur. Dominus noster Jesus Christus, qui diebus nostris locum pedum suorum glorificare dignatus est, beatorum apostolorum Petri et Pauli precibus sua vos protectione custodiat, de inimicis suis vobis victoriam [Col. 1217C] tribuat, et peccatorum vinculis vos absolutos ad vitam perducat et gloriam sempiternam.

Datum Laterani, II Nonas Julii.



CXLIX. Ad Guarmundum patriarcham Hierosolymitanum. (Anno 1121, Jul. 6.)
[ROZIÈRE, ibid., p. 72.]

CALIXTUS episcopus, servus servorum Dei, venerabili fratri GUAR[MUNDO], Jerosolymitano patriarchae, salutem et apostolicam benedictionem.

In Dominici Sepulcri ecclesia quiddam dissensionis audivimus emersisse; pro ea cantor et succentor, in domibus suis quasi saeculariter manentes, regularium [Col. 1217D] fratrum choro praesideant, et ad libitum suum per quamcunque personam de divinorum officiorum celebratione praecipiant. Quod quam indecens, quam absurdum et quam regularium honestati et quieti contrarium sit, facile prudentia tua potest advertere. Itaque sollicitudini tuae injungimus eos diligentius commonere ut una cum fratribus in claustro maneant et ministeria sua honeste, sicut decet, per se ipsos impleant, aut religiosos fratres a gravedine oneris hujus expediant; alioquin nos inhonestatem hanc diutius pati nequibimus, quin eam ab illa venerabili Dei domo penitus expellamus. Satis enim cantori et succentori potest sufficere si [Col. 1218A] eis in saeculari conversatione manentibus cantorie beneficium dimittatur, et religiosi fratres libere per seipsos de divinis officiis celebrandis debite charitatis unanimitate disponant.

Data Laterani, II Nonas Julii.



CL. Marco clerico Veneto scribit ex P[etri] episcopi Portuensis, legati sui, litteris se cognovisse eum possessiones suas B. Petro »sub censu annuo unius byzantii« obtulisse. Laudat pietatem ejus mittitque fundamentorum condendae ecclesiae lapidem primum. (Anno 1121, Jul. 24.)
[UGHELLI, Italia sacra, V, 1238.]

CALIXTUS episcopus, servus servorum Dei, dilecto filio MARCO clerico, salutem et apostolicam benedictionem.

[Col. 1218B] Clarissimus et venerabilis frater, et legatus noster P. Portuensis episcopus missis litteris significavit nobis te possessiones tuas per manus suas beato Petro, ejusque Romanae Ecclesiae obtulisse, sub censu annuo unius byzantii. Ubi videlicet ecclesiam aedificare desideras, in qua sub jure ac dominio B. Petri regulares canonici conversentur. Et nos ergo devotionem tuam et desiderium approbantes, oblationem ipsam suscepimus, et pro te omnipotenti Domino supplicamus, ut bonum quod coepisti opus, ad honorem suum et salutem tuam te faciat consummare. Propterea lapidem quem in fundamento illius ecclesiae ponere debeas, mittimus, in eo tibi nostrum consensum et gratiam indulgentes [(37) 1Kb] .

Datum Aversae VIII Kal. Augusti.



CLI. Ad Berengarium Narbonensem archiepiscopum et suffraganeos ejus.---Moneant Ildefonsum comitem Tolosanum, ut abbatem S. Aegidii, quem expulerat, ad monasterium redire permittat; sin autem, ipsum excommunicatione et interdicto multent. (Anno 1121, Oct. 4.)
[BOUQUET, Recueil, XV, 236.]
[Col. 1218C]

CALIXTUS episcopus, servus servorum Dei, venerabilibus fratribus BERENGARIO Narbonensi archiepiscopo et suffraganeis ejus JOANNI Nemausensi et GALTERIO Magalonensi episcopis, salutem et apostolicam benedictionem.

Relatum nobis est quod comes Ildefonsus filium nostrum Hugonem, abbatem S. Aegidii, de monasterio [Col. 1218D] traxerit, et ad castrum de Belcayra violenter ductum se juramenti extorsione Cluniacum ire coegerit, ita videlicet ut nisi per ejusdem licentiam deinceps abbas ad B. Aegidii monasterium revertatur. Quod nimirum quam grave sit prudentia vestra facile potest advertere: et profecto si tantum facinus impune dimittitur, graviora ex eo in futurum in majoribus etiam personis pericula evenire. Praecipimus igitur fraternitati vestrae, ut eumdem comitem moneatis quatenus abbatem a juramento illo prorsus absolvat, atque ad monasterium redire absque inquietatione permittat, et praedictum B. Aegidii monasterium quod Romanae Ecclesiae juris est, cum [Col. 1219A] omnibus rebus suis omnino liberum quietumque dimittat. Quod si adversus abbatem vel locum ipsum comes calumniam gerit, nos ei libenter suo tempore justitiam faciemus. Sed si contemptor exstiterit, vos vice nostra et ipsum ab ecclesiarum liminibus separate, et in tota ejus terra, in civitatibus et castellis divina omnia officia interdicite, praeter infantium baptisma et morientium poenitentias.

Data Melfiae IV Nonas Octobris.



CLII. B[osoni] apostolicae sedis legato mandat hortetur Urracam reginam, Ildefonsi regis filiam, ut Didacum archiepiscopum Compostellanum e custodia emittat, et castella illi ablata restituat; eamque, nisi intra dies 40 obedierit, convocatis episcopis, excommunicari ac totam ejus terram affici interdicto jubet. (Anno 1121, Oct. 7.)
FLOREZ, Esp. sagr., XX, 341.]
[Col. 1219B]

CALIXTUS episcopus, servus servorum Dei, venerabili dilecto in Christo filio B. presbytero cardinali, apostolicae sedis legato, salutem et apostolicam benedictionem.

Saepe tibi scripsisse meminimus voluntatem fratrum nostrorum esse, ut ad eos quantocius remeares. Verumtamen quia emergentia negotia nos compellunt, adhuc tibi quaedam pro temporis opportunitate injungimus, per quae diutius oportet te immorari. Significatum siquidem nobis est quia nobilis memoriae Ildefonsi regis filia Urraca regina charissimum fratrem nostrum Didacum Compostellanae Ecclesiae [Col. 1219C] archiepiscopum et nostrum etiam in provinciis quibusdam legatum dolo et proditione quadam ceperit, eumque castella Ecclesiae cum honoribus in illius dare potestatem coegerit: neque tamen sic eum a captione dimiserit; quod profecto piaculum nullatenus a Dei est Ecclesia tolerandum. Nosti enim a Domino de sacerdotibus dictum: Qui vos spernit, me spernit; et qui tangit vos, tangit pupillam oculi mei. Praesentibus igitur litteris dilectioni tuae praecipimus ut eamdem reginam remota dilatione commoneas, quatenus praedictum fratrem nostrum liberum omnino dimittat; castella et honores Ecclesiae cum sua integritate restituat, et de tanta praesumptione Deo ejusque Ecclesiae satisfaciat. Quod nisi infra quadraginta dies post commonitionem tuam [Col. 1219D] adimpleverit, sollicitudo tua, convocatis aliis fratribus et episcopis, in eam et in fautores ejus excommunicationis sententiam proferat, et in tota ejus terra divina omnia officia, praeter infantium baptisma et morientium poenitentiam, interdicat, donec quod tam pessime factum est, Ecclesiae judicio plenarie corrigatur.

Dat. Melfiae Nonis Octobris.



CLIII. Ad Toletanum archiepiscopum de eodem. (Anno 1121, Oct. 7.)
[FLOREZ, ibid., p. 342.]

CALIXTUS episcopus, servus servorum Dei, venerabili fratri B[ERNARDO] Toletano archiepiscopo apostolicae [Col. 1220A] sedis legato, salutem et apostolicam benedictionem.

Egregiae memoriae Ildefonsi regis filiam Urracam reginam manus suas ad novum et pessimum facinus extendisse audivimus, et vehementius contristati sumus. Significatum nobis est siquidem quod charissimum fratrem nostrum Didacum Compostellanae Ecclesiae archiepiscopum, et nostrum etiam in quibusdam provinciis legatum, dolo et proditione quadam coeperit, eumque castella Ecclesiae cum honoribus in illius dare potestatem coegerit, neque tamen sic eum a captione dimiserit. Quod profecto piaculum nullatenus a Dei est Ecclesia tolerandum. Nosti enim a Domino de sacerdotibus dictum: Qui vos spernit, me spernit, et qui tangil vos, tangit pupillam [Col. 1220B] oculi mei. Praesentibus ergo litteris fraternitati tuae praecipimus ut eamdem reginam, remota dilatione, commoneas, quatenus praedictum fratrem nostrum liberum omnino dimittat, castella et honores Ecclesiae cum sua integritate restituat; et de tanta praesumptione Deo ejusque Ecclesiae satisfaciat. Quod nisi infra quadraginta dies post commonitionem tuam adimpleverit, fraternitas tua convocatis aliis fratribus et coepiscopis, in eam et in fautores ejus excommunicationis sententiam proferat, et in tota ejus terra divina omnia officia, praeter infantium baptisma et morientium poenitentias, interdicat, donec quod tam pessime factum est Ecclesiae judicio plenarie corrigatur.

Dat. Melfiae Nonis Octobris.



CLIV. Archiepiscopos et episcopos Hispaniae certiores facit de superioribus ad Bosonem cardinalem et Bernardum archiepiscopum Toletanum litteris. (Anno 1121, Oct. 7.)
[FLOREZ, ibid., p. 343.]
[Col. 1220C]

CALIXTUS episcopus, servus servorum Dei, venerabilibus fratribus archiepiscopis et episcopis per Hispaniam, salutem et apostolicam benedictionem.

Quoties nova et viris catholicis non ferenda per alicujus nequitiam oriuntur, manu sunt celeri exstirpanda, ne vires in posterum, quod absit! sumant: ad quae sollicitiores existere nos oportet, quoniam, licet indigni, Dei et Christi ejus locum in Ecclesia [Col. 1220D] obtinemus. Significatum siquidem nobis est quod Urraca regina charissimum fratrem nostrum Didacum Compostellanum archiepiscopum, et nostrum etiam in quibusdam provinciis legatum, dolo et proditione quadam ceperit, eumque castella Ecclesiae cum honoribus dare in illius potestatem coegerit, neque tamen sic eum a captione dimiserit. Quod profecto piaculum nullatenus a Dei est Ecclesia tolerandum. Praesentibus itaque litteris vobis praecipiendo mandamus ut quando vel a fratre nostro Bernardo Toletano archiepiscopo vel a filio nostro Bosone presbytero cardinali, quibus hanc causam commisimus, vocati fueritis, remota dilatione in unum convenire curetis, et eorum consilio in eamdem reginam et in fautores ejus excommunicationis sententiam [Col. 1221A] proferatis, et in tota ejus terra divina omnia, praeter infantium baptisma et morientium poenitentias, interdicatis officia, donec praedictum fratrem nostrum liberum prorsus dimittat, castella et honores Ecclesiae restituat, et de tanta praesumptione Deo ejusque Ecclesiae satisfaciat.

Dat. Melfiae Nonis Octobris.



CLV. Ad reginam de eodem. (Anno 1121, Oct. 7.)
[FLOREZ, ibid., p. 344.]

CALIXTUS episcopus, servus servorum Dei, illustri reginae URRACAE, salutem et apostolicam benedictionem.

Nisi gravissimam praesumptionem tuam corrigere [Col. 1221B] summa cum festinatione curaveris, omnino tibi timendum est ne Dei judicio gravissime feriaris: etenim manus tuas in Dei et Christi ejus vicarium, venerabilem fratrem nostrum Didacum, Compostellanae Ecclesiae archiepiscopum, et nostrum in provinciis quibusdam legatum, diceris extendisse, cui etiam amicitiam securitatemque promiseras. Cum scriptum sit de sacerdotibus per prophetam: Nolite tangere christos meos, et in prophetis meis nolite malignari. Et iterum ipse Dominus dicit: Qui vos tangit, tangit pupillam oculi mei. Ex nobis ipsis perpendere possumus quantum nequitia haec omnipotenti debeat Domino displicere, qui vel laesionem quamlibet in oculorum nostrorum pupillis absque gravi [Col. 1221C] non possumus angustia tolerare. Ne igitur timenda illa divini judicii sententia feriaris, litterarum tibi praesentium auctoritate praecipimus, ut praedictum fratrem nostrum, remota dilatione, liberum prorsus dimittas, castella Ecclesiae cum honoribus quos abstulisti, restituas; et de tanto facinore Deo, ejusque Ecclesiae, humiliter satisfacias: alioquin pro certo cognoveris quoniam qui sacerdotem suum oculi sui pupillam constituit, super te graviter ulciscetur, et nos per nos ipsos, et per fratres nostros ipso auxiliante, tam de persona tua, quam de factoribus, et de tota terra tua, eam justitiam faciemus, quod alii exemplo tuo in posterum talia non praesument.

Dat. Melfiae Nonis Octobris.



CLVI. Ad regem Ildefonsum de eodem. (Anno 1121, Oct. 7.)
[FLOREZ, ibid., p. 345.]
[Col. 1221D]

CALIXTUS episcopus, servus servorum Dei, charissimo nepoti suo IL. strenuo et glorioso Hispaniarum regi, salutem et apostolicam benedictionem.

Omnipotenti Deo et Domino nostro Jesu Christo gratias agimus, qui nos aegritudine gravissima laborantes, secundum miserationum suarum multitudinem pristinae restituit sanitati: gratias etiam ei referimus quia infra Urbem et extra Urbem necnon et per totam Italiam fideles Ecclesiae ita nobis uniti sunt, quod omnes nostrae parent humiliter voluntati. Verumtamen unum est super quod vehementissime [Col. 1222A] contristamur, quia sicut audivimus mater tua Urraca regina, nec Deum timens, nec beatissimo apostolo ejus Jacobo reverentiam exhibens, in Dei et Christi ejus vicarium venerabilem fratrem nostrum Didacum, Compostellanum archiepiscopum, et nostrum etiam in provinciis quibusdam legatum, te praesente manus suas sacrilega praesumptione extendit. Quanto autem dilectionis affectu idem frater noster te amplexus fuerit, et quo te olim amore educaverit, tua non debet nunc oblivisci nobilitas. Noveris etiam Dominum in Evangelio dicere: Ego diligentes me diligo, et honorificantes me honorificabo. Si ergo praedictus fraterna pueritia personam tuam dilexit, si eam in quantum potuit sublimavit, et si per te multa et gravia perpessus est, tu eum, fili charissime, [Col. 1222B] diligas et honores, et per te ac per fideles tuos omnino studeas ut a captione liber penitus dimittatur, quatenus exemplo hoc personae aliae te amplius diligant, vehementius de tua bonitate confidant, et se libentius pro tuo servitio defatigent. De caetero dilectionem tuam rogamus, ut saepe nobis statum et incolumitatem tuam litteris et nuntio intimare procures, quia si juvare te sufficienter non possumus, tuo tamen successui congaudemus: etenim te tanquam charissimum ac specialem Ecclesiae filium et tanquam carnem nostram, vera dilectione diligimus, et nostrum tibi consilium et auxilium libentissime ministrabimus. Omnipotens Dominus beatorum apostolorum suorum Petri et Pauli, necnon et Jacobi precibus, ad honorem suum, [Col. 1222C] et tuam salutem, personam tuam et regnum conservet, et te ad vitam pervenire faciat sempiternam.

Datis Melfiae Nonis Octobris.

Litteras alias quas matri tuae mittimus, ei per tuum facias nuntium praesentari.



CLVII. Ad Bernardum Toletanum primatem.---Jura primatus Toletani. (Anno 1121, Nov. 3.)
[MANSI, Concil., XXI, 215.]

CALIXTUS episcopus, servus servorum Dei, venerabili fratri BERNARDO Toletano primati, ejusque successoribus canonice substituendis in perpetuum.

Postquam supernae miserationis dignatio insignem [Col. 1222D] quondam et inter Hispaniarum urbes magni nominis civitatem Toletanam, studio et labore gloriosae memoriae regis Ildefonsi de Sarracenorum tyrannide liberaverunt: domini praedecessores nostri sanctae recordationis Urbanus et Paschalis, Ecclesiae Romanae pontifices, ejusdem civitatis ecclesiam pristinae studuerunt restituere dignitati. Unde, reverendissime frater et coepiscope Bernarde, pallium tibi, pontificalis videlicet officii plenitudinem, conferentes, in totis Hispaniarum regnis primatem te privilegiorum suorum sanctionibus statuerunt: sicut praedecessores tuos, praedictae urbis pontifices, constat antiquitus exstitisse. Quorum nimirum Patrum nostrorum vestigiis insistentes, tam tuis, quam et [Col. 1223A] reverendissimi nepotis nostri Ildefonsi regis precibus duximus annuendum: ut auctore Domino, eumdem tibi tuisque successoribus honorem, et per vos Toletanae Ecclesiae confirmemus. Apostolica igitur auctoritate statuimus ut per universa Hispaniarum regna primatus obtineas dignitatem. Verum personam tuam in manu nostra propensiori gratia retinentes, censemus ut solius Romani pontificis judicio ejus causa, si qua fuerit, decidatur. Te itaque universi Hispaniarum praesules primatem respicient; et ad te, si quid inter eos quaestione dignum exortum fuerit, referent: salva tamen in omnibus Romanae ecclesiae auctoritate, et salvis metropolitanorum privilegiis singulorum. Sane Toletanam Ecclesiam praesentis privilegii stabilitate munimus, Complutensem [Col. 1223B] ei parochiam cum terminis suis, necnon et ecclesias omnes, atque dioeceses, quas jure proprio antiquitus possedisse cognoscitur, confirmantes: episcopales praeterea sedes Ovetum, Legionem, Palentiam, eidem Toletanae Ecclesiae, tanquam metropoli, subditas esse decernimus. Reliquas vero, quae antiquis ei temporibus subjacebant, cum Dominus omnipotens Christianorum restituerit potestati suae dignatione misericordiae, ad caput proprium referendas decreti hujus auctoritate sancimus. Porro illarum dioeceses civitatum, quae Sarracenis invadentibus metropolitanos proprios amiserunt, eo tenore vestrae subjicimus ditioni, ut, quoad sine propriis exstiterint metropolitanis, tibi, ut proprio, debeant subjacere, salvo tenore privilegii, quod [Col. 1223C] a nobis Compostellanae Ecclesiae pontifici est collatum. Si quae autem metropoles in statum fuerint proprium restitutae, suo quaeque dioecesis metropolitano restituatur, ut sub proprii pastoris regimine super divini collatione beneficii glorietur. Si qua igitur in futurum ecclesiastica saecula risve persona, hanc nostrae constitutionis paginam sciens, etc.

Datum Mantiae, per manus Chrysogoni sanctae Romanae Ecclesiae diaconi cardinalis ac bibliothecarii, III Nonas Novembris, indictione XV, Incarnationis Dominicae anno 1122, pontificatus autem domini Calixti II papae anno tertio.



CLVIII. Ad eumdem.---Ejusdem argumenti. (Anno 1121, Nov. 3.)
[MANSI, ibid., 216.]
[Col. 1223D]

Pro bonitate tua, et antiqua Toletanae ecclesiae nobilitate, domnus praedecessor noster sanctae memoriae Paschalis papa, et personam tuam, et eamdem commissam tibi ecclesiam spiritualiter honoravit: unde suum te vicarium in partibus Hispaniarum constituit, et sedis apostolicae legationem tibi honorifice commendavit. Et nos circa te, benignitatem et gratiam attendentes, pari te dilectione amplectimur, et honorificentia honoramus, eamdem tibi legationem totam, cooperante Domino, tribuentes, exceptis nimirum Bracarensi et Emeritana metropoli. Ad ejusdem quoque patris nostri exemplar, [Col. 1224A] omnes tibi ecclesias cum possessionibus et redditibus suis concedimus et confirmamus, quas ipse idem dominus et pater noster cognoscitur concessisse: salvo tamen in omnibus jure et dominio Romanae Ecclesiae, necnon censu annis ei singulis persolvendo. Tui enim de caetero est, frater Bernarde, ita supradictam matrem tuam Ecclesiam Romanam diligere, ita licet in remotioribus partibus venerari: ut ejus semper gratia et magnificentia dignior habearis.

Datum Mantiae III Nonas Novembris.



CLIX. Ad Ovetensem et Legionensem episcopos.---Ut Toletano primati subjaceant. (Anno 1121, Nov. 3.)
[MANSI, ibid., 216.]
[Col. 1224B]

Praedecessor noster sanctae memoriae Urbanus papa antiquam Toletanae Ecclesiae nobilitatem cognoscens, ejusque paupertati compatiens, Ovetensem et Legionensem ecclesias archiepiscopo Toletano concessit, et scripti sui auctoritate firmavit. Ad cujus exemplar nos praedictae Ecclesiae decernimus auxiliante Domino providere. Monemus itaque fraternitatem vestram, atque praecipimus ut Toletano archiepiscopo atque primati, tanquam metropolitano proprio reverentiam et obedientiam impendatis.

Datum Mantiae, III Nonas Novembris.



CLX. Ad episcopus, abbates, et caeteros in Hispania.---Ut Bernardo Toletano primati tanquam apostolico legato pareant. (Anno 1121. Nov. 3.)
[MANSI, ibid.]
[Col. 1224C]

CALIXTUS episcopus, servus servorum Dei, archiepiscopis, episcopis, abbatibus, praepositis, necnon et caeteris, tam clericis, quam laicis, per Hispanias constitutis, salutem et apostolicam benedictionem.

Notitiam vestram latere non credimus, quod domini praedecessores nostri sanctae recordationis Urbanus et Paschalis, Ecclesiae Romanae pontifices, venerabilem fratrem nostrum Bernardum Toletanum [Col. 1224D] primatem affectione praecipua dilexerunt, et tanquam specialem filium honorarunt. Etenim ei suas vices in vestris partibus committentes, legatum eum sedis apostolicae statuerunt. Et nos ergo eamdem ei dilectionem et eamdem gratiam exhibentes, nostras ei vices, nostramque similiter legationem duximus committendam. Rogamus igitur universitatem vestram, monemus atque praecipimus ut ei sicut legato nostro humiliter obedire, et synodales cum eo ad vocationem ejus celebrare conventus, cum ecclesiasticae utilitatis causa exegerit, procuretis: quae parante Domino corrigenda corrigere, et confirmanda communibus auxiliis confirmare.

Datum Mantiae III Nonas Novembris.



CLXI. Ludovici Francorum regis rogatu, Noviomensis et Tornacensis episcopatuum unitatem confirmat. (Anno 1121, Dec. 9.)
[MARLOT, Metropolis Remensis, II, 277.]
[Col. 1225A]

CALIXTUS, servus servorum Dei, charissimo in Christo filio LUDOVICO illustrissimo et gloriosissimo Francorum regi, salutem et apostolicam benedictionem.

Patres tui gloriosae memoriae Francorum reges, postquam per omnipotentis Dei misericordiam Christianae fidei rudimenta perceperunt, Romanam Ecclesiam devotione praecipua coluerunt, nec satis eis visum est matrem suam suis tantum temporibus venerari, sed ejus reverentiam, obedientiam et affectum [Col. 1225B] suis etiam posteris, jure quodam haereditario, reliquerunt. Unde divinae inspirationis gratia factum est ut et tu qui ex eadem regali descendens progenie, in regni hujus regimine successisti, in morum quoque probitate succedens, et in devotione supradictae matris tuae haeres ingenuus permaneres. Hoc nos diebus nostris experti sumus, hoc et tota pene Romana Ecclesia recognoscit; ea propter petitiones tuas, fili charissime, clementer admittere, ac personam tuam et regnum specialius, auctore Deo, decrevimus honorare. Postulas siquidem ut antiquam Noviomensis ac Tornacensis parochiarum unitatem auctoritatis nostrae robore confirmemus, multa siquidem, et magna inter utramque Ecclesiam terrarum spatia continentur, et suum quaeque, ut [Col. 1225C] asserunt, posset antistitem obtinere: sed quoniam dilectionis tuae abundantia nos compellit, petitioni huic facilem impertimur assensum. Noviomensis igitur Tornacensis Ecclesiarum et parochiarum unitatem, a nostris praedecessoribus inconvulsam usque ad haec tempora conservatam, praesentis decreti pagina confirmamus, et ratam in perpetuum permanere decrevimus, auctoritate apostolica statuentes, ut utrique Ecclesiae unus tantum praesit episcopus; verumtamen caput et episcopalis dignitatis sedes Noviomi futuris temporibus habeatur. In his omnibus confratrem nostrum Lambertum episcopum sollicitiorem existere volumus, et sic per Dei gratiam utrique Ecclesiae providere, ut neutra [Col. 1225D] pastoralis officii et doctrinae gratia defraudetur. Si qua igitur in futurum ecclesiastica saecularisve persona, hanc nostrae institutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eam servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen, amen, amen.

[Col. 1226A] Ego Calixtus catholicae Ecclesiae episcopus laudans signavi.

Datum Neocastri per manum Chrisogoni S. R. E. diaconi cardinalis ac bibliothecarii, V Idus Decemb., indict. XV, Incarnat. Dom. an. 1122, pontificatus autem domini Calixti II papae anno III.



CLXII. Ecclesiae Miletensis privilegia, petente Gaufrido episcopo, confirmat. (Anno 1121, Dec. 23.)
[CAPIALBI, Memorie per servire alla storia della Chiesa Miletese. Napoli, 1835, 8o, p. 145.]

CALIXTUS episcopus, servus servorum Dei, venerabili Patri [lege Fratri] GAUFRIDO Militensi episcopo suisque successoribus canonice substituendis in [Col. 1226B] perpetuum.

Officii nostri nos hortatur auctoritas pro ecclesiarum statu sollicitos esse, et quae recte statuta sunt stabilire; proinde. charissime in Christo frater Gaufride episcope, tuis petitionibus annuentes, et praedecessorum nostrorum sanctae memoriae Gregorii VII, et Urbani II, Ecclesiae Romanae pontificum, statuta firmantes, praesentis privilegii stabilitate sancimus ut Militensis Ecclesia sub jure sedis apostolicae specialiter perseveret, omnesque successores tui, quemadmodum tu et praedecessores tui per manus Romani pontificis consecrentur. Auctoritate apostolica etiam confirmamus ut Bibonensis in Militensem translata, sicut praedictorum praedecessorum nostrorum privilegiis decretum est, maneat [Col. 1226C] in perpetuum; addentes etiam ut Taurianensis Ecclesia, quae, peccatis accolarum exigentibus, desolata est, in dioecesim Militensem cedat, et Militensi deinceps episcopo subjecta permaneat, ut una utriusque, Bibonensis scilicet et Taurianensis, Ecclesia dioecesis habeatur, et deinceps Militensis vocabulo nuncupetur. Nulli ergo hominum liceat eamdem Militensem Ecclesiam temere perturbare, aut ejus possessiones auferre, vel oblatas retinere, minuere vel temerariis vexationibus fatigare, sed universa quae concessione pontificum, liberalitate principum, oblatione fidelium, vel aliis justis modis, aut in praesenti possidet, aut in futurum largiente Domino poterit adipisci, firma tibi tuisque successoribus et illibata [Col. 1226D] permaneant, praesertim quae ad Bibonensem et Taurianensem Ecclesias, sive in possessione, sive in regimine juste visa sunt pertinere. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem mandata Ecclesiae justa servantibus, sit pax Domini nostri Jesu Christi, quatenus et hic fructum bonae actionis percipiant, et [Col. 1227A] apud districtum judicem praemia aeternae pacis inveniant. Amen, amen.

Ego Calixtus catholicae Ecclesiae episcopus. FIRMAMENTUM EST DOMINUS TIMENTIBUS EUM.

Datum Laterani [(38) 1Kb] per manum Crysogoni catholicae R. E. diaconi cardinalis ac bibliothecarii, decimo Kalendas Januarii, indictione decima quinta, Incarnationis Dominicae anno 1122, pontificatus autem D. Calixti II, anno III [(39) 2Kb] .



CLXIII. Ad universos fideles. (Anno 1121, Dec. 28.)
[UGHELLI, Italia sacra, IX, 367.]

CALIXTUS episcopus, servus servorum Dei, universis [Col. 1227B] Ecclesiae fidelibus salutem et apostolicam benedictionem.

Notum sit omnibus sanctae matris Ecclesiae fidelibus, atque orthodoxis hoc praesens scriptum quandocunque cernentibus, vel legentibus, seu audientibus, quod nos praesentia nostra quarto episcopatus nostri, anno vero ab Incarnatione Domini millesimo centesimo vicesimo secundo, indictione quinta decima, reformandae pacis causa inter Guglielmum ducem Italiae, et Rogerium Siciliae comitem partes Calabriae adventasse, et Neocastrum praefata causa per quindecim dies moram fecisse, et inde per Catanzarium reditum habuisse, ibique ecclesiam in honorem sanctae Mariae matris Domini, et apostolorum principum Petri et Pauli cum pluribus episcopis et cardinalibus [Col. 1227C] nostris, quorum nomina subscripta sunt, propriis manibus per Dei gratiam dedicasse, et caput et dignitatem episcopatus totius parochiae et pertinentiae Trium Tabernarum ipsi ecclesiae concessisse, et confirmasse, cui quidem ecclesiae, ex parte, et auctoritate Dei, et beatae Mariae Genitricis ejus, apostolorum principum Petri et Pauli, assensu et confirmatione episcoporum et cardinalium, qui inibi nobiscum interfuerunt, tale munus misericordiae et remissionis contulimus, et concessimus, ut omnes, quorum corpora in coemeterio ejusdem ecclesiae suo voto sepeliuntur, nisi in excommunicatione et absque confessione morerentur, ab omnibus peccatis suis ipsa hora absolverentur, et extorres [Col. 1227D] infernalium cruciatuum, et perpetuae gehennae redderentur, et primae resurrectionis participes noscerentur. Addidimus quod nutu Dei et consensu [Col. 1228A] episcoporum et cardinalium, et auctoritate apostolicae dignitatis et ecclesiasticae potestatis, ut omnes qui ad annualia testa dedicationis praefatae ecclesiae, quae per octo dies celebranda decrevimus, scilicet a festivitate Innocentium usque ad eorumdem octavas, devote venirent, unum annum remissionis criminalium peccatorum, et tertiam venialium, cum confessi essent, vel infra octavam confiterentur, supradicta auctoritate consequerentur, et obtinerent. Universos autem qui eidem ecclesiae suas eleemosynas largiti, et largituri sunt, ipsamque defensuri, sive augmentaturi, nec minuturi, ex parte Dei, et auctoritate sanctae Dei genitricis Mariae et apostolorum principum Petri et Pauli, et nos benedicimus, ac in nostris orationibus recipimus.

[Col. 1228B] Ego Calixtus catholicae Ecclesiae episcopus.

Ego Lambertus Ostiensis episcopus.

Ego Aegidius Tusculanus episcopus.

Ego Crescentius Sabinensis episcopus.

Ego Petrus Portuensis episcopus.

Ego Vitalis Albanensis episcopus.

Ego Baricensis archiepiscopus.

Ego Rodulphus Rheginus archiepiscopus.

Ego Gregorius S. Severinae archiepiscopus.

Ego Fulco Aquensis archiepiscopus.

Ego Goffredus episcopus Messanae.

Ego Vellardus Agrigentinus episcopus.

Ego Rainaldus Militensis episcopus.

Ego Angerius Cathacensis episcopus.

Ego Henricus episcopus Neocastri.

[Col. 1228C] Ego Petrus Squillacensis episcopus.

Ego Radulphus Marturani episcopus.

Ego Petrus Malven. episcopus.

Ego Joannes Anglonen. episcopus.

Ego Girardus Potentiae episcopus.

Ego Joannes Catacensis episcopus.

Ego Villelmus Albertinen. episcopus.

Ego Policronius Genicocastren. episcopus.

Ego Gervasius Umbriacen. episcopus.

Ego Gerontius Geracen. episcopus.

Ego Nicolaus S. Angeli Militensis ecclesiae abbas.

Ego Hubertus S. Eufemiae abbas.

Ego Lambertus magister Hierimit.

Ego Rogerius S. Juliani abbas.

[Col. 1228D] Ego Bonifacius presbyter cardinalis tit. S. Marci.

Ego Benedictus presbyter cardinalis Sancti Petri ad Vincula tit. Eudoxiae.

[Col. 1229A] Ego Joannes presbyter cardinalis tit. S. Caeciliae.

Ego Divizzo presbyter cardinalis Sanctorum Silvestri et Martini, tit. Equitii.

Ego Theobaldus presbyter cardinalis tit. Pamachii.

Ego Crescentius presbyter cardinalis tit. Sanctorum Marcellini et Petri.

Ego Desiderius presbyter cardinalis tit. S. Praxedis.

Ego Petrus presbyter cardinalis tit. S. Priscae.

Ego Deus dedit presbyter cardinalis tit. Sancti Laurentii in Damaso.

Ego Gregorius presbyter cardinalis tit. Sancti Laurentii in Lucina.

Ego Joannes presbyter cardinalis tit. S. Grisogoni.

[Col. 1229B] Ego Amico presbyter cardinalis tit. Sanctae Crucis in Hierusalem.

Ego Sigizzo presbyter cardinalis tit. S. Sixti.

Ego Petrus presbyter cardinalis tit. S. Marcelli.

Ego Robertus presbyter cardinalis tit. S. Sabinae.

Ego Romoaldus diaconus cardinalis Sanctae Mariae in Via Lata.

Ego Aldo diaconus cardinalis Sanctorum Sergii et Bacchi.

Ego Petrus diaconus cardinalis Sancti Adriani.

Ego Romanus diaconus cardinalis Sanctae Mariae in Portic.

Ego Jonathas diaconus cardinalis SS. Cosmae et Damiani.

Ego Henricus diaconus cardinalis S. Theodori.

[Col. 1229C] Datum Catanzarii per manum Grisogoni S. R. E. diaconi cardinalis ac bibliothecarii, V. Kal. Januarii, ind. XV, anno Dominicae Incarnationis 1122, pontificatus vero dom. Calixti II papae anno quarto.



CLXIV. Ad Alexandrum regem Scotiae.---Quod ipse et episcopi pareant Eborum archiepiscopo, metropolitano suo. (Anno 1122, Jan. 15.)
[WILKINS, Concil. Brit., I, 481.]

CALIXTUS episcopus, servus servorum Dei, illustri et glorioso Scotorum regi ALEXANDRO salutem et apostolicam benedictionem.

Pro episcoporum qui in tuo sunt regno praesumptione, atque pro venerabilis fratris Thurstani, [Col. 1229D] Eborum archiepiscopi, negotio alias ad te jam litteras misimus, nec exauditi sumus. Quamobrem nobilitatem tuam litterarum praesentium visitatione in Domino commonentes praecipimus, ut regni tui episcopos sese invicem consecrare, absque metropolitani licentia nullatenus permittas. Cum autem ecclesiarum opportunitas exegerit, ad metropolitanum suum, Eboracensem videlicet archiepiscopum, electi reverenter accedant, et aut per ejus manum, aut, si necessitas ingruerit, per ejus licentiam consecrationem accipiant. Cui nimirum archiepiscopo et illos et teipsum tanquam patri et magistro humiliter obedire, apostolica auctoritate praecipimus.

Dat. Tarenti XVIII Kal. Februarii.



CLXV. Ad J[oannem] episcopum Glascuensem. (Anno 1122, Jan. 15.)
[Monastic. Anglic., III, 147.]
[Col. 1230A]

CALIXTUS episcopus, servus servorum Dei, venerabili fratri JOANNI Glascuensi episcopo, salutem et apostolicam benedictionem.

Eborum Ecclesiae postulatione a domino praedecessore nostro sanctae memoriae Paschali papa in episcopum consecratus es. Quam profecto benignitatem cum humiliter recognovisse debueris, in tantam, uti accepimus, superbiam elevatus es, ut metropolitano tuo, Eboracensi archiepiscopo, nec pro nostro etiam praecepto professionem volueris exhibere. [Col. 1230B] Contemptus hujus pertinaciam nos diutius pati non posse pro certo cognoveris, propter quod repetita tibi praeceptione praecipimus, ut Eboracensem Ecclesiam. in cujus capitulo tanquam ejus suffraganeus electus es, non ut ingratus filius, recognoscas matrem tuam, et venerabili fratri nostro Thomae metropolitano tuo professionem exhibeas; alioquin sententiam quam ipse in te canonica aequitate protulerit, nos auctore Deo ratam habebimus.

Data Tarenti XVIII Kalend. Februarii.



CLXVI. Ad episcopos Scotiae.---Quod obediant metropolitano suo, Eborum archiepiscopo. (Anno 1122, Jan. 15.)
[WILKINS, Concil. Brit. Magnae, tom. I, p. 481.]

[Col. 1230C] CALIXTUS episcopus, servus servorum Dei, dilectis in Christo fratribus, universis per Scotiam episcopis, Eborum Ecclesiae suffraganeis, salutem et apostolicam benedictionem.

Nostris jamdudum litteris universitatem vestram nos monuisse meminimus, ut venerabili fratri nostro Thurstano, Eborum archiepiscopo, reverentiam et obedientiam deferatis. Caeterum, sicut nobis significatum est, vos usque adhuc id facere neglexistis: ea propter iterata vobis apostolicae sedis praeceptione mandamus ut, omni occasione seu dissimulatione seposita, praedictum fratrem nostrum Eboracensis Ecclesiae archiepiscopum, metropolitanum vestrum inposterum cognoscatis, eique reverentiam et obedientiam impendatis. Porro Ecclesiarum electi ad [Col. 1230D] eum pro consecrationis susceptione tanquam metropolitanum suum accedant, nec alter eorum sine ipsius licentia consecrare praesumat. Et hujusmodi enim consecratio irrita erit, et nos dimittere non poterimus quin canonicam inde justitiam, praestante Domino, faciamus.

Datum Tarenti XVIII Kal. Februarii.



CLXVII. Privilegium pro abbatia S. Germani a Pratis. (Anno 1122, Jan. 28.)
[BOUILLARD, Hist. de Saint-Germain des Prés, preuv., pag. XXXV.]

CALIXTUS episcopus, servus servorum Dei, dilecto filio HUGONI abbati monasterii Sancti Germani de [Col. 1231A] Pratis, quod secus Parisiensem civitatem situm est, ejusque successoribus regulariter substituendis in perpetuum.

Piae postulatio voluntatis effectu debet prosequente compleri; quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua ad sedis apostolicae portum confugiens, tuitionem ejus devotione debita requisivit; nos supplicationi tuae clementer annuimus et Beati Germani monasterium, cui auctore Deo praesides, cum omnibus ad ipsum pertinentibus sub beati Petri tutelam protectionemque suscipimus. Per praesentis itaque privilegii paginam tibi tuisque successoribus in perpetuum confirmamus omnem honorem, omnem dignitatem, [Col. 1231B] et omnem etiam libertatem, quae per authentica sedis apostolicae privilegia, vel regum scripta vestro monasterio collata est. Statuimus etiam ut quaecunque bona, quaecunque possessiones, concessione pontificum, liberalitate regum, oblatione fidelium, vel aliis justis modis ad vestram ecclesiam pertinent, et quaecunque in futurum largiente Deo juste atque canonice poteritis adipisci, firma vobis vestrisque successoribus et illibata permaneant. In quibus haec propriis duximus nominibus adnotanda, videlicet in pago Pictaviensi ecclesiam Sancti Germani de Nentriaco; in pago Bituricensi ecclesiam de Catherigiaco cum aliis ecclesiis quas vestrum monasterium possidet, etc. Decernimus ergo ut nulli omnino hominum liceat vestram ecclesiam temere [Col. 1231C] perturbare, aut ejus possessiones auferre vel oblatas retinere, minuere vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Ad haec mansuro in perpetuum decreto sancimus, ut in gravaminibus vestris liceat vobis libere sedem apostolicam appellare. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac [Col. 1231D] sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco [Col. 1232A] justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

Datum Botenti per manum Grisogoni, sanctae Romanae Ecclesiae diaconi cardinalis ac bibliothecarii, V Kalendas Februarii, indictione XV, Incarnationis Dominicae anno millesimo centesimo vicesimo secundo, pontificatus autem domni Calixti II papae anno tertio



CLXVIII. Ad Heinricum V imperatorem. (Anno 1122, Febr. 19.)
[NEUGART, Cod. diplom. Alem. ex cod. ms. 55 biblioth. Scafhus. ad S. Joannem.]
[Col. 1232B]

CALIXTUS episcopus, servus servorum Dei, consanguineo suo H. [(40) 1Kb] regi.

Dolemus valde quia visitare te apostolicae salutationis alloquio secundum cordis nostri desiderium non audemus. Praesentes tamen litteras et nuntium venerabilem fratrem nostrum A. [(41) 1Kb] Aquensem episcopum, qui et noster et tuus consanguineus est, et vera communiter affectione nos diligit, ad tuam duximus praesentiam dirigendum, et ut voluntatem nostram plenius recognoscas, et a nimietate duritiae per Dei gratiam resipiscas. Siquidem et tu nobis, et nos tibi longe sumus amplius debitores, quam sibi ad invicem praedecessores nostri exstiterunt. Praeter illud enim commune paternitatis debitum, quo ex [Col. 1232C] apostolicae sedis administratione tenemur, et praeter illam imperii dignitatem, quam per solius Romani pontificis ministerium reges Alemannici consequuntur, proxima carnis consanguinitas [(42) 1Kb] nos compellit, ut audire nos mutuo et diligere debeamus. Nemo quippe carnem suam odio habuit, sed fovet et nutrit. Te igitur sicut consanguineum nostrum, quem gemina in Christo dilectione diligere, honorare et super omnes exaltare cupimus, commonemus, ut Ecclesiae pacem ulterius non recuses, pravorum suggestiones, qui in nostris placere sibi capitibus gloriantur, ad cor tuum ascendere non permittas, nec servus omnium velis esse, qui debes omnibus imperare. Nihil, Henrice, de tuo jure vindicare sibi [Col. 1232D] quaerit Ecclesia, quae sicut mater sua omnibus gratuito administrat. Nec regni nec imperii gloriam affectamus, sed soli Deo in Ecclesiae suae justitia deservire [Col. 1233A] optamus. Redi ergo ad teipsum, redi, et quis, quid effectus sis, diligenter excogita. Non confidas in superbiis iniquorum, quoniam Deus superbis resistit. Habes milites adjutores tuos: habet Ecclesia Regem regum omnium defensorem suum, qui et sanguine suo eam mercatus est. Habet et sanctos apostolos Petrum et Paulum, dominos et patronos suos. Dimitte quod tuae ministrationis non est, ut digne valeas ministrare quod tuum est. Obtineat Ecclesia quod Christi est, habeat imperator quod suum est. Sit pars utraque contenta suo officio, nec sibi ad invicem ambitione aliqua sua usurpent, qui debent omnibus justitiam observare. Si nos audire, et religiosorum et sapientum consilio nostris volueris monitis obedire, et Deo, et saeculo magnum [Col. 1233B] gaudium dabis, et cum temporalis regni et imperii fastigio etiam aeterni regni gloriam consequeris. Praeterea nos et totam Ecclesiam ita tibi nexibus dilectionis devincies, ut vere princeps, vere rex, et vere imperator per omnipotentis Dei gratiam videaris. Quod si stultorum, et imperare tibi volentium adulationibus, et pravitatis suggestionibus praecipitanter adhaeseris, nec honorem Deo et Ecclesiae debitum reddideris, per religiosos et sapientes viros Ecclesiae Dei non sine laesione tua curabimus providere, quoniam sic esse diutius non valemus.

Dat. XI Kal. Mart. Leguntii episcopus.



CLXIX. Privilegium pro monasterio S. Petri Mellicensis. (Anno 1122, Mart. 10.)
[HUEBER, Austria illustrata, p. 7.]
[Col. 1233C]

CALIXTUS episcopus, servus servorum Dei, dilecto filio ERKENFRIDO, abbati monasterii S. Petri de Medelikeh, ejusque successoribus regulariter substituendis in perpetuum

Officii nostri nos hortatur auctoritas pro ecclesiarum statu satagere, et quae recte statuta sunt stabilire. Quamobrem, dilecte in Christo fili Erkinfride abbas, petitioni tuae clementer annuimus, et secundum postulationem confratris nostri Reginmari Pataviensis Ecclesiae episcopi, beati Petri monasterium, cui Deo auctore praesides, ad exemplar [Col. 1233D] domini praedecessoris nostri sanctae memoriae Paschalis papae sedis apostolicae patrocinio communimus, eumdem etiam locum Luipaldus marchio a parentibus suis aedificatum in loco Medlikch in parochia Pataviensi, et sub patronatus jure possessionem beato Petro et sanctae Romanae Ecclesiae obtulit ejus tuitione perpetuo confovendum. Per praesentis ergo privilegii paginam apostolica auctoritate statuimus, ut quaecunque praedia, quascunque possessiones, sive ecclesias cum decimarum oblationibus praefati principes Luipaldus et pater ejus Luipaldus, et caeteri parentes, seu alii fideles de suo jure ipsi monasterio contulerunt, vel in futurum concessione pontificum, liberalitate principum, [Col. 1234A] oblatione fidelium offerri, vel aliis modis acquiri contigerit, firma tibi tuisque successoribus et illibata permaneant. Obeunte te nunc ejus loci abbate, vel tuorum quolibet successorum nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam elegerint a Romano pontifice consecrandum. Porro circummanentium abbatum subire judicium non cogamini, nisi forte illorum, qui ad sedis apostolicae proprietatem pertinent cum ecclesiasticae necessitatis causa exegerit. Chrisma, oleum sacrum, consecrationes altarium, sive basilicarum, ordinationes monachorum, qui ad sacros fuerint ordines promovendi, a Pataviensi accipietis [Col. 1234B] episcopo, siquidem gratiam atque communionem sedis apostolicae habuerit, et si ea gratis, et sine pravitate voluerit exhibere; alioquin liceat vobis catholicum, quem malueritis, adire antistitem, et ab eo consecrationum sacramenta suscipere, qui apostolicae sedis fultus auctoritate, quae postulantur indulgeat. Laicos sane seu clericos saeculariter viventes ad conversionem suscipere nullius episcopi vel praepositi contradictio vos inhibeat. Sepulturam quoque ejusdem loci omnino liberam esse decernimus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat. Advocatus autem loci ejusdem Luipaldus marchio maneat, vel ejus haeres, qui marchiam obtinuerit. Verumtamen neque illis, neque [Col. 1234C] alicui, prorsus hominum liceat in eodem monasterio vel in bonis ejus quidquam sibi temere vindicare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Ad indicium autem susceptae a Romana Ecclesia exemptionis aureum unum pro annis singulis Lateranensi palatio persolvetis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata [Col. 1234D] iniquitate cognoscat, et a sanctissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Datum Laterani per manum Chrisogoni, sanctae Romanae Ecclesiae diaconi cardinalis ac bibliothecarii, VI Idus Martii, indictione XV, Incarnationis Dominicae anno 1122, pontificatus autem domni Calixti II papae anno IV.



CLXX. Ad Ansericum archiepiscopum et canonicos Bisuntinos. ---Privilegium maternitatis ecclesiae S. Joannis in ecclesiam S. Stephani. (Anno 1122, Mart. 19.)
[MANSI, Concil. XXI, 199.]
[Col. 1235A]

CALIXTUS episcopus, servus servorum Dei, venerabili fratri ANSERICO, MANASSE decano, STEPHANO archidiacono, STEPHANO thesaurario, HUGONI archidiacono, et caeteris Bisuntinae ecclesiae B. Joannis apostoli et evangelistae canonicis, salutem et apostolicam benedictionem.

Decessorum statuta, sicut legitima et justa, successorem convenit custodire, ita debet etiam male facta salubri provisione corrigere. Ea propter nos [Col. 1235B] subreptionem illam, quae domino praedecessori nostro sanctae memoriae Paschali papae e clericis S. Stephani de maternitatis judicio facta est, ad veritatis et justitiae curavimus ordinem revocare. Inter vos enim, et canonicos S Stephani, super episcopali cathedra, et ecclesiastica maternitate, longo jam fuerat tempore agitata discordia. Siquidem canonici S. Stephani, ecclesiam suam matricem antiquitus exstitisse, sed propter ejus destructionem episcopos ad B. Joannis ecclesiam secessisse, prout poterant, allegabant. Econtra vos ecclesiam vestram per longa temporum spatia episcopalem sedem sine interruptione legitima possedisse, scriptorum memoria, et veterum virorum attestationibus firmabatis. Haec profecto discordia cum ad praedicti domini [Col. 1235C] nostri audientiam pervenisset, nostro eam commisit examini finiendam, eo quod ipsius vices illis in partibus gereremus; ita videlicet ut si canonici S. Stephani quinque idoneis probare testibus possent, quod post redintegrationem ecclesiae suae, infra annos triginta super querela hac quaestionem fecissent, per quam illorum videretur interrupta retentio, scilicet vel ante antistitem suum, vel ante Romanae legatum Ecclesiae, in communi audientia hac probatione perfecta, privilegia eorum jus proprium obtinerent, episcopalis sedes apud B. Stephani ecclesiam haberetur: alioquin vos a querela hac liberi maneretis, et episcopalem teneretis sedem sicut prius tenueratis. Eamdem quoque ipsius negotii decisionem, usque ad tunc proximam B. Mariae [Col. 1235D] Assumptionem, idem dominus a nobis perfici consummarique praecepit: Nos ejus obedientes mandalis, adhibitis fratribus nostris, et coepiscopis, Gauceranno Lugdunensi, Hugone Gratianopolitano, Leodegario Vivariensi, Berardo Matisconensi, Stephano Eduensi, Galtero Cabilonensi, Gauceranno Lingonensi, Pontione Bellicensi, Guidone Gebennensi, Gulineo Sedunensi, et Pontio abbate Cluniacensi, et decem et septem abbatibus, atque aliis religiosis viris, apud Trenorcium utramque partem convenimus. Ubi cum pars vestra justitiae suae allegationes ostenderet, nos probationis exsecutionem a praedicto domino constitutam, a S. Stephani canonicis requisivimus; qui vix tandem testes aliquot, [Col. 1236A] non tamen idoneos, produxerunt. Alius enim pro commisso perjurio, sive turpi nativitate, alius pro sacrilegio, alius pro pretii conductione, alius pro excommunicatione qua diu alligatus fuerat, reprobatus est. Sic praefati B. Stephani canonici, jam suae partis causam defendere non valentes, a probatione proposita in conspectu omnium defecerunt. Tunc ex communi fratrum judicio definitum est, vestram B. Joannis ecclesiam debere maternitatis praerogativam in perpetuum obtinere. Unde nos una cum eis, eamdem vestram ecclesiam ex tunc a querela illa liberam fore decrevimus, episcopalem in ea sedem permanere irrefragabiliter statuentes. Auctoritate insuper apostolica, in cujus vocati partes sollicitudinis fueramus, sub anathematis obligatione [Col. 1236B] praecepimus, ut nullus eam ulterius clericus, sive laicus inde inquietare, aut inquietanti favorem praesumeret ministrare. Hac promulgata ex communi deliberatione sententia, canonici Sancti Stephani ad nos secretius accesserunt, ut constituendae inter vos et illos pacis diem praefigeremus suppliciter postulantes. In quorum verbis nos nihil doli, nihil prorsus versutiae opinantes, supplicationi eorumdem annuimus, et diem eis, uti postulaverant, constituimus. Mox ipsi a nobis fraudis inito consilio discedentes, unum ex fratribus suis, Petrum scilicet de Moneta, ad praedictum praedecessorem nostrum, furtim et nobis nihil omnino tale opinantibus, direxerunt. Is postquam curiae se praesentavit, multa ferens et nonnulla confingens mendacia, inter caetera [Col. 1236C] suggerere domino ausus est nos de praedicto negotio nihil fecisse, neque in ejus exsecutionem obedire mandato sedis apostolicae voluisse. In haec figmenta discedens, et rursus ad curiam rediens, reliquos secum deceptores adduxit, congregatisque eis, discussio quasi a principio facta est. Novissime quaedam illarum personarum, quae tam celebri, ut praedictum est, judicio reprobatae fuerant, imo et aliae nequaquam idoneae, ad praefatam probationem admissae sunt. Duo ex clericis nostris, quos pro jam dicti confirmatione judicii miseramus, advenerant, sed cum omnia quae acta fuerant, diligenter exponerent, proficere nullatenus potuerunt. Canonici quippe S. Stephani ita jam curiam totam figmentorum suorum fallaciis, et assentationum blandimentis [Col. 1236D] asperserant: ut aliis nullum in ea locum habentibus, ipsi scriptum maternitatis acceperint. Post aliquantum temporis, illorum fraudem idem dominus, et recognovisse asseritur, et super ea vehementius doluisse. Unde etiam tibi, charissime frater archiepiscope Anserice, per sui auctoritatem scripti liberam contulit facultatem, episcopalia in qua velles ecclesia peragendi. Postea vero quam nos in apostolicae sedis administrationem divina fuimus gratia constituti, vos aures nostras super eadem querimonia iterum atque iterum propulsastis. Nos autem supradictam deceptionem, necnon et causam omnem plenius cognoscentes, utpote qui ab ipso pueritiae nostrae tempore in illis educati partibus [Col. 1237A] fuimus, et nostris totius rei veritatem oculis vidimus, utramque partem ad nostram secundo praesentiam convocavimus. Vos, ut mandatum fuerat, convenistis, sed illi se nullis praemissis excusationibus subtraxerunt. Tertia tandem, terminum tam eis quam vobis in B. Lucae festivitate praefiximus: sed in parte altera, etiam hac vice contempti sumus. Cum enim vos praesentes fueritis, et per quindecim dies in curia permanentes, terminum transieritis, illi nec venerunt, nec responsales aliquos transmiserunt: quamobrem fratribus nostris episcopis et cardinalibus, necnon et archiepiscopis, episcopis et abbatibus qui nobiscum aderant, visum est, B. Stephani canonicos diffugium petiisse, ne coram nobis negotium tractaretur, qui et ipsorum dolositatem, [Col. 1237B] et justitiae vestrae puritatem certissime sciebamus. Ex communi ergo eorumdem fratrum nostrorum consilio, illud maternitatis scriptum, quod per tantae fraudis versutiam saepedicto domino nostro subreptum est, apostolica auctoritate cassamus, statuentes ut nullam in posterum vim prorsus obtineat; sed in tota Bisuntinae civitatis parochia, sola B. Joannis ecclesia omnem episcopalis sedis et matricis ecclesiae possideat futuris temporibus dignitatem, quam priscis cognoscitur temporibus possedisse. Porro consuetudines omnes, quas ecclesia S. Stephani a tempore Hugonis Salinensis bonae memoriae Bisuntini archiepiscopi, usque ad tempora fratris nostri Hugonis, qui in Jerosolymitana peregrinatione defunctus est, tam in spiritualibus, quam [Col. 1237C] in temporalibus ecclesiae vestrae persolvit, quiete vobis deinceps, et eidem vestrae ecclesiae persolvantur. Ad haec, absolutionem, quae tam a te, charissime in Christo frater et episcope Anserice, quam et ab Humbaldo Ludgunensi archiepiscopo, super juramento illo clericis utriusque ecclesiae facta, et a nobis dum adhuc in partibus ultramontanis essemus, confirmata est, praesentis quoque decreti pagina roboramus, et ratam perpetuo manere decernimus, auctoritate sedis apostolicae statuentes, et omnimodis praecipientes, ut neque vos S. Stephani canonicos, neque ipsi, aut quaelibet persona, vos ulterius super juramento illo praesumat impetere. Si nostrae igitur sanctioni huic B. Stephani canonici audaci [Col. 1237D] praesumptione contraire tentaverint, tibi, dilecte in Christo frater Anserice Bisuntine archiepiscope, tuisque successoribus licentiam damus de personis eorum, et de ipsa etiam ecclesia, cooperante Deo, donec satisfecerint, justitiam exsequendi. Si qua etiam in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem B. Joannis ecclesiae justa servantibus [Col. 1238A] sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Scriptum per manus Gervasii scriniarii regionarii, et notarii sacri palatii.

Datum Laterani, XIV Kal. Aprilis, indict. XV. Incarnat. Dominicae anno 1122, pontificatus autem domini Calixti II papae anno quarto.

Ego Calixtus, catholicae Ecclesiae episcopus, subscripsi.



CLXXI. Mundiburdium papale concessum monasterio Reichenbacensi. (Anno 1122, Mart. 24.)
[RIED, Cod. diplom. Ratisb., ex codice Traditionum Reichenbacensi coaevo.]
[Col. 1238B]

CALIXTUS episcopus, servus servorum Dei, dilecto filio ERCHENGERO abbati monasterii Sanctae Mariae, quod in Ratisponensi episcopatu apud Richinbach situm est, ejusque successoribus regulariter substituendis in perpetuum.

Piae postulatio voluntatis effectu debet prosequente compleri: eapropter, dilecte in Christo fili Erchingere abbas, postulationi tuae annuendum censuimus, et beatae Mariae, cui auctore Deo praesides, monasterium, quod a probo viro Diupoldo marchione, et uxore ipsius Adelheide fundatum, et beato Petro ejusque sanctae Romanae Ecclesiae oblatum est, sedis apostolicae patrocinio communimus. Praesentis igitur [Col. 1238C] decreti pagina apostolica auctoritate statuimus. ut possessiones et bona omnia quae idem monasterium in praesenti legitime possidet, sive in futurum concessione pontificum, liberalitate principum, oblatione fidelium aut aliis justis modis largiente Domino poterit adipisci, firma tibi tuisque successoribus et integra conserventur. Decernimus ergo ut nulli omnino hominum liceat praedictum monasterium temere perturbare aut ejus possessiones auferre vel ablatas retinere, minuere vel temerariis vexationibus fatigare, sed omnia, ut dictum est, integra conserventur eorum, pro quorum sustentatione et gubernatione concessa sunt, usibus omnimodis profutura. Obeunte te nunc ejusdem loci abbate, [Col. 1238D] vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem et beati Benedicti Regulam elegerint. Hoc ipsum et de advocati constitutione praecipimus, qui tamen advocatus si fratribus gravis et monasterio inutilis fuerit, amoto eo alius substituatur. Sane abbatis benedictionem, altarium consecrationem, monachorum ordinationes ab episcopo in cujus estis dioecesi, accipietis, si quidem gratiam et communionem apostolicae sedis habuerit, et si ea gratis ac sine pravitate voluerit exhibere; alioquin liceat vobis, catholicum, quem malueritis, adire antitistem, et eadem sacramenta ab eo suscipere. Sepulturam quoque ipsius [Col. 1239A] loci omnino liberam esse censemus, ut eorum qui illic sepeliri deliberaverint, devotioni et extremae voluntati, nisi forte excommunicati sint, nullus obsistat, salvo in omnibus dioecesani episcopi jure ac reverentia. Ad indicium autem perceptae hujus a Romana Ecclesia libertatis, aureum unum quotannis Lateranensi palatio persolvetis, quemadmodum et a praedicto marchione Diutpaldo constitutum est. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 1239B] corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani IX Kalend. Aprilis, indictione XV, Incarnationis Dominicae anno 1122, pontificatus autem domni Calixti II papae anno quarto.



CLXXII. Privilegium pro monasterio Zwifaltensi. (Anno 1122, Mart. 24.)
[PETRUS, Suevia ecclesiastica, 916.]

CALIXTUS episcopus, servus servorum Dei, UDALRICO [Col. 1239C] abbati monasterii quod in loco qui Zwiwulda dicitur, istum est, ejusque successoribus regulariter substituendis in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum, apostolicae siquidem sedis devotissimi filii Liutoldus et Cuono comites de facultatibus propriis monasterium, in loco qui Zwifulda dicitur, aspirante Domino construxerunt: quod in beatae Dei genitricis semper virginis Mariae honore ac nomine consecratum, beato Petro apostolorum principi et sanctae ejus Romanae et apostolicae Ecclesiae obtulerunt. Quam nimirum oblationem, nos auctoritate sedis apostolicae confirmantes, ad exemplar domini [Col. 1239D] praedecessoris nostri sanctae memoriae Urbani papae praedictum locum sub beati Petri tuitione confovendum suscipimus, et contra viventium omnium infestationes praesentis decreti stabilitate munimus. Statuimus enim ut quidquid praedicti comites divinae aspirationis instinctu eidem coenobio contulerunt, et quaecunque a quibuslibet fidelibus de suo jure, aut hactenus collata sunt, aut in futurum annuente Domino conferri contigerit, tibi, charissime in Christo frater Udalrice, qui nunc eidem loco in abbatem praeesse divina dispositione cognosceris, tuisque successoribus, iis semper firma et illibata permaneant. Nulli ergo hominum liceat idem monasterium perturbare aut ejus possessiones auferre vel ablatas retinere, vel temerariis vexationibus fatigare: sed [Col. 1240A] omnia integra conserventur eorum pro quorum sustentatione ac gubernatione concessa sunt, usibus omnimodis profutura. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem praeviderint eligendum. Hoc ipsum etiam de advocati constitutione praecipimus. Qui tamen advocatus, si inutilis monasterio repertus fuerit, amoto eo alius substituatur. Chrisma, oleum sanctum, consecrationes altarium, sive basilicarum ab episcopo in cujus dioecesi estis, accipietis, nisi forte simoniacum esse constiterit, aut apostolicae sedis communionem non habere. Quod si constiterit, liceat vobis, a quocunque [Col. 1240B] malueritis episcopo catholico et clericorum ordinationes, et caetera sacramenta suscipere. Si quis saecularium in eodem coenobio locum sibi sepulturae desideraverit praeparari, liceat vobis pie desiderata concedere. Ad indicium autem perceptae hujus a Romana Ecclesia libertatis aureum unum quotannis Lateranensi palatio persolvetis. Si quis ergo in futurum archiepiscopus aut episcopus, imperator aut rex, princeps aut dux, comes, vicecomes, judex, potens aut impotens, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se existere de perpetrata iniquitate cognoscat, et a sacratissimo [Col. 1240C] corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus laudans.

Datum Laterani per manum Chrisogoni sanctae Romanae Ecclesiae diaconi cardinalis ac bibliothecarii, nono Kalendas Octobris, indictione decima quinta, Incarnationis Dominicae anno 1122; pontificatus autem domni Calixti papae II anno quarto.



CLXXIII. Monasterium SS. Petri et Pauli Echenbrunnense confirmat. (Anno 1122. Mart. 24.)
[Col. 1240D]

[LANG, Regesta sive Rerum Boicarum autographa e regni scriniis. Monaci, 1822, 4o, t. I, p. 119.]



CLXXIV. Privilegium pro monasterio S. Mariae Godesavensi. (Anno 1122, Mart. 25.)
[WENCK, Hessische Landesgeschichte, I, 287.]

CALIXTUS episcopus, servus servorum Dei, dilecto filio BURCHARRO abbati monasterii Sanctae Mariae, quod in Spirensi parochia in loco qui Godesova [Col. 1241A] situm est, ejusque successoribus regulariter substituendis in praepositos.

Officii nostri nos hortatur auctoritas pro Ecclesiae statu satagere, et quae recte statuta sunt stabilire; si quidem illustris vir Bertholdus comes de Hohenburc Beatae Mariae monasterium, cui, dilecte in Christo fili, Deo auctore, praesides, in praedio suo in loco Godesova dicitur, propriis constructum sumptibus beato Petro ejusque Romanae Ecclesiae sub censu annuo unius Spirensis monetae denarii obtulit. Et nos ergo ejus devotionem laudabilem perpendentes, et tuis precibus annuentes, oblationem ipsam ad honorem Dei et beati Petri apostolorum principis, cum omnibus ad eam pertinentibus, protectione sedis apostolicae communimus. Statuimus enim, ut nulli [Col. 1241B] prorsus hominum liceat ipsum monasterium ausu temerario perturbare, aut ejus possessiones auferre vel ablatas retinere, minuere vel temerariis vexationibus fatigare; sed omnia quae aut hodie legitime possidet, aut in posterum largiente Domino juste poterit adipisci, quieta et libera sub Romano patrocinio conserventur. Obeunte te, vel tuorum quolibet successorum, nullus qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti regulam elegerint. Hoc ipsum etiam de advocati constitutione praecipimus, qui tamen advocatus si inutilis monasterio fuerit repertus, amoto eo alio substituatur. Ecclesiarum consecrationes, abbatis et fratrum ordinationem [Col. 1241C] ab episcopo, in cujus dioecesi estis, accipietis, nisi forte simoniacum eum esse aut apostolicae sedis communionem et gratiam constiterit non habere. Quod si fuerit, liceat vobis catholicum adire, et ab ipso eadem sacramenta percipere. Sepulturam quoque loci ipsius omnino liberam esse censemus, ut eorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat, salva tamen in omnibus dioecesani episcopi reverentia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque [Col. 1241D] sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Ego Calixtus catholicae episcopus Ecclesiae laudans.

Datum Laterani per manum Chrisogoni sacrae Romanae Ecclesiae diaconi cardinalis ac bibliothecarii, IX Kal. Aprilis, indict. XV, Incarnationis Dominicae anno 1122, pontificatus autem domini Calixti II papae anno IV.



CLXXV. Monasterii S. Salvatoris Milstadensis protectionem suscipit juraque confirmat. (Anno 1122, Mart. 27.)
[Col. 1242A]

[Vide HORMAGR, Archiv. fiir Geographie Historie, staats u. Kriegs Kunst. Wien, 1810, 4o, p. 329.]



CLXXVI. Ecclesiae Lucensis privilegia quaedam, rogante Benedicto episcopo, corroborat. (Anno 1122, April. 4.)
[BALUZ., Miscell., edit. Luc., IV, 187.]

CALIXTUS episcopus, servus servorum Dei, venerabili fratri BENEDICTO Lucano episcopo salutem et apostolicam benedictionem.

Omnipotenti Deo, cujus misericordia super vitas [Col. 1242B] melior est, gratias agimus, qui diebus iis Lucanum populum ad plenam pastoris sui obedientiam inclinavit. Etsi enim praeteritis temporibus prudentes ac religiosi viri Ecclesiae Lucanae praesederint, populus tamen potius temporalia quaerens, quam saluti suae providens, minime libenter illis prout oportuit obedivit. Unde factum est ut nonnulla Lucanae Ecclesiae bona, tam ecclesiastica quam saecularia, et a multis direpta et in usus proprios sint detenta. Quia igitur, frater charissime, hanc tibi gratiam et Lucano populo misericordia divina concessit, ut tibi tanquam Patri, et animarum episcopo desideret humiliter obligare, fraternitatem tuam ad recuperanda ea quae nequiter distracta sunt tam in plebibus et capellis, quam etiam in aliis possessionibus, enixius laborare praecipimus. [Col. 1242C] Ad hoc enim tibi Dominus quam habes tribuit facultatem, ut ipso auxiliante per tuam industriam restaurentur, quae per antecessorum tuorum incuriam in alienum quasi dominum transierunt. Ut autem et iis, et aliis, quae administrationi episcopali conveniunt instanter vigiles, petitioni tuae benignitate debita duximus annuendum. Auctoritate itaque apostolica prohibemus ne in Lucano episcopatu praeter episcopi conscientiam juxta illud Chalcedonensis concilii capitulum, monasterium, vel ecclesia quaelibet construatur. Interdicimus etiam ne monachi catechumenorum aut infirmorum in populo unctiones facere, vel publicas poenitentias dare praesumant. Quod si ad monasterium parochialis ejus populus [Col. 1242D] pro divini officii susceptione convenerit, per capellanum presbyterum, cui ab episcopo populi regimen et animarum cura commissa fuerit, sacramenta eadem ministrentur, salvis tamen consuetudinibus caeterarum Ecclesiarum. Sane de parochialibus ecclesiis, quas in Lucano episcopatu monachi tenent, synodalem domini praedecessoris nostri S. mem. Urbani II papae sententiam confirmamus, ne videlicet in eis absque episcopi consilio presbyteros collocent. sed episcopus parochiae curam cum abbatum, vel priorum consensu sacerdoti committat, ut ejusmodi sacerdotes de plebis quidem cura episcopo rationem reddant. Abbati vero pro rebus temporalibus ad monasterium pertinentibus debitam subjectionem exhibeant; et sic sua cuique jura servent. Porro si [Col. 1243A] Lucanae dioecesis monasteria vel ecclesiae inter se causas habuerint, et ab altera parte ad episcopum querela pervenerit, ejus judicio controversia terminetur, salva Romanae Ecclesiae auctoritate, et exceptis monasteriis et ecclesiis quae ad Romanam spectant Ecclesiam. Illud quoque omnimodo prohibemus ne excommunicatos vel interdictos Lucani episcopi, qui siquidem contra prohibitam communionem suscipiat. Ad haec mansuro in perpetuum decreto sancimus ut Lucanus episcopus non quorumlibet violentia laicorum, sed juxta sanctorum Patrum constitutiones ab Ecclesiae canonicis eligatur. Tibi praeterea tuisque successoribus praedecessorum nostrorum sacrae memoriae Alexandri II et Paschalis II pontificum privilegia confirmamus, et stabilitate perpetua roboramus. [Col. 1243B] Si quis igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani per manum Cridovoni S. R. E. [Col. 1243C] diaconi cardinalis ac bibliothecarii, II Nonas Aprilis, indict. XV, Incarnat. Dominicae millesimo centesimo vicesimo tertio pontificatus autem divi Calixti II papae anno quarto.



CLXXVII. Privilegium pro monasterio S. Mariae Prataliensi. (Anno 1122, Maii 1.)
[ORSATO, Historia di Padova, Pad., 1678, fol., p. 295.]

CALIXTUS episcopus, servus servorum Dei, dilecto filio ISELBERTO abbati Sanctae Mariae, quod in Paduano episcopatu, in loco quod Pratalia dicitur, situm est, salutem et apostolicam benedictionem.

Ex venerabilis fratris nostri Bernardi Parmensis episcopi relatione didicimus vestrum monasterium [Col. 1243D] a Maltraverso de Montebello et fratribus, atque aliis consanguineis ejus comitibus in proprii patrimonii praedio sumptibus eorum fundatum, et beato Petro, ejusque Romanae Ecclesiae sub annuo duorum aureorum censu oblatum fuisse, quam nimirum oblationem tam tuis, dilecte in Christo fili Iselberte abbas, quam ipsius fratris nostri precibus suscipientes, idem monasterium cum omnibus pertinentiis suis protectione sedis apostolicae communimus. Statuimus tamen ut quaecunque bona, quascunque possessiones in praesenti quinta decima indictione legitime possidet, sive in futurum largitore Deo juste atque canonice poterit adipisci, firma tibi, tuisque successoribus, et illibata permaneant. Decernimus ergo [Col. 1244A] ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnino integra conserventur eorum, pro quorum sustentatione et gubernatione concessa sunt, usibus omnimodis profutura, ut secundum Gregorii decreta quiete semper Deo servire valeant. Ad indicium autem nostrae hujus tuitionis et confirmationis, aureos duos quotannis Lateranensi palatio persolvetis. Si quis igitur, decreti hujus tenore cognito, temere, quod absit! contraire tentaverit, honoris et officii sui periculum patietur, atque excommunicationis ultione plectetur, nisi praesumptione digna satisfactione correxerit.

Scriptum per manum Gervasii scriniarii regionarii, [Col. 1244B] et notarii sacri palatii.

Ego Calixtus catholicae Ecclesiae episcopus.

Datum Laterani Kalendis Maii, indict. XV, Incarnationis Dominicae anno 1123, pontificatus autem domini Calixti II papae anno IV.



CLXXVIII. Monasterii Salvatoris et S. Bonifacii Fuldensis possessiones ac privilegia confirmat. (Anno 1122, Maii 9.)
[DRONKE, Cod. diplom. Fuld., 378.]

CALIXTUS episcopus, servus servorum Dei, dilecto filio ERLOLFO abbati venerabilis monasterii Salvatoris Domini nostri Jesu Christi et Sancti Bonifacii, quod situm est in loco qui vocatur Bochonia, juxta [Col. 1244C] ripam fluminis quod vocatur Fulda, ejusque successoribus regulariter substituendis in perpetuum.

Cum universis per orbem Ecclesiis debitores ex apostolicae sedis auctoritate ac benevolentia existamus, illis tamen locis quae specialius ad Romanam noscuntur Ecclesiam pertinere, propensiori nos convenit studio providere. Quam ob rem, dilecte in Christo fili Erlolfe, abbas, petitiones tuas benignius admittentes, Salvatoris Domini nostri Jesu Christi et Sancti Bonifacii monasterium regimini tuo commissum ad exemplar praedecessoris nostri sanctae memoriae Alexandri papae beati Petri patrocinio communimus. Statuimus enim ut quaecunque bona, quascunque possessiones concessione pontificum, liberalitate regum vel imperatorum, oblatione fidelium [Col. 1244D] vel aliis justis modis idem coenobium in praesenti quinta decima indictione possidet, vel in futurum, largiente Deo, poterit adipisci, firma tibi tuisque successoribus et illibata permaneant. Sane omnem cujuslibet ecclesiae sacerdotem et ipsum specialiter episcopum in cujus dioecesi locus idem constructus est quamlibet ibi ditionem habere vel auctoritatem praeter nostram sedem apostolicam prohibemus; adeo ut nisi ab abbate fuerit invitatus nec missarum ibidem solemnia celebrare praesumat. Interdicimus etiam ne magnae cuilibet aut parvae personae facultas sit vim aliquam seu controversiam monasterio eidem inferre in rebus et familiis ejus. Nec placitum ibi vel in caeteris ejus locis unquam quis habeat; nec [Col. 1245A] servos vel colonos ad servitium aliquod constringat nisi cui abbas pro necessitatis suae utilitate assensum praebuerit. Nec femina illuc ingredi qualibet temeritate praesumat. Porro quidquid in donis, oblationibus et fidelium decimis saepedicto monasterio vestro per antecessorum nostrorum privilegia concessum et confirmatum est, nos quoque concedimus et praesentis privilegii pagina confirmamus. Usum quoque dalmaticae atque sandaliorum prout a nostris praedecessoribus constitutum est tibi, charissime fili, tuisque successoribus ex apostolicae sedis liberalitate concedimus. Obeunte te nunc ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel pars [Col. 1245B] consilii sanioris secundum Dei timorem et beati Benedicti Regulam elegerint a Romano pontifice consecrandum: qui primatum in omni loco et conventu ante alios abbates Galliae et Germaniae obtinebit; et si forte aliquo fuerit crimine accusatus de sede tantum apostolica judicium exspectabit. Congruis vero temporibus monasterii vestri religio sedi apostolicae intimetur, ne forte, quod absit! animus gressusque rectitudinis vestrae a norma justitiae ob nostri libertatem privilegii retrahatur. Ad haec patrum nostrorum vestigiis insistentes, tibi tuisque successoribus concedimus et inviolabili stabilitate conferimus monasterium Sancti Andreae apostoli, quod vocatur Exaiulum, situm Romae juxta ecclesiam Sanctae Dei [Col. 1245C] Genitricis semperque virginis Mariae quae vocatur ad Praesepe, cum omnibus mansionibus caminatis et cellis, cum curte puteo et introitu per portam majorem a via publica, et cum omnibus intra vel extra urbem juste ad ipsum pertinentibus. Si quis igitur archiepiscopus aut episcopus, imperator, rex, dux, marchio, comes aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae [Col. 1245D] ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Scriptum per manum Gervasii scriniarii regionarii et notarii sacri palatii.

(S. p.) Ego Calixtus, catholicae Ecclesiae episcopus. (B. V.)

Datum per manum Grisogoni sanctae Ecclesiae diaconi cardinalis ac bibliothecarii, VII Idus Maii, indictione XV, Incarnationis Dominicae anno 1122, pontificatus autem domni Calixti II papae anno IV.



CLXXIX. Monasterio S. Remigii Remensi matricem S. Martini ecclesiam cum dimidia villae S. Remigii parte et monasterio Montis Majoris alteram villae partem cum capella S. Mariae addicit. (Anno 1122, Maii 16)
[MABILL., Annal. Bened., VI, 644.
[Col. 1246A]

CALIXTUS episcopus, servus servorum Dei, dilectis in Christo filiis ODONI abbati monasterii Sancti Remigii et ejus fratribus salutem et apostolicam benedictionem.

Quae judicii veritate discussa sunt, inconvulsa debent stabilitate servari. Super ecclesia siquidem Sancti Martini de villa Sancti Remigii inter vos et Montis Majoris monasterium querimonia longo jam [Col. 1246B] tempore agitata est, de qua domni quidem praedecessores nostri sanctae memoriae, Paschalis et Gelasius, apostolicae sedis pontifices, juxta bonae memoriae Arberti Avenionensis episcopi eoncessiones, definitionis sententiam ediderunt. Caeterum Montis Majoris monachis renitentibus, et obedire omnino nolentibus, post multas dilationum fugas, a nobis quoque de restitutione litterae missae sunt. Postremo utriusque monasterii labores et dispendia paternae pietatis oculo intuentes, post aliquantum temporis alia rursum scripta direximus, ad agendam causam utrique parti terminum praefigentes. Et vos quidem parati atque muniti statuto termino accessistis; abbas vero Montis Majoris absens fuit, neque pro [Col. 1246C] se vel pro toto negotio, nisi quemdam Rodulfum clericum, delegavit. Causa igitur in nostra et fratrum nostrorum praesentia diligenter discussa, et diligentius indagata, communi consilio definitum est, praedictorum Patrum decisionem et episcopi concessionem debere inconvulsam illibatamque servari: ut videlicet matrix Sancti Martini ecclesia de villa Sancti Remigii, cum medietate ipsius villae, sub Beati Remigii monasterii jurisdictione ac proprietate perpetuo maneat: reliquae vero medietatis proprietatem cum capella Sanctae Mariae, Montis Majoris monasterium quietam illibatamque obtineat: ita tamen, ut parochialia omnia de tota omnino villa eidem matrici ecclesiae conferantur. Si vero mulieres a partu surgentes ad eamdem capellam [Col. 1246D] pro beatae Dei Genitricis semper virginis Mariae devotione convenerint, sua ibi persolvere vota concedimus. Hanc itaque definitionis sententiam nos auctoritate apostolica confirmamus, et inconcussam omnino atque inviolabilem decernimus conservari, Montis Majoris abbati et fratribus perpetuum in causa hac silentium imponentes. Si quis autem definitionis hujus tenore cognito, temere, quod absit! contraire tentaverit, nisi secundo tertiove commonitus satisfecerit, officii sui periculo et ecclesiasticae severitatis ultioni subjaceat.

    Ego Calixtus catholicae Ecclesiae episcopus laudans subs.
    Ego Cono Praenestinus episcopus interfui judicio et subs.
    [Col. 1247A] Ego Lambertus Ostiensis episcopus subs.
    Ego Vitalis Albanus episcopus subs.
    Ego Clunzo Tusculanus episcopus interfui judicio et subs.
    Ego Gregorius Terracinensis episcopus interfui et subs.
    Ego Rainerus Ariminensis episcopus interfui et subs.
    Ego Gregorius Sancti Angeli diaconus cardinalis subs.
    Ego Jacintus subdiaconus prior subs.
    Ego Romanus S. R. E. subdiaconus subs.
    Ego Hugo sacrae basilicae subdiaconus subs.
    Ego GG. presbyter cardinalis tit. Lucinae judex datus interfui et subs.
    [Col. 1247B] Ego Petrus presbyter cardinalis tit. Calixti judex datus interfui et subs.
    Ego Saxo tit. Sancti Stephani presbyter cardinalis subs.
    Ego Joannes tit. Sancti Grisogoni presbyter cardinalis subs.
    Ego Odaldus presbyter cardinalis tit. Sanctae Balbinae interfui et subs.


Datum Laterani per manum Grisogoni S. R. E. diaconi cardinalis ac bibliothecarii, XVII Kal. Junii, indictione XV, Incarnationis Dominicae anno 1123, pontificatus autem domni Calixti II papae anno IV.



CLXXX. Ad R[odulfum] archiepiscopum Remensem.---De vitanda Simonia in praebendis Sancti Timothei, de Roberto priore Sancti Oricoli revocando, et de monachis servandis in ecclesia Reitestensi. Anno 1122, Maii 16.)
[MABILLON De re diplom., 618, ex autographo S. Remigii.]
[Col. 1247C]

CALIXTUS episcopus, servus servorum Dei, venerabili fratri R. Remensi archiepiscopo salutem et apostolicam benedictionem.

Gaudemus de te, frater charissime, atque omnipotenti Deo et dilectioni tuae gratias agimus, quia constitutas per episcopatum tuum ecclesias sollicite gubernare, et in statum congruum reformare totis nisibus elaboras. Significatum autem nobis est quod in ecclesia sanctorum martyrum Timothei et Apollinaris, ad Sancti Remigii monasterium pertinente, [Col. 1247D] saeculares canonici commorentur, quorum aliquo obeunte, Sancti Remigii abbas ejus praebendam ex antiquo donare aut vendere consuevit: quod contra Deum et contra sanctorum Patrum instituta existere tua prudentia non ignorat. Mandamus itaque fraternitati tuae ut malam illam consuetudinem in melius per Dei gratiam studeas commutare: ita videlicet ut Sancti Remigii abbas praebendam deinceps donare aut vendere non praesumat - sed deficientibus canonicis, qui ad praesens in eadem ecclesia commorantur, loco eorum constituantur monachi, [Col. 1248A] qui sub Sancti Remigii abbatis obedientia et dispositione beati Benedicti Regulam et monasticae religionis observantiam debeant custodire. Mandamus etiam ut Rotbertum [(43) 1Kb] priorem ecclesiae Sancti Oricoli, qui olim Sancti Remigii abbas exstitit, et cujus nunc incuria bona ejusdem ecclesiae devastantur, a loco illo prorsus amoveas: quatenus eo in claustro Beati Remigii collocato, per abbatem alius in eadem ecclesia tuo consilio statuatur, qui auctore Deo loco illi praeesse, atque in spiritualibus et in temporalibus etiam valeat salubriter providere. Sane constitutionem illam quae de ecclesia Sanctae Mariae Registetis ad Beati Remigii monasterium pertinente a te constituta, et a nobis scripti nostri pagina confirmata est, inviolabiliter facias [Col. 1248B] in posterum conservari: neque monachos in loco eodem juxta constitutionem ipsam positos vel ponendos, per canonicorum seu laicorum quorumlibet violentiam de choro vel de processionibus expelli permittas. Quod si contra mandatum nostrum factum fuerit, plenariam de praesumptoribus justitiam praestante Domino exsequaris.

Datum Laterani XVII Kal. Junii.



CLXXXI. Ottonem, comitem palatinum, collaudat quod in exercitu regis, cum caperetur Paschalis II, militasse eum poeniteat. Hortatur ut construat ecclesiam in B. Petri potestate ponendam. A[zzonem] episcopum Aquensem, in Germaniam missum, commendat. (Anno 1122, Jun. 25.)
[Monumenta Boica, X, 233.]

[Col. 1248C] CALIXTUS episcopus, servus servorum Dei, illustri viro OTTONI comiti palatino salutem et apostolicam benedictionem.

Dolere te ac vehementer tristari audivimus, eo quod in illa regis expeditione fueris in qua dominus noster sanctae memoriae Paschalis papa nimis crudeliter captus fuit, non tamen captioni aut retentioni ejus consilium seu auxilium praebuisti; unde gaudemus valde et omnipotenti Deo gratias agimus, quod cor tuum sancti Spiritus visitatione ad poenitentiam inclinavit. Ut autem de bono in melius proficias, atque in Ecclesiae unitate semper et obedientia perseveres, in remissionem tibi peccatorum tuorum injungimus ecclesiam regularium fratrum construere quae ad honorem Dei et salutem [Col. 1248D] animae tuae sub beati Petri et ejus Romanae Ecclesiae jure ac ditione in perpetuum debeat permanere. Per hoc enim omnipotentis Dei gratiam et nostrum poteris consilium et auxilium obtinere. Charissimum fratrem et consanguineum nostrum A. Aquensem episcopum, quem in partes vestras direximus, nobilitati tuae commendamus, rogantes, ut ei pro beati Petri reverentia ducatum, et si qua alia necessaria fuerint, praebeas.

Data Laterani VII Kalend. Julii.



CLXXXII. Archiepiscopum Dolensem ejusque suffraganeos atque alios Ecclesiarum praelatos per eamdem provinciam constitutos, de concilio generali in Urbe celebrando certiores facit. (Anno 1122, Jun. 25.)
[MANSI, Concil. XXI, 255.]
[Col. 1249A]

Venerabilibus fratribus, Dolensi archiepiscopo et suffraganeis ejus, et abbatibus atque aliis ecclesiarum praelatis per eamdem provinciam constitutis salutem et apostolicam benedictionem.

Pro magnis et diversis Ecclesiae negotiis in proxima Quadragesima generale in Urbe concilium celebrare disposuimus. Praecipimus ergo ut, omni occasione seposita, in eadem Quadragesimae Dominica, qua Oculi mei canitur, in Urbe nobiscum sitis: [Col. 1249B] quatenus et nos vobiscum et cum aliis fratribus archiepiscopis, episcopis, abbatibus, ac religiosis viris generale per Dei gratiam concilium celebremus, et ea communibus auxiliis pertractemus, quae ad honorem Dei et Ecclesiae suae pacem atque utilitatem sancto Spiritu cooperante perveniant.

Datum Lateranis, VII Kal. Julii.



CLXXXIII. *Raynulfo comiti sub excommunicationis poena praecipit ut intra dies 20 ecclesiam Cinglensem monasterio Casinensi restituat. (Anno 1122.)

[Vide PETRI Chronicon Cassin.,. IV, c. 70.]



CLXXXIV. Ottoni archiepiscopo et clero populoque Capuano interdictum Cinglensi ecclesiae et monasterio S. Mariae impositum, abbatissamque Alpheradam dejectam atque excommunicatam nuntiat. (Anno 1122.)
[GATTULA, Hist. Casin., 49.]
[Col. 1249C]

CALIXTUS episcopus, servus servorum Dei, venerabili fratri OTTONI archiepiscopo, clero et populo Capuano, salutem et apostolicam benedictionem.

Noverit dilectio vestra nos Alpheradam abbatissam monasterii S. Mariae de Capua quater, et eo amplius nostris litteris et nuntiis monuisse, ut Casinenses fratres de Cinglensi ecclesia B. Mariae, de qua videlicet injuste spoliati fuerint revestiret; porro ipsa nequaquam nostris monitis obedivit imo contemptui obstinaciam addens, se in causa hac [Col. 1249D] nunquam nobis obsecuturam respondit. Ea propter nos contumaciam illius habenis severitatis ecclesiasticae refrenandam, et suam B. Benedicti monasterio justitiam duximus conservandam; unde in praedicta Cinglensi Ecclesia, et in ipso etiam Capuano B. Mariae monasterio divina omnia officia interdicimus, eamdem abbatissam a monasterii regimine sequestravimus, et tam eam quam fautores ejus in causa hac excommunicationi addiximus. Tibi ergo, charissime frater archiepiscope, praecipiendo mandamus, ut in eodem B. Mariae monasterio nullum divinum officium celebrari permittas. Datam hanc a nobis interdictionis et excommunicationis sententiam per tuam parochiam nuntiari facias et teneri. Vobis autem clericis et laicis omnimodo prohibemus [Col. 1250A] ne contra interdictum nostrum ecclesiam ipsam ingredi, aut cum excommunicatis participare nullatenus praesumatis.



CLXXXV. Privilegium pro monasterio Casinensi. (Anno 1122, Sept. 16.)
[GATTULA, Hist. Casin., II, 335.]

CALIXTUS episcopus, servus servorum Dei, reverendissimo et charissimo fratri GIRARDO Casinensis monasterii Beati Benedicti abbati, ejusque successoribus regulariter substituendis in perpetuum.

Omnipotenti Deo, cujus melior est misericordia super vitas, gratias agimus, qui gloriosus in sanctis suis, atque mirabilis, et virtutes suas ubicunque vult ineffabili bonitate ostendit. Ipse quippe dignationis [Col. 1250B] suae potentia beatissimum Benedictum Patrem omnium constituit monachorum, ipse eum monasticae legis latorem et operatorem esse disposuit. Ipse illius meritis Casinense monasterium, in quo et sanctissime vixit, et gloriosissime obiit, omnibus per occidentem monasteriis clementi benignitate praefecit. Cujus profecto divinae bonitatis cooperatores existere, apostolicae sedis auctoritas, et vestra circa Romanam Ecclesiam semper, ac nostro potissimum tempore, ferventes devotio nos hortantur. Divinae igitur constitutionis propositum prosequentes, locum ipsum praecipua dilectione complectimur, et omnia quae ad eum pertinent quieta semper, et ab omnium mortalium jugo libera, sub solius sanctae Romanae Ecclesiae jure, ac defensione perpetua permanere decernimus. [Col. 1250C] In quibus haec propriis duximus nominibus adnotanda.

In primis monasterium Domini Salvatoris positum ad pedem Casini montis, monasterium S. Dei Genitricis virginis Mariae, quod vocatur Plumbarola, monasterium S. Mariae in Cingla, cellam S. Benedicti in Capua cum cellis et pertinentiis suis, S. Angeli ad formam, S. Joannis Puellarum, S. Rufi, S. Benedicti Pizuli, S. Angeli ad Odaldiscos, S. Angathae in Aversa, S. Ceciliae, et S. Demitrii in Neapoli, S. Sophiae in Benevento, S. Benedicti ad portam Rufini, S. Nicolai in Civitate nova, S. Benedicti in Pantano, S. Nicolai in Petra Pulecina, S. Georgii in Fenacleo, S. Joannis in Turlecoso, S. Petri in [Col. 1250D] Rossano, S. Angeli in Capraria, S. Januarii prope Beneventum, S. Martini ibidem, S. Dionysii in Ponte, et S. Anastasii, S. Mariae in Canneto, juxta fluvium Trinium, S. Benedicti, S. Laurentii in Salerno, S. Mariae in Tremiti cum ipsis insulis, S. Liberatoris in Marchia cum omnibus suis pertinentiis, S. Benedicti in Marsi, S. Mariae in Luco, S. Connatis in civitella, S. Angeli in Rarrejo cum omnibus pertinentiis suis, S. Mariae ancillarum Dei in civitate Cosentia, S. Mariae in Banza, S. Petri de Lacu, S. Petri de Ovellano, S. Erasmi, et S. Benedicti et S. Scholasticae in Cajeta, S. Magnis in fundis, S. Stephani, et S. Benedicti et S. Agathae in Tarracina, S. Petri in Foresta, S. Pauli ibidem, S. Mariae in Ponte curvo, S. Angeli, S. Nicandri et S. Thomae [Col. 1251A] in Troja, S. Eustasii in Paulatia, S. Benedicti in Altarino, S. Benedicti in Pectinari, S. Mariae in Casale plano, S. Illuminatae in castello Lemusano, S. Trinitatis, et S. Georgii in Termule, S. Focatis in Lesina cum fauce et piscaria, S. Benedicti in Asculo, S. Eustati in Petra abundanti, S. Eustati in Vipera, S. Mariae in Baretano, S. Scholasticae in Pinnis, S. Salvatoris in Tave, S. Nicolai juxta fluvium Trutinum in Aprutium cum pertinentiis suis, S. Joannis ad Scursonem, S. Benedicti in Frunto, S. Benedicti in Tesino fluvio, S. Apollinaris in Firmo, qui dicitur ad Opplaniis, S. Mariae in Arboscla, S. Martini in Saline, S. Angeli in Marano, et SS. Septem Fratrum, et S. Laurentii, S. Benedicti in Ripaursa. In comitatu Aquinensi cellam S. Gregorii, [Col. 1251B] S. Mauritii, S. Pauli, S. Constantii, S. Christophori, S. Nicolai, S. Mariae in Albaneta, S. Nicolai in Ciconia, S. Benedicti in Clia, S. Nazarii in Comino, S. Valentini, S. Martini, S. Urbani, S. Angeli, S. Pauli, S. Felicis, S. Salvatoris, S. Angeli in Valleluci, S. Michaelis in Oliveto, S. Nicolai in Pica, S. Angeli in Cannucio, S. Mariae in Berulis, S. Petri in Escleto, S. Luciae et S. Petri in Coruli, S. Sylvestri, S. Martini, et S. Luciae in Arpino, S. Mariae de castello Zopponis, S. Martini in pede Arcis, S. Benedicti in colle de Insula, S. Mariae in Baruco, S. Nicolai in Turrice, S. Germani in Sora, S. Benedicti - in Paskesano, S. Petri in Morinis, S. Angeli in Pescolo canali, S. Patris in Formis, S. Angeli in Albe, S. Erasmi in Pomperano, S. Mariae [Col. 1251C] in Cellis, S. Pastoris in civitate Tiburtina. In Venefro, S. Benedicti, S. Nazarii, S. Martini in ipsa Furta, curtem S. Mariae in Sala, S. Benedicti Pizuli ibidem, S. Benedicti in Cesima, S. Benedicti in Sessa, et S. Leonis, curtem quae dicitur Lauriana, S. Benedicti in Tiana cum pertinentiis suis, S. Mariae in Calvo, S. Nazarii in Anglena, S. Adjutoris et S. Benedicti in Alifa, S. Dominici in Telesia, S. Martini in Vulturno; in Amalfi S. Crucis et S. Nicolai, S. Crucis in Isernia, et Marci in Carpinone, S. Valentini in Ferentino, S. Angeli in Algido, S. Marci in Ceccano, S. Agathae in Tusculano, et S. Jerusalem, S. Benedicti in Albano. In Roma monasterium S. Sebastiani in Palladio; in Luca cellam [Col. 1251D] S. Georgii; in territorio Pisanae civitatis S. Sylvestri, S. Salvatoris in civitella. In ducatu Spoletino, S. Mariae in Calena, S. Benedicti in Trani, S. Benedicti in Baro, S. Petri imperialis in Tarento. In Calabria cellam S. Anastasiae, S. Mariae in Tropea, S. Nicolai in Salectano, S. Euphemiae in Marchia. In comitatu Aretino monasterium S. Benedicti, et S. Benedicti in Crema. In Sardiniae insula ecclesiae S. Mariae in Thirgo, S. Heliae in monte sancto, et S. Helisei cum omnibus eorum pertinentiis, S. Mariae de Sabucco, S. Mariae de Soralbo, S. Mariae de Tanecle, S. Petri de Trecingle, S. Nicolai et S. Mariae in Solio cum pertinentiis earum, S. Nicolai de Talasa, S. Michaelis Ferrucisi, S. Georgii in Ticillo, S. Petri de Simbrano, S. Petri in Nurchi, S. Nicolai [Col. 1252A] de Nugulli et Sancti Joannis, S. Ileliae de Sitin. Item civitatem, quae dicitur S. Germani positam ad pedem Casini montis, castellum S. Petri, quod ab antiquis dictum est castrum Casini, castellum Sancti Angeli, Plumbarolam, Pignatarium, Pedemmontis, Juncturam, Castrum S. Ambrosii, S. Apollinaris, S. Georgii, Vallem Frigidam, S. Andreae, Vantram monasticam, Vantram comitalem, S. Stephani Teramum, Fractae, Castrum novum, mortulam cum curte, quae dicitur casa Fortini, Cucurutium, Caminum, Sujum cum omnibus pertinentiis suis ex utraque parte fluminis, turrem ad mare juxta fluvium Garelianum, castrum Pontis curvi, S. Petri in Flia, S. Victoris, Torrochim, Cervariam, Sancti Heliae, Vallem Rotundam, Sarracinescum, Cardetum, Aquam [Col. 1252B] fundatam. Vitecosum, castrum Cetrarii cum pertinentiis suis et ecclesiis; in Marchia Teatina, castellum Latinianum, montem Albrici, Mucclam, Sancti Quirici cum portu, Frisam, S. Justam, in comitatu Asculano castellum quod dicitur Octavum, et post montem Civianum, et Trivilianum, et Cavinum: in principatu, castellum Ripae Ursae, Montembellum, Petra Fracida; in Comino Vicum Alvum, in territorio Corseolano castrum Auriculum, Piretum Roccham in cameratam Fossam caecam; in Annolfi Fundicum, in territorio Trojano Castillianem de Baroncello, S. Justam, villam S. Nicolai, quae de Galliciano dicitur; in monte S. Angeli hospitale; in territorio Capuano quoldum de Liburia: in comitatu Teanensi curtem S. Felicis cum ecclesia S. Hippolyti.

[Col. 1252C] Per praesentis quoque privilegii paginam apostolica auctoritate statuimus, ut quaecunque in praesenti vestrum coenobium juste possidet, sive in futurum concessione pontificum, liberalitate principum, vel oblatione fidelium juste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem coenobium temere perturbare, aut ejus possessiones auferre, vel ablatas retinere, vel injuste datas suis usibus vindicare, minuere, vel temerariis vexationibus fatigare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. [Col. 1252D] Praeterea patrum nostrorum vestigia subsequentes vestrum coenobium caeteris per occidentem coenobiis praeferendum asserimus; et tam te quam successores tuos in omni conventu episcoporum, seu principum superiores omnibus abbatibus consedere, atque ex judiciis priorem caeteris sui ordinis viris sententiam proferre sancimus. Usum etiam compagorum ac chirothecae, dalmaticae ac mitrae, tam tibi quam successoribus tuis in praecipuis festis, et diebus Dominicis ad missas, seu in consessu concilii habendum concedimus. Sane tam in ipso venerabili monasterio, quam et in cellis ejus, cujuslibet Ecclesiae episcopum, vel sacerdotem, praeter Romanum pontificem ditionem quamlibet excommunicandi, aut interdicendi, aut ad synodum provocandi [Col. 1253A] praesumere prohibemus; ita ut nisi ab abbate prioreve loci fuerit invitatus, nec missarum solemnia inibi audeat celebrare; liceatque ipsius monasterii et cellarum ejus fratribus, clericos cujuscunque ordinis, seu laicos de quocunque episcopatu ad conversionem venient et in sanitate, vel in aegritudine cum rebus suis, absque episcoporum vel cujuslibet personae contradictione suscipere, nisi tunc idem clerici seu laici a dioecesanis episcopis pro certis fuerint excommunicati criminibus, liceat absque cujuslibet saecularis vel ecclesiasticae potestatis inhibitione subjectos monasterii tui tam monachos quam sanctimoniales feminas judicare, liceat fratribus per cellas, in civitatibus constitutas, ad divina officia celebranda, quandocunque voluerint, signa [Col. 1253B] pulsare, populum Dei tam ipsum coenobium quam et in cellas ejus ad Dei verbum audiendum ingredi, nullus episcopus excepto pro communi totius civitatis vel parochiae interdicto prohibeat; chrisma, oleum sanctum, consecrationem altarium sive basilicarum, ordinationes clericorum, a quocunque malueritis, catholico accipiatis episcopo; baptismum vero et infirmorum visitationes per clericos vestros in oppidis vestris seu villis agetis. Ad perpetuum etiam hospitium tibi tuisque successoribus Palladii cellam concedimus, ut de vestra illic congregatione, quem volueritis ordinetis: quem si forte Romano pontifici in abbatem promovere placuerit, omnino tamen, tanquam vestrae congregationis monachum sub vestra decernimus dispositione persistere. Reditum [Col. 1253C] quoque, qui ab officialibus nostris apud Ostiam vel Portum de navibus exigi solet, navi vestrae, siqua eo venerit, relaxamus. Obeunte te, nunc ejus loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem, et beati Benedicti Regulam elegerint, a Romano pontifice onsecrandum, sicut in Domini praedecessoris nostri sanctae memoriae Leonis papae privilegio continetur. Ad haec tam praesentium, quam futurorum avaritiae ac nequitiae obviantes, omnes omnino seditiones, quas levas dicunt, seu direptiones, in cujuscunque abbatis morte, aut electione, fieri auctoritate apostolica interdicimus. [Col. 1253D] Porro pro amplioris benevolentiae gratia, quam nos praeter nostrorum praedecessorum dilectionem circa vestrum monasterium gerimus, licentiam tibi, ac legitimis successoribus tuis concedimus, ut si quis ejusdem monasterii vestri et cellarum ejus possessiones aut res violenter abstulerit, post quam ipsorum episcopi, a vobis tertio invitati, justitiam de eis facere omnino noluerint, vos super eosdem raptores, secundo tertiove commonitos, canonicam excommunicationis sententiam proferatis. Sepulturam sane loci vestri, et monasteriorum vestrorum liberam omnino esse censemus, ut eorum, qui illic sepeliri deliberaverint devotioni et extremae voluntati, nisi forte excommunicati sint, nullus obsistat.

[Col. 1254A] Si qua igitur in futurum ecclesiastica saecularisve persona, hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem praefato coenobio justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus subcripsi.

[Col. 1254B] Datum Berulis per manum Ugonis, sanctae Romanae Ecclesiae subdiaconi, XVI Kalend. Octobris, indictione prima, Incarnationis Dominicae anno 1123 pontificatus domni Calixti papae II anno V.



CLXXXVI. Bulla pro monasterio S. Salvatoris Leutevensis. (Anno 1122, Sept. 18.)
[Gall. Chr. VI, instr. 277.]

CALIXTUS episcopus, servus servorum Dei. dilecto filio AUGERIO abbati monasterii S. Salvatoris, quod intra Leutevensem civitatem situm est, ejusque successoribus regulariter substituendis in perpetuum.

[Col. 1254C] Religiosis desideriis dignum est facilem praebere consensum, ut fidelis devotio celerem sortiatur effectum. Tuis igitur, dilecte in Christo fili Augeri abbas, precibus annuentes, monasterium sancti Salvatoris, cui Deo auctore praesides, quod a bonae memoriae Fulcrando Lutevensi episcopo fundatum est, in beati Petri tutelam suscipimus, et cum omnibus ad ipsum pertinentibus protectione sedis apostolicae communimus. Statuimus enim ut quaecunque aut ipsius Fulcrandi episcopi, vel successorum ejus concessione, aut aliorum virorum oblatione, sive alia acquisitione legitima idem monasterium inpraesentiarum juste possidet, sive in futurum largiente Deo juste atque canonice poterit adipisci, firma tibi tuisque successoribus et illibata permaneant, in [Col. 1254D] quibus haec propriis nominibus duximus adnotanda: videlicet quidquid locus vester intra ipsam civitatem Lutevam vel extra in hominibus et rebus aliis obtinet, ecclesiam S. Martini de Combis, cum tota parochia et pertinentiis suis; ecclesiam S. Genesii de Furnis, cum monte Vinacoso et pertinentiis suis; capellam S. Michaelis, et villam de Conchis in eadem parochia; ecclesiam S. Vincentii de Gutta; ecclesiam S. Petri de Crozo; ecclesiam S. Pontii ad duas mansiones. In Biterrensi episcopatu ecclesiam S. Felicis de Solaco, cum capellis, decimis, et caeteris suis pertinentiis; ecclesiam S. Georgii de Busiaco, tertiam partem castri de Nefiano; ecclesiam S. Albani cum pertinentiis suis. Decernimus ergo ut nulli omnino hominum liceat eidem monasterio [Col. 1255A] laesionem inferre, novas ab eo exactiones exigere, ipsum temere perturbare, aut ejus possessiones auferre, vel ablatas retinere, vel temerariis vexationibus fatigare, sed omnia integra conserventur eorum usibus pro quorum sustentatione et gubernatione concessa sunt omnino profutura. Obeunte autem te ipsius loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et B. Benedicti Regulam elegerint. Abbatum vero benedictionem, altarium consecrationem et caetera episcopalia dioecesanus episcopus vestro monasterio gratis, et absque ulla exactione exhibeat. Sepulturam quoque loci vestri [Col. 1255B] liberam esse decernimus, ut illorum qui illic sepeliri deliberaverint devotioni et extremae voluntati, nisi forte excommunicati sint, nullus obsistat. Si quae igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non canonica satisfactione congrue emendaverit, potestatis honorisque sui dignitate careat, reamque se divino judicio de perpetrata iniquitate cognoscat, et a SS. corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum [Col. 1255C] judicem praemia aeternae pacis inveniant. Amen.

Ego Calixtus catholicae episcopus Ecclesiae.

Datum Anagniae per manum Hugonis S. R. E. subdiaconi, XIV Kal. Octobr., indict. I, Incarnationis Dominicae anno 1123, pontificatus autem domini Callixti II papae anno IV.



CLXXXVII. *T[arasiae], reginae Portugalensi preacipit ut, quem ceperit, Pelagium, archiepiscopum Bracarensem, dimittat, alioquin ex tunc in eam et fautores ejus sententiam excommunicationis dat.

(Vide epistolam sequentem).



CLXXXVIII. D[idaco] archiepiscopo Compostellano mandat hortetur T[arasiam] reginam Portugalensem, ut P[elagium] archiepiscopum Bracarensem secundum litteras [Col. 1255D] suas e custodia dimittat. Quod nisi statuto tempore fecerit, reginae excommunicationem terraeque ejus interdictum promulgari jubet. (Anno 1122, Sept. 24.)
[Florez, Esp. sagr. XX, 380.]

CALIXTUS episcopus, servus servorum Dei, D. Compostellano archiep. salutem et apost. benedic.

Pervenit ad nos quod Portugalensis regina T. fratrem nostrum P. Bracarensem archiepiscopum ceperit, eumque adhuc in captione detineat. Unde nostras ei litteras dirigentes praecepimus, ut usque ad proximum B. Jacobi apostoli et Thomae festum liberum illum cum hominibus et rebus suis, quietumque dimittat, [Col. 1256A] alioquin ex tunc in eam et in fautores ejus excommunicationis sententiam dedimus, et in tota terra ejus divina officia, praeter infantium baptisma et morientium poenitentias, interdiximus, donec fratrem ipsum dimittat, et Romanae Ecclesiae de hac injuria satisfaciat. Praecipimus ergo, frater, fraternitati tuae, ut eamdem T. per litteras et nuntios tuos commoneas, et nisi juxta litterarum nostrarum mandatum constituto termino eumdem fratrem nostrum dimiserit, congregatis fratribus et coepiscopis illarum partium, nostram hanc sententiam per tuam et ipsorum parochias nuntiari facias, et firmiter observari.

Datum Anagniae VIII Kalend. Octobris.



CLXXXIX. Petro creato abbati Cluniacensi gratulatur. (Anno 1122, Oct. 21.)
[MABILLON, Annal. Bened. VI, 79.]
[Col. 1256B]

CALIXTUS episcopus, servus servorum Dei, dilecto in Christo filio PETRO Cluniacensi abbati, salutem et apostolicam benedictionem.

Filiorum nostrorum Cluniacensium fratrum relatione didicimus, te communi voto, assensu et desiderio in abbatis regimine per Dei gratiam esse constitutum. Unde nos omnipotenti Deo gratias agimus, et quod de te ab eisdem fratribus factum est, auctoritate sedis apostilicae confirmamus. Monemus igitur dilectionem tuam et hortamur in Domino, ut et domum et commissam tibi congregationem sic studiose regere, sicque satagas per divinum auxilium [Col. 1256C] gubernare, quatenus per tuae sollicitudinis industriam Cluniacense monasterium et in spiritualibus, et in temporalibus augeatur, atque ad animarum salutem in loco ipso religionis integritas nullis unquam occasionibus violetur. Nos enim et tuam personam, et locum ipsum ea volumus affectione diligere, illo cupimus honore atque juvamine confovere, quo a nostris praedecessoribus tuos novimus praedecessores dilectos pariter et adjutos.

Data Laterani XII Kal. Novembris [(44) 1Kb] .



CXC. Ad Cluniacenses.---Petrum electum abbatem probat. (Anno 1122, Oct. 21.)
[Ibid.]

CALIXTUS episcopus, servus servorum Dei, dilectis [Col. 1256D] in Christo filiis Cluniacensis monasterii monachis, salutem et apostolicam benedictionem.

Quia nos in pastorum nostrorum defectione omnipotens Dominus hoc tempore visitavit, monasterium vestrum in multis magnum incurrisse incommodum et fraternitatem vestram detrimenta nonnulla perpeti audivimus et labores. Unde tanto nos contristari et dolore gravius cognoscatis, quanto amplius locus idem ad Romanam videtur Ecclesiam pertinere. Verumtamen vos, filii in Domino dilectissimi, super hujusmodi perturbationibus non miremini, scientes quia omnes qui pie volunt vivere in Christo persecutionem [Col. 1257A] patientur. Ad coronam quippe nisi per tribulationes et certamina non pervenitur, dicente Apostolo ac testante: Nemo coronabitur, nisi qui legitime certaverit. In his itaque certaminibus non formidetis, neque terreamini, quia confortator et auxiliator vobis Dominus aderit, qui sperantes in se minime derelinquit, sed de coelo victoriam tribuit, et coronam immarcescibilem gloriae suis fidelibus usque in finem viriliter persistentibus administrat. Nos quoque vos tanquam filios nostros charissimos semper diligere, semper, in quantum poterimus, adjuvare, ac semper, Domino auxiliante, protegere procurabimus. Abbatem sane vestrum Petrum, quem nuper ad honorem Dei et beati Petri, nec non et vestri utilitatem monasterii communi voto et conniventia [Col. 1257B] elegistis, nos in ejusdem administratione regiminis sancto cooperante Spiritu stabilimus: quem sic specialem beati Petri filium specialiter diligere volumus, atque ipsi, et per eum vestro monasterio possessiones, bona omnia et dignitates, quas nostri vobis confirmavere praedecessores, et quas hactenus locus vester quiete habuisse dignoscitur, confirmamus. Praecipimus etiam, et statuentes penitus interdicimus, ne quis fratrum vestrorum, aut ulla omnino persona occasione Pontii olim abbatis in vestra audeat congregatione scandalum suscitare. Nam sicut ei nos monasterium ipsum ex parte beati Petri et Romanae commiseramus Ecclesiae, ita ipse illud in manu nostra per quamdam virgam beato Petro et Romanae Ecclesiae absque ulla recuperationis [Col. 1257C] spe in perpetuum refutavit. Si quis ergo contra nostrum interdictum hoc in vestra, quod absit! congregatione scandalum commovere praesumpserit, Dei et beati Petri atque apostolicae sedis indignationem incurret; qui autem conservator exstiterit, et praedicto abbati Petro reverentiam debitam et obedientiam exhibuerit, omnipotentis Dei et apostolorum Petri et Pauli et nostram gratiam, nec non et peccatorum suorum, largiente Domino, indulgentiam obtinebit.

Datum Laterani XII Kal. Novembris, indictione prima [(45) 1Kb] .



CXCI. Ad canonicos regulares Bernriedenses.---Eorum institutum approbat. (Anno 1122, Nov. 12.)
[MANSI, Concil., XXI, 211.]
[Col. 1257D]

CALIXTUS episcopus, servus servorum Dei, dilectis in Christo filiis OTHONI praeposito, et ejus fratribus in B. Martini ecclesia regularem vitam professis, tam praesentibus quam futuris in perpetuum.

Religiosis desideriis dignum est facilem praebere consensum, ut fidelis devotio facilem sortiatur effectum. Eapropter nos tam vestris, quam nobilis viri Ottonis precibus inclinati ecclesiam vestram in [Col. 1258A] honorem Domini Salvatoris, et B. Martini intra episcopatum Augustensem, in loco qui dicitur Bernried, constructam, in qua sub regularis vitae observantia, et canonici ordinis disciplina, omnipotenti Domino servire decrevistis, in B. Petri et Romanae Ecclesiae tutelam, protectionemque suscipimus, et sedis apostolicae patrocinio communimus. Statuimus enim ut omnia quae illi, vel ab eodem Ottone, et uxore ejus Adelheide, vel ab aliis fidelibus de suo jure aut jam collata sunt, aut in posterum largiente Domino conferentur, quieta vobis, vestrisque successoribus, in eadem religione mansuris, et illibata permaneant. Decernimus quoque ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas [Col. 1258B] retinere, minuere, vel temerariis fatigationibus vexare; sed omnia integre conserventur, eorum, pro quorum sustentatione et gubernatione concessa sunt, usibus omnimodis profutura, salva Augustensis episcopi reverentia. Praepositorum vero libera et canonica, maxime de eadem, vel de qualicunque spirituali congregatione, fiat electio, et post professionem juste exhibitam, nemini vestrum liceat proprium quid habere, nec sine praepositi vel congregationis licentia de claustro discedere, ut in eo, quod assumpsistis, proposito, largiente Domino constanter in perpetuum maneatis. Advocati etiam et defensores eidem cellae utiles ab ipsius loci fratribus provideantur, et libere eligantur. Ad indicium autem perceptae hujus a Romana ecclesia libertatis, [Col. 1258C] albam cum cingulo et amictu B. Petro in Lateranensis palatii capella singulis trienniis persolvetis. Si qua ergo in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, etc.

D. Calixtus, catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi, II Idus Novembris, indictione prima, Incarnationis Dominicae anno 1122, pontificatus autem domni Calixti papae II anno quarto.



CXCII. Monasterii S. Eustachii de Nerresta jure omnia et privilegia confirmat. (Anno 1122, Nov. 22.)
[MURATORI, Antiq. Ital., V, 815.
[Col. 1258D]

CALIXTUS episcopus, servus servorum Dei, dilecto filio GERBERTO abbati Sancti Eustachii, ejusque successoribus regulariter substituendis in perpetuum.

Officii nostri auctoritate debitoque compellimur pro Ecclesiarum statu satagere, et quae recte statuta sunt, stabilire. Tuis igitur, Gerberte dilecte in Christo fili, precibus annuentes, Beati Eustachii monasterium, cui Deo auctore praesides, quod ex dono Rambaldi comitis, et matris ejus Gislae beato Petro apostolo oblatum est, tanquam juris nostri [Col. 1259A] locum, Romanae Ecclesiae patrocinio confovere, atque apostolicae sedis privilegio decernimus communire. Universa ergo quae ex ipsius comitis et matris ejus donatione, vel aliorum virorum largitione locus idem juste possidet, auctore Domino, confirmamus, omniaque pertinentia in ecclesiis, in mansis, fundis, casalibus, domibus atque familiis, servis originalibus, simulque rebus et possessionibus, et frugibus et actionibus, nec non aquis, molendinis, olivetis, vel quidquid in quibuscunque locis habere vel tenere videtur. Quaecunque praeterea in futurum concessione pontificum, liberalitate principum, oblatione fidelium, praedictum monasterium poterit adipisci, firma tibi tuisque successoribus et illibata permaneant. Decernimus igitur ut nulli omnino [Col. 1259B] hominum liceat idem monasterium temere perturbare, aut aliquas ipsius res auferre, et ablatas retinere, minuere, vel temerariis ausibus impugnare; sed integra omnia conserventur eorum pro quorum regimine et gubernatione concessa sunt, usibus omnimodis profutura . . . . . Episcopalia a Tervisiensi accipietis episcopo, si quidem gratiam et communionem apostolicae sedis habuerit, et ea gratis et sine pravitate exhibere voluerit. Alioquin, a quocunque malueritis, catholico ea suscipiatis episcopo. Obeunte te vero ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem, et beati Benedicti Regulam [Col. 1259C] elegerint a Romano pontifice consecrandum. Laicos vero, sive clericos, secundum beati Benedicti constitutionem, ad conversionem suscipere licentiam habeatis. Decimas fructuum vestrorum, quos sumptibus propriis laboribusve colligitis, vobis absque alicujus episcopi contradictione habendas censemus. Ad indicandum autem Romanae Ecclesiae jus proprietatis sex solidos denariorum Venetorum annis singulis Lateranensi palatio persolvetis. Si quis igitur in posterum archiepiscopus, episcopus, imperator, aut rex, princeps, dux, comes, vicecomes, marchio, aut castaldio, seu quaelibet ecclesiastica saecularisve persona, hanc nostrae constitutionis paginam sciens, contra eam temere venire tentaverit, etc.

[Col. 1259D] Scriptum per manum Gervasii, scriniarii regionarii et notarii sacri palatii.

Ego Calixtus catholicae Ecclesiae episcopus.

Datum Laterani per manum Ugonis Romanae Ecclesiae subdiaconi, X Kalendas Decembris, indictione prima, Incarnationis Dominicae anno 1123, pontificatus autem domni Calixti II papae anno quarto.



CXCIII. Heinrico imperatori gratulatur quod tandem ad Ecclesiae gremium redierit. Legatos suos apud cum morantes commendat. Imperatorios legatos ad sese mitti vult. (Anno. 1122, Dec. 13.)
[MANSI, Concil., XXI, 280.]
[Col. 1260A]

CALIXTUS episcopus, servus servorum Dei, charissimo in Christo filio HENRICO glorioso Romanorum imperatori Augusto, salutem et apostolicam benedictionem.

Omnipotenti Domino Deo nostro, auctori omnium bonorum, laudes et gratias agimus, qui per immensam bonitatis suae clementiam cor tuum aspiratione sui Spiritus illustravit, et te, jamdudum nimium [Col. 1260B] reluctantem, nunc tandem ad Ecclesiae gremium revocavit. Siquidem prout dilecti filii nostri et diaconi cardinalis, et fidelium nuntiorum tuorum relatione, ac litterarum lectione percepimus, sano usus concilio, nostris et Ecclesiae catholicae salutaribus monitis humiliter obedisti. Et nos ergo in beati Petri filium paternae affectionis brachiis te suscipimus, et personam tuam et imperium tanto deinceps amplius et benignius diligere, ac divina praeeunte gratia honorare optamus, quanto devotio prae tuis modernis praedecessoribus Romanae Ecclesiae obedisti, et quanto specialius carnis es nobis consanguinitate conjunctus. Age ergo, fili charissime, ut tu nobis et nos te fruamur in Domino, perpendat imperialis excellentia tua, quantum diuturna [Col. 1260C] Ecclesiae imperiique discordia Europae fidelibus intulerit detrimentum, et quantum nostra pax afferre poterit boni fructus, Domino cooperante, incrementum. Sane de statu nostro noverit tua dilectio, quia, licet nos graviter quandoque infirmi fuerimus, nunc tamen per Dei gratiam incolumes sumus, et tuam tam animae quam corporis sanitatem per omnia desideramus. De iis autem quae viva voce referenda praedictis fidelibus tuis nuntiis commisisti, per eosdem quid nobis et nostris videatur fratribus, respondemus. Legatos itaque nostros qui apud vos sunt benevolentiae vestrae attentius commendantes, rogamus ut, quia concilium indictum a nobis accelerat, cito eos ad nos Domino largiente [Col. 1260D] remittas. Tuos vero legatos ita instructos dirigas ut juxta promissum tuum regalia in integrum Ecclesiae Romanae restituant. Ad haec pro nepote nostro Metensi episcopo et fratribus ejus gratias tuae benignitati referimus, quoniam in iis primitias bonitatis tuae cognovimus. Illa enim bonae voluntatis pax esse conspicitur, ex qua bonae voluntatis opera demonstrantur. Fratres enim episcopi, cardinales, et totus Romanus clerus una nobiscum te, et principes, et barones tuos salutant, divinae majestatis misericordiam deprecantes, ut vos ad honorem suum, et Ecclesiae suae, in longum custodiat.

Data Idibus Decembris.



CXCIV. *Monasterii S. Mariae Pineroliensis possessiones quasdam confirmat. (Anno 1122, Dec. 28.)
[Col. 1261A]

[Historiae patriae Monumenta. Aug. Taurin., 1836. Chartae, I, 754.]



CXCV. *Privilegium pro eodem monasterio. (Anno 1122, Dec. 28.)

[Ibid., p. 756.]



CXCVI. *[Ottoni] archiepiscopo Capuano mandat ut a clericis qui monasterium Capuanum, Casinensibus monachis subjectum, injuriis affecerint, poenas vetat. [Col. 1261B] (Circa annum 1122.)

[Vide PETRI Chronic. Casin., lib. IV, c. 72.]



CXCVII. Ad Berengarium Forojuliensem episcopum.---Adversus vastatores cujusdam villae ad monasterium Lerinense pertinentis. (Intra an. 1120-1123, Dec. 24.)
[Dom BOUQUET, Recueil, XV, 247.]

CALIXTUS episcopus, servus servorum Dei, venerabili BERENGARIO Forojuliensi episcopo, salutem et apostolicam benedictionem.

Filius noster Petrus Lerinensis abbas, cum suis fratribus ad nos veniens, querelam in conspectu nostro deposuit, quod Troandus miles, parochianus tuus, quamdam villam ipsorum devastavit, et ejusdem villae habitatores, monachos et laicos, multis [Col. 1261C] exactionum oppressionibus infestaverit. Questus est etiam quod Adalbertus et frater ejus Raimundus scilicet, parochiani tui, eamdem villam igni combusserunt: in cujus nimirum villae destructione maximum detrimentum Lerinense monasterium pati cognoscitur. Unde fraternitati tuae mandamus atque praecipimus, ut Troandum ipsum moneas quatenus praedictam villam, cum habitatoribus et pertinentiis suis, Lerinensibus fratribus omnino liberam quietamque dimittat, nec eam deinceps ullis vexationibus inquietet. Quod si contempserit, tu, charissime frater et coepiscope, talem inde Lerinensi monasterio, quod nostrum est, justitiam facias, qualem tibi a nobis in tuis desideras negotiis exhiberi. Porro [Col. 1261D] super illos qui combustionem fecerunt, sententiam proferas quae de ignem mittentibus a dominis praedecessoribus nostris Urbano et Paschale facta, et a nobis ipsis confirmata est; excepto tamen quod discretionis tuae providentia, et abbatis Lerinensis vel congregationis consilio, pro satisfactione quam fecerint, misericorditer fuerit condonatum.

Datum Laterani IX Kal. Januarii.



CXCVIII. *Xenodochii S. Joannis Hierosolymitani possessiones et privilegia confirmat. (Anno 1123, Jan. 8.)

[BOSIO, Dell'istoria della sacra religione di S. Jiov. Gierosol. Roma, 1621, fol., I, 48.



CXCIX. *Monachos Casinenses hortatur ut Oderisio electo abbati pareant. (Anno 1123.)
[Col. 1262A]

[Vide PETRI Chron. mon. Casin., l. IV, c. 78.]



CC. Monasterii Sanctae Eupnemiae Brixiensis bona et jura enumerat, et sub sanctae Romanae Ecclesiae protectione confirmat. (Anno 1123, Febr. 10.)
[MARGARINI, Bullar. Casin., II, p. 136.]

CALIXTUS episcopus, servus servorum Dei, dilecto filio PETRO abbati monasterii Sanctae Euphemiae quod in Brixiensi parochia in latere montis qui Dignus dicitur, situm est, ejusque successoribus regulariter [Col. 1262B] substituendis in perpetuum.

Divinis praeceptis instruimur, et apostolicis monitis conformamur, ut pro ecclesiarum statu, impigro vigilemus affectu. Quamobrem, dilecte in Christo fili Petre abbas, petitioni tuae clementius duximus annuere, ut Beatae Euphemiae monasterium, cui auctore Domino praesides, quod a piae memoriae, Landulpho Brixiensi episcopo, ab ipsa sua fundatione constructum est, apostolicae sedis tuitione ac patrocinio muniremus. Per praesentis igitur privilegii paginam, apostolica auctoritate statuimus, ut possessiones, praedia et bona omnia, quae idem monasterium in praesenti juste possidet, vel in futurum, largiente Domino, justis modis poterit adipisci, firma ei et illibata jure perpetuo conserventur. In quibus haec [Col. 1262C] propriis nominibus annotamus: castrum Sanctae Euphemiae, cum capella Sanctae Mariae. Curtem Bazani, Zoco; Rainae, Siluole, curtem Rezati, cum castro et capella Sancti Petri; duo massaritiae in Virle positae, Bistone, Alpes Letinae. Medietatem curtis de Mazano, cum castro, turribus, et capella Sancti Bartholomaei, et Sanctae Margaritae. Medietatem castri Gurzagi. Quidquid habetis in plebe de Gavardo, et in plebibus Salande, Materno, Tusculano, Gargnana. In Brixia casam unam terraneam. In Francia goba sex jugera vinearum, in Cubiade sortes sex. In loco qui dicitur Villo, capellam Sanctae Euphemiae. In Fontasio massaritias quatuor. In Burne unam sortem, cum familiis. In plebe civitas petias vinearum quatuor. In Lauze sortes duas, cum [Col. 1262D] familiis. In Pascardo unam. In Niardo unam, et in Aune unam. Juxta fluvium Mellae curtem Leole cum castro et capella Sancti Martini. In Cassivico sortes tres. In Calino sortes duas. In Miliano et in Mistriano corticellam unam. Castrum Rodelianum, cum capellis Sanctae Mariae et Sancti Andreae. In Corsano curticellam unam cum familia. In Dunello sortes octo cum capella Sancti Joannis. In Carso capellam Sancti Laurentii, cum tribus sortibus. Nulli ergo archiepiscopo, episcopo, vel abbati, aut alicui prorsus hominum facultas sit, idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro [Col. 1263A] quorum sustentatione ac gubernatione concessa sunt, usibus omnimodis profutura, salva Brixiensis episcopi reverentia canonica. Obeunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo, vel de alio, si oportuerit, collegio, secundum Dei timorem et beati Benedicti Regulam elegerint, a Brixiensi episcopo consecrandus; sicut a supradicto bonae memoriae Landulpho episcopo constitutum est. Porro idem coenobium in ea libertate manere sancimus, in qua praedictus episcopus, et loci fundator, ipsum posuisse cognoscitur. Si qua igitur in futurum ecclesiastica saecularisve persona, hanc nostrae constitutionis [Col. 1263B] paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

Scriptum per manum Gervasii scriniari regionarii et notarii sacri palatii.

Ego Calixtus catholicae Ecclesiae episcopus.

[Col. 1263C] Datum Laterani per manum Ugonis sanctae Romanae Ecclesiae subdiaconi, IV Idus Februarii, indictione I, Incarnationis Dominicae anno 1123, pontificatus autem domni Calixti papae II anno quinto.



CCI. Frederici archipresbyteri et canonicorum Carpensium jura omnia ac privilegia confirmat. (Anno 1123, Febr. 10.)
[MURATORI, Antiq. Ital., V, 821.]

CALIXTUS episcopus, servus servorum Dei, dilecto Filio FREDERICO archipresbytero, et caeteris canonicis plebis Sanctae Dei Genitricis Virginis Mariae, quae in pago Carpensi sita est, eorumque successoribus in perpetuum.

Commissa nobis apostolicae sedis auctoritate debitoque [Col. 1263D] compellimur, pro universarum Ecclesiarum statu satagere, et earum maxime quieti quae specialius eidem sedi adhaerent, et tanquam jure proprio subjectae sunt, auxiliante Domino providere. Astulphus siquidem Longobardorum rex in regni sui pago, quod Carpum dicitur, Beatae Mariae semper virginis ecclesiam construxisse dignoscitur, quam ut a vicinorum episcoporum, in quorum confiniis idem pagus erat, contentionibus et molestiis omnino liberam redderet, quasdam de praedicta curte possessiones in locis convenientibus utrique dedit, et Mutinae quidem juxta ecclesiam Sancti Thomae, Regino vero juxta ecclesiam Sancti Apollinaris. Super haec ecclesiam illam in jure semper sedis apostolicae [Col. 1264A] permanere constituit, et libertatem ex Stephani papae privilegio acquisivit. Quam videlicet libertatem praedecessores nostri supradictae Carpensi ecclesiae usque ad nostra tempora servaverunt. Et nos ergo eamdem libertatem praedictae ecclesiae per Dei gratiam conservandam statuimus, ut nulli episcopo, vel nulli omnino ecclesiasticae saecularive personae eadem ecclesia subjecta sit, nisi tantum apostolicae sedi, ad quam, ut praedictum est, jure proprietatis et tutela defensionis specialiter pertinere cognoscitur. Decimas quoque Carpensis territorii absque ulla divisione sive diminutione, vobis vestrisque successoribus firmas perpetuo manere sancimus, sicut eas praedecessorum nostrorum apostolicae memoriae Gregorii VII et Urbani, et Paschalis II atque [Col. 1264B] aliorum concessione hactenus habuistis, ita ut de praedictis decimis nulli alicui possidere, vel ab aliquo accipere, nisi de consensu et permissione plebis, liceat. De chrismate et oleo sancto atque ordinatione vestra, sive consecrationibus ecclesiarum, a quocunque velitis episcopo catholico, accipiendis licentiam vobis liberam indulgemus, sicut a praefatis pontificibus constat fuisse concessam. Capellas autem quae ad jus vestrae ecclesiae pertinere noscuntur, id est S. Martini, S. Laurentii, S. Nicolai, absque ullius molestia perpetuo vobis vestrisque successoribus per omnia stabilitas esse censemus. Atque infra terminos vestrae parochiae nullam ecclesiam, nisi per vestram licentiam, et vobis subjectam, aedificari praecipimus. Infra eosdem quoque [Col. 1264C] terminos praeposito plebis clericos ordinare permittimus, ad cujus providentiam et dispositionem tam ordinationes et promotiones clericorum, qui infra eamdem parochiam ordinandi vel promovendi sunt, quam etiam praelationes eorum qui in subditis ecclesiis proficiendi sunt, pertinebunt. De criminalibus etiam intra supradictos terminos poenitentias dare, et reconciliationem facere vobis concedimus. Praeterea per praesentis decreti paginam apostolica auctoritate statuimus, ut quaecunque praedia sive possessiones eadem ecclesia juste possidet, sive in futurum concessione pontificum, liberalitate principum, vel oblatione fidelium, juste atque canonice poterit adipisci, firma vobis vestrisque successoribus permaneant. Decernimus ergo ut nulli omnino [Col. 1264D] hominum liceat eamdem ecclesiam temere perturbare, aut a vestra congregatione actiones vel exenium aliquod exigere, vel res vestras in beneficium cuiquam dare, aut possessiones ejusdem ecclesiae auferre, minuere vel temerariis vexationibus fatigare, sed omnia integra conserventur, vestris vestrorumque successorum usibus omnimodis profutura. Sane si quis deinceps archiepiscopus aut episcopus, praepositus vel abbas, imperator aut rex, marchio, vel dux, vel comes, vicecomes, judex aut castaldio, seu quaelibet ecclesiastica vel saecularis persona, hanc nostrae constitutionis paginam sciens, contra eam temere venire tentaverit, secundo tertiove commonitus, si non satisfactione congrua [Col. 1265A] emendaverit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi alienus fiat, atque in extremo examine districtae ultioni subjaceat. Cunctis autem ejusdem ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus subscripsi.

Datum Laterani per manum Hugonis sanctae Romanae Ecclesiae subdiaconi, IV Idus Februarii, indictione prima, incarnationis Dominicae anno 1123, [Col. 1265B] pontificatus autem domini Calixti II papae anno quinto.



CCII. Confirmatio privilegiorum ecclesiae S. Rudperti Salzburgensis. (Anno 1123, Febr. 19.)
[HANSIZII, Germania sacra, tom. II, p. 941.]

CALIXTUS episcopus, servus servorum Dei, dilectis filiis HERMANNO praeposito, et canonicis in episcopali ecclesia S. Rudperti Salzburgensi regularem vitam professis, tam praesentibus quam futuris in perpetuum.

Justis terram inhabitantibus per prophetam Dominus praecipit, cum panibus occurrere fugienti; idcirco vos, filii charissimi, de saeculo fugientes [Col. 1265C] gratanter excipimus, et per sancti Spiritus gratiam sedis apostolicae munimine confovemus. Vitae namque canonicae ordinem, qui per dilectissimum fratrem nostrum Chunradum Salzburgensem archiepiscopum in vestra est Ecclesia institutus, praesentis privilegii pagina confirmamus. Statuimus enim ut nulli omnino hominum liceat eumdem ordinem in vestra ecclesia mutare. Et ne cui vestrum post professionem exhibitam, proprium quid habere, neve sine praepositi, vel congregationis licentia claustri cohabitationem deserere liceat, interdicimus, et tam vos, quam vestra omnia sedis apostolicae protectione munimus. Vobis itaque, vestrisque successoribus in eadem religione mansuris ea omnia perpetuo possidenda sancimus, quae in praesentiarum [Col. 1265D] pro communis victus sustentatione legitime possidere videmini, et quaecunque deinceps poteritis adipisci. Ad haec decrevimus ut nulli hominum facultas sit, vestram Ecclesiam temere perturbare, aut ejus possessiones auferre, vel ablatas retinere, minuere, vel temeritatis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura, salva metropolitani proprii reverentia. Ad haec audientes statuimus ne, obeunte ipsius loci praeposito, nullus in praepositum qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem providerint [Col. 1266A] eligendum. Si qua igitur in futurum ecclesiastica sive saecularis persona, hanc nostrae constitutionis paginam sciens, contra eam ire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis accipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

[Col. 1266B] Datum Laterani per manum Hugonis sanctae Romanae Ecclesiae subdiaconi, XI Kalend. Martii, indictione I, Incarnationis Dominicae anno 1123, pontificatus autem domni Calixti papae II anno IV.



CCIII. Praedium Wilzaccarae, cum ecclesia Sancti Caesarii in agro Mutinensi, ad canonicos regulares pertinere, contra petitionem monachorum Nonantulensium, decernit. (Anno 1123, Febr. 26.)
[MURATORI, Antiq. Ital., V, 257.]

CALIXTUS episcopus, servus servorum Dei, canonicis ecclesiae Sancti Caesarii, quae sita est in curte quae dicitur Wilzacara, tam praesentibus quam futuris, sub regulari observantia permansuris in perpetuum.

[Col. 1266C] Officii nostri nos hortatur auctoritas, pro Ecclesiarum statu satagere, et quae recte statuta sunt, auxiliante Domino, stabilire. Comitissa siquidem Mathildis, singularis beati Petri filia, in paterni juris praedio, quod Wilzacara dicitur, jam diu regulares fratres congregare proposuit. Porro cum a Nonantulensibus monachis de eodem praedio quaestio fieret, eadem illustris domina sollicitius procuravit ne quid calumniae fratribus illic viventibus superesset. Parato enim juxta praeceptum domni praedecessoris nostri sanctae memoriae Paschalis papae judicio, legitimis testibus jurejurando sancitum est, supradictum praedium quadraginta annis a marchione Bonifacio et ejus filia Mathilda possessum [Col. 1266D] esse. Beati vero Caesarii ecclesiam, in eodem praedio sitam, cum suis possessionibus per quadraginta annos nulla monachorum dominatione, vel legitima litis illatione interposita, liberam ab eis perseverasse. Nos igitur ad praedicti domni praedecessoris nostri exemplar locum ipsum et congregationem vestram in jus et tutelam sanctae sedis apostolicae suscipientes, ab omnium deinceps personarum exactione liberam permanere censemus. Statuentes ut quaecunque bona per supradictam comitissam in usus fratrum illic Deo servientium concessa sunt, aut in futurum, largiente Deo, per alios fideles legitime dari, offerrive contigerit, quieta semper et integra conserventur. Nulli ergo omnino [Col. 1267A] liceat ecclesiam ipsam temere perturbare, aut ejus possessiones auferre, vel ablatas retinere, minuere, vel temerariis exactionibus fatigare: sed omnia integre conserventur, eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium, sive basilicarum, ordinationes clericorum, qui ad sacros fuerint ordines promovendi, a quo malueritis, catholico accipietis episcopo. Ad indicium autem perceptae a Romana Ecclesia libertatis, bysantium aureum quotannis Lateranensi palatio persolvetis. Si quis igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonitus, si non [Col. 1267B] satisfactione congrua emendaverit, potestatis honorisque sui dignitate careat reumque se divino judicio, etc.

Scriptum per manum Gervasii scriniarii regionarii et notarii sacri palatii.

Ego Calixtus catholicae Ecclesiae episcopus subscripsi.

Datum Laterani per manum Hugonis sanctae Romanae Ecclesiae subdiaconi, quarto Kalendas Martii, indictione prima, Incarnationis Dominicae anno 1123, pontificatus autem domini Calixti II papae anno V.



CCIV. Privilegium pro abbatia S. Mariae Vangadiciensi. (Anno 1123, Mart. 6.)
[MITTARELLI, Annal. Camald., III, append., 292.]
[Col. 1267C]

CALIXTUS episcopus, servus servorum Dei, dilecto filio LITALDO abbati Vangadiciensi monasterii Sanctae Mariae, quod in comitatu montis Silicani super Athicem veterem situm est ejusque successoribus regulariter substituendis in perpetuum.

Officii nostri cura nos admonet Ecclesiarum quidem omnium praesertim ad jus beati Petri, ac sanctae Romanae Ecclesiae pertinentium, et utilitati intendere et quieti salubriter auxiliante Deo providere. Tuis igitur, dilecto in Domino fili Litalde abbas, precibus annuentes Vangadiciense Beatae Dei genitricis Virginis Mariae monasterium, cui Domino auctore praesides, quod a nobilis memoriae Ugone [Col. 1267D] marchione constructum et ab ipsa fundatione sui per praedecessorem nostrum sanctae recordationis papam Sylvestrum libertate donatum est, sedis apostolicae patrocinio communimus. Possessiones namque ipsius et bona omnia quae vel idem marchio, vel alii quilibet homines de suo jure loco illi attulerunt, vel in posterum ei juste offerri a quocunque contigerit, firma tibi tuisque successoribus et illibata permanere censemus; in quibus haec propriis duximus nominibus adnotanda: villam scilicet abbatiae, in qua monasterium consistit cum plebe Sancti Joannis, villam Vangaditiam cum ecclesia Sancti Michaelis, villam quae dicitur Salvaterra cum ecclesia Sancti Antonini, villam Cavazzanam, cum ecclesia Sancti Laurentii. In episcopatu Veronensi [Col. 1268A] ecclesiam Sancti Salvatoris infra civitatem constructam cum pertinentiis suis. Possessiones illas, et in Bardulino, et in aliis locis ejusdem episcopatus. In episcopatu Vincentino terram de Albareto. In episcopatu Patavensi ecclesiam Sancti Petri sitam in monte Silicano cum pertinentiis suis, curtem Vallis Almerici cum ecclesia Sancti Andreae. In Este ecclesiam Sancti Firmi et Sancti Petri cum pertinentiis suis. In Palso ecclesiam Sancti Michaelis, possessiones in curia Villae, et in aliis locis ejusdem episcopatus. In episcopatu Adriensi ecclesiam Sancti Petri in villa Conceda, ecclesiam Sancti Bartholomaei de Gorgnano. Borsetum cum ecclesia Sancti Zenonis. In Contina, ecclesiam Sancti Sixti, Venece cum ecclesia Sancti Martini, et alias [Col. 1268B] possessiones in eodem episcopatu, vel comitatu Possessiones in episcopatu Ferrariensi, et in episcopatu Bononiensi ecclesiam Sanctorum Simonis et Judae de Urbizano cum suis pertinentiis. Decernimus ergo ut nulli omnino hominum liceat idem monasterium temere vel temerariis vexationibus fatigare, sed omnia integra conserventur eorum pro quorum sustentatione concessa sunt, usibus omnimodis profutura. Praefati quoque praedecessoris nostri statuta servare cupientes, apostolica sancimus auctoritate, ut monasterium ipsum sub apostolicae sedis tuitione salvum et in cunctis quietum consistens a potestate seu dominio episcoporum cum omnibus, quas in praesentiarum possidet, ecclesiis, vel quas in futurum juste adeptum fuerit, permaneat liberum, et a synodalibus [Col. 1268C] prorsus exactionibus absolutum. Liceat itaque tibi tuisque omnibus successoribus singulas ecclesias vestras cum coemeteriis, baptisteriis, capitulis, synodis libere possidere easque per proprios instituere sacerdotes absque alicujus episcopi contradictione vestrorum insuper promotiones clericorum, consecrationesque basilicarum, atque infantium in villis vestris constitutorum baptisma, consignationes episcoporum, quos invitare dignum duxeritis ministeriis, celebrari, similiter stabiliterque censemus. Praeterea sacerdotibus in parochialibus ecclesiis monasterii quolibet tempore degentibus tam publicas, quam privatas parochianis utique suis imponendi poenitentias praesentis favore privilegii [Col. 1268D] licentiam indulgemus, quorum etiam studio quaestiones apud ipsos de conjugiis exortae, ut juxta sanctorum Patrum terminentur institutiones, ad te tuosque successores referantur. Sacrosanctum vero chrisma singulis annis abbas monasterii per suos a quocunque voluerit episcopo legatos accipiat, acceptum autem baptismalibus consueto more studeat ecclesiis distribuere. Sane curtis abbatiae, Vangaditiae, Salva terrae, simulque Cavazane decimas miserationis intuitu ex integro vobis habendas concedimus, in aliis vero locis praediorum, quae sumptibus propriis excolitis, reddituumque vestrorum decimationes nostra vobis vindicare liceat auctoritate. Obeunte te nunc ejus loci abbate vel tuorum quolibet successorum, nullus ibi qualibet subreptionis [Col. 1269A] astutia seu violentia praeponatur, nisi quem fratres eorum consensu, vel fratrum pars sanioris consilii de suo, vel si necesse fuerit de alieno religiosorum fratrum collegio secundum Dei timorem et beati Benedicti Regulam providerint eligendum; electus autem ad Romanum pontificem consecrandus accedat. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire temere praesumpserit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo [Col. 1269B] examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Ego Calixtus catholicae Ecclesiae episcopus. FIRMAMENTUM EST DOMINUS TIMENTIBUS EUM.

Datum Laterani per manum Hugonis sanctae Romanae Ecclesiae subdiaconi, II Nonas Martii, indictione prima, Incarnationis Dominicae anno 1123, pontificatus autem domini Calixti II papae anno V.



CCV. Ad D[idacum] archiepiscopum Compostellanum. (Anno 1123, Mart. 6.)
[FLOREZ, Esp. sagr., XX, 385.]

[Col. 1269C] CALIXTUS episcopus, servus servorum Dei, ven. fratri D. S. Jacobi archiep. et legato R. E., salutem et apost. benedic.

Perspectis Lucensis Ecclesiae ejusque episcopi nuntiis agnovimus dilectionem vestram legatione vobis digne a nobis olim tradita, nescio quorum perversorum impedimento, minime fungi: unde valde doluimus et miramur nostra in vestris partibus in tantam devenire tribulationem. Quapropter eamdem legationem sicut prius vobis confirmamus, et quasi filium charissimum monemus, ut nostra in vestris partibus peragatis, et quae corrigenda sunt, corrigatis, emendetisque hujus sacrae sedis licentia et auctoritate. Valete.

[Col. 1269D] Ego cardinalis Deusdedit S. Laurentii conf. Joannes cardinalis. Petrus cardinalis . . . . . conf.

Data apud Lateranum II Nonas Martii. Scripta per manus Ugonis subdiaconi.



CCVI. Canonicorum ecclesiae Cremonensis privilegia et bona confirmat. (Anno 1123, Mart. 6.)
[MURATORI, Antiq. Ital., V, 247.]

CALIXTUS episcopus, servus servorum Dei, dilectis filiis Cremonensis ecclesiae canonicis, eorumque successoribus in perpetuum.

Officii nostri nos hortatur auctoritas paternam pro Ecclesiarum statu sollicitudinem gerere, et quae ad earum quietem et pacem constituta sunt, stabilire. [Col. 1270A] Quapropter, charissimi in Christo filii, petitionibus vestris clementi benignitate impertientes assensum, ad domni praedecessoris nostri sanctae memoriae papae Urbani exemplar, vestram Beatae Mariae Dei Genitricis ecclesiam, cum omnibus rebus suis, apostolicae sedis tuitione ac patrocinio defensamus. Statuimus enim ut quaecunque bona, quascunque possessiones congregationis vestrae unitas hactenus possedisse per authentica et legitima scripta cognoscitur, vel episcoporum donatione, vel regum, aut caeterorum fidelium oblatione, vobis vestrisque successoribus firma semper et illibata permaneant. In quibus haec propriis nominibus exprimenda signamus, videlicet: Butaningum, Castrum Vetus, Insulam, Radaldiscum, Casam Novam, Butalianum, [Col. 1270B] Atunellum, Fontanellam: Capellam Sancti Salvatoris, ecclesias Sancti Petri de Curticella ultra Padum, Sanctae Mariae de Mareulingo, Sancti Michaelis de Marasse, et Sancti Michaelis de suburbio Civitatis, cum pertinentiis earum. Nec non oratorium Sancti Mauritii cum eorum pertinentiis. Oblationes etiam altaris Sancti Imerii, et caeterorum altarium vestrae ecclesiae, communitatis vestrae usibus in perpetuum semper exhibendas fore censemus. Quidquid praeterea in futurum ad congregationis vestrae regimen juste legaliterque conferri contigerit, firmum semper et integrum stabilitate perpetua conservetur, eorum pro quorum sustentatione et gubernatione concessum est, usibus omnimodis profuturum. Ad haec adjicientes praecipimus ut nullus [Col. 1270C] episcopus, comes, vicecomes, sive procurator de ipsa vos canonica infestare, aut de terris ejus fodrum, vel aliquam dationem, vobis invitis, tollere, seu vos vestrosque successores de ipsis terris aliquando sine legali judicio molestare vel disvestire praesumat. Praeterea, ut omnipotentis Dei servitio per ipsius gratiam quietius insistatis, vos et praefatam ecclesiam ab episcoporum gravamine removentes, decernimus ut eis non liceat, invitis fratribus, in vestra canonica habitare. Vos autem, filii in Domino dilectissimi, oportet mores vestros ab omni malo corrigere, et conversationem vestram ad normam institutionis canonicae custodire, ut, quod nomine censemini, re etiam in divinae majestatis oculis [Col. 1270D] esse possitis. Si quis igitur in crastinum archiepiscopus, episcopus, imperator, aut rex, princeps, dux, marchio, aut comes, vicecomes, judex, aut ecclesiastica quaelibet saecularisve persona, hanc nostrae constitutionis paginam sciens, contra eam venire temere tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum [Col. 1271A] judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi, secundo Nonas Martii, indictione prima, incarnationis Dominicae anno 1123, pontificatus autem domini Calixti II papae anno V.



CCVII. *Monasterii Lenensis tutelam suscipit, bonaque ac privilegia confirmat. (Anno 1123, Mart. 16.)

[ZACCARIA Dell'antichissima badia di Leno libri tre. Venezia, 1767, 4o, p. 111.]



CCVIII. Privilegium pro ecclesia B. Mariae Blesensis. (Anno 1123, Mart. 19.)
[Gall. Chr., VIII, instrum, 421.
[Col. 1271B]

CALIXTUS episcopus, servus servorum Dei, Stephano abbati et canonicis in Blesensi ecclesia B. Mariae regularem vitam professis, tam praesentibus quam futuris, in perpetuum.

Bonis religiosorum fratrum et sanctorum virorum desideriis non solum favere, sed ad ea ipsorum etiam debemus animos incitare. Nobilis siquidem vir Theobaldus, Blesensium comes, venerabili fratre nostro Gaufrido Carnotensi episcopo commonente atque hortante, pro amore Dei et religionis canonicae reverentia vestram beatae et gloriosae Virginis Mariae Dei Genitricis ecclesiam, quam in saeculari potestate sui dominii [Col. 1271C] retinebat, cum omnibus suis rebus et possessionibus Deo et vobis per ejusdem episcopi manum, sicut ipsius attestatione didicimus, reddidit et penitus refutavit hoc nimirum tenore, ut deficientibus de eadem ecclesia clericis saecularibus, eorum honores sive possessiones ecclesiasticae in usum vestrum et fratrum, qui post vos in regulari vita, Domino auctore, successerint, redigantur; quandiu vero illi vixerint, praebendarum redditus, quos hactenus tenuerunt, dimittere non cogantur. Idem insuper comes communi vestrae utilitati devote intentus, capellam Sancti Carilephi, quam pater ejus et ipse primum possederant, per supradicti episcopi manum vestris usibus mancipavit, ita videlicet ut quocunque tempore decedentibus de ea personis, praebendarum redditus [Col. 1271D] ad Beatae Mariae ecclesiam transferantur, et opportuno tempore secundum abbatis arbitrium in capella eadem aliqui regularium substituantur. Nos ergo et praefati strenui atque illustris comitis desiderium laudabile judicantes, et ipsius precibus annuentes, quod ab eo de praefatis ecclesiis per manum fratris nostri et coepiscopi Gaufridi factum est, confirmamus, et ratum atque inviolabile futuris temporibus permanere praecepimus. Si quis igitur decreti hujus tenore cognito, temere, quod absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit.

Ego Calixtus catholicae Ecclesiae episcopus.

[Col. 1272A] Datum Laterani per manum Hugonis sanctae Romanae Ecclesiae subdiaconi, XIV Kalendas Aprilis, indictione prima, Incarnationis Domini anno 1123, pontificatus autem domini Calixti II papae quinto.



CCIX. Privilegium pro monasterio Usinnhovensi. (Anno 1123, Mart. 26.)
[Monumenta Boica, tom. X, p. 449.]

CALIXTUS episcopus, servus servorum Dei, dilecto filio BRUNONI abbati monasterii Sanctae Mariae, quod in Frisengensi episcopatu in loco qui Schira dicitur, situm est, ejusque successoribus regulariter substituendis in perpetuum.

Omnibus nos debitores esse apostolica doctrina [Col. 1272B] insinuat; verumtamen religiosis viris sollicitius subvenire commissae nobis administrationis auctoritas exhortatur. Tu siquidem, fili charissime, sicut veridicorum virorum attestatione didicimus, una cum tuis fratribus in monasterio in loco qui Usinhoven dicitur, degens, prae nimia ipsius loci incommoditate aquarumve inopia, nec tuae nec illorum poteras saluti proficere. Unde, habito venerabilium fratrum nostrorum archiepiscoporum, Adalberti Moguntini videlicet apostolicae sedis legati, et Chonradi Salzburgensis consilio, habitationem vestram in Schirrum transferre communiter decrevistis. Qui nimirum locus ab Ottone Palatino comite, consentiente egregia femina Petrissa comitissa, et aliis quinque comitibus in cujusdam scirothecae investitione per [Col. 1272C] manus nostras Deo et beato Petro oblatus, conversationi monasticae aptus, et fratrum videtur usibus opportunus. Nos itaque verae dilectionis et charitatis intuitu, vestris humillimis supplicationibus accommodantes assensum, mutationem hanc seu translationem ad honorem Dei et religionis augmentum firmamus, ut curam prioris loci, qui beati Petri juris est, nullatenus amittatis. Eumdem insuper novae habitationis locum beati Petri munimine confovemus, et vos tanquam dilectos a Domino filios defensionis nostrae brachiis sustentamus. Per praesentis igitur decreti paginam apostolica auctoritate statuimus, ut quaecunque praedia, quaecunque bona nobilis memoriae Hazocha cum filiis suis Ekkahardo, Bernhardo Ottone comitibus, seu etiam illustris [Col. 1272D] recordationis comes Bertholdus, comes etiam Chonradus et frater ejus Otto, et fratres Otto, Bernhardus et Ekkahardus, aliique fideles Christi pro suarum animarum salute, congregationi vestrae de suo jure obtulisse noscuntur, quaecunque etiam in futurum concessione pontificum, liberalitate principum, vel oblatione fidelium juste atque canonice poteritis adipisci, firma vobis vestrisque successoribus et illibata permaneant. Decernimus ergo ut nulli omnino hominum liceat vestrum coenobium temere perturbare, aut ejus possessiones auferre, vel ablatas retinere, vel temerariis vexationibus fatigare, sed omnia integra conserventur eorum pro quorum sustentatione ac gubernatione concessa sunt [Col. 1273A] usibus omnimodis profutura. Chrisma, oleum sanctum consecrationes altarium sive basilicarum, ordinationes monachorum, qui ad sacros fuerint ordines promovendi, ab episcopo in cujus dioecesi estis accipietis, si quidem gratiam atque communionem apostolicae sedis habuerit, et si ea gratis ac sine pravitate exhibere voluerit; alioquin liceat vobis catholicum quem malueritis adire antistitem, qui apostolicae sedis fultus auctoritate, quae postulantur indulgeat. Obcunte te nunc ejus loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres consensu communi, vel fratrum pars consilii sanioris vel de suo vel de alieno si oportuerit collegio secundum Dei timorem [Col. 1273B] et beati Benedicti Regulam clegerint. Porro sepulturam loci vestri omnino liberam esse sancimus, ut eorum, qui illic sepeliri desideraverint devotioni et extremae voluntati, nisi forte excommunicati sint, nullus obsistat. Sane advocatum vobis secundum vestrum arbitrium, aliorum quoque religiosorum, et sani consilii virorum, quem potissimum elegeritis, concedimus, qui timoris amorisque Dei respectu, vestrae utilitati bene provideat. Ipse tamen si molestus vobis exstiterit, nostra auctoritate liceat alium vobis idoneum constituere. Porro nec ipsi, nec aliis facultas sit advocatiam loci vestri sibi quasi haereditariam vindicare, vel vobis renitentibus possidere. Si quis igitur in futurum archiepiscopus aut episcopus, imperator aut rex, princeps aut dux, comes, [Col. 1273C] vicecomes, judex, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus fructum bonae actionis percipiant, et apud districtum judicem praemia aeternae pacis inveniat. Amen.

[Col. 1273D] Ego Calixtus catholicae Ecclesiae episcopus.

Datum Laterani per manum Hugonis, sanctae Romanae Ecclesiae subdiaconi, VII Kalend. Aprilis, indictione prima, Incarnationis Dominicae anno 1123; pontificatus autem domni Calixti papae II anno V.



CCX. In generali concilio Conradum, olim episcopum Constantiensem, sanctorum ordinibus ascribit. (Anno 1123, Mart. 28.)
[MANSI, Concil., XXI, 289.]

CALIXTUS episcopus, servus servorum Dei, venerabili fratri UDELRICO episcopo, clero et populo Constantiensi, salutem et apostolicam benedictionem.

Fratres vestri, quos ad apostolicam sedem direxistis, [Col. 1274A] multa nobis ac fratribus nostris, de illius sancti viri defuncti, Conradi, vestri episcopi, actibus retulerunt miracula, et quae per eum Dominus omnipotens fecerat, certificare scriptis et verborum attestationibus studuerunt. Nostris itaque fratribus episcopis et cardinalibus, et aliis archiepiscopis, episcopis, et abbatibus, ac religiosis qui aderant, viris visum est, eumdem sanctum apud Deum honorabilem meritis, nos apud homines, quantum nobis fas est, honorabilem memoria facere debere. Unde in generali quod celebramus concilio, ejus venerationem fratribus omnibus nuntiamus. Ad honorem igitur Dei atque ipsius S. Conradi reverentiam largiente Domino constituimus, ut ipsius inter sanctos recordatio futuris temporibus habeatur, et [Col. 1274B] miracula, quae per eum a Deo facta dicuntur, si vera sunt, scripturis et lectionibus memoriter deinceps teneantur. Vos vero, fratres et filii dilectissimi, apparentium in terra vestra florum odore refecti, ita in posterum conversari, atque ita pie vivere, cooperante Domino, satagatis, ut et ipsi aliis odorem virtutum reddere, per sancti Spiritus gratiam valeatis. Omnipotens Dominus beatorum apostolorum Petri et Pauli precibus, et praedicti sancti viri orationibus sua nos miseratione custodiat et ad vitam perducat aeternam.

Datum Laterani V Kal. Aprilis.



CCXI. Ad Girbertum episcopum Parisiensem.---Ut omnes clerici et abbates diaeceseos ipsi pareant. Item ut canonicus Parisiensis, alterius ecclesiae episcopus effectus, praebendam amittat. (Anno 1123, Mart. 28.)
[MANSI, Concil., XXI, 210, ex minore Pastorali Ecclesiae Paris.]
[Col. 1274C]

CALIXTUS episcopus, servus servorum Dei, venerabili fratri GIRBERTO episcopo, et canonicis Parisiensis Ecclesiae, salutem et apostolicam benedictionem.

Apostolicae administrationis debito provocamur, suam ecclesiis dignitatem et justitiam conservare. Quapropter vestram matricem Beatae Mariae ecclesiam in suae dignitatis statu volumus per Dei gratiam [Col. 1274D] permanere. Pro praesentis scripti stabilitate statuimus, ut omnes et clerici, et abbates, ad sedem Parisiensem pertinentes, tibi, charissime frater Girberte episcope, tanquam pastori suo et tanquam membra capiti adhaerentia, et successoribus tuis, debitam obedientiam et reverentiam semper exhibeant. Illud etiam juxta sanctorum censuram decernimus, ut si aliquis Ecclesiae Parisiensis canonicus, ad episcopatus fuerit honorem promotus, et alterius ecclesiae gubernacula beneficiaque susceperit: illius, de qua assumptus est, Ecclesiae privetur canonica.

Datum Laterani, V Kal. April. indictione I.



CCXII. Monasterii S. Bertini Sithiensis tutelam suscipit et privilegia confirmat. (Anno 1123, Mart. 30.)
[Collection des Cartulaires, III, 262.]
[Col. 1275A]

CALIXTUS episcopus, servus servorum Dei, dilecto filio LAMBERTO, abbati Sithiensis monasterii Sancti Bertini, ejusque successoribus regulariter substituendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Tuis igitur, dilecte in Domino fili Lamberte abbas, justis petitionibus annuentes, Sithiense Beati Bertini monasterium, cui, Deo auctore, [Col. 1275B] praesides, sub tutelam et protectionem sedis apostolicae confovendum suscipimus. Statuimus enim ut nullus abbas in eodem monasterio praeponatur, nisi quem fratres, communi consensu, vel fratrum pars consilii sanioris, secundum Dei timorem et beati Benedicti Regulam, de sua congregatione providerint eligendum. Porro, juxta domni praedecessoris nostri sanctae memoriae Paschalis papae decretum, abbatis subrogationem penes Alciacum, non aliunde quam de vestro monasterio, fieri apostolica auctoritate decernimus. Sane, juxta Roberti comitis corroborationem, a villa Arkas, et a molendinis quae infra ambitum monasterii vestri continentur, nulla prorsus, usque Broburg et Lodic, alia molendina intersint, sicut nec retroactis fuere temporibus. Molentes [Col. 1275C] autem omnemque molturam, quam de ministerio advocati Sancti Bertini, sive aliunde, quiete hactenus possedistis, deinceps libere et absque omni contradictione vos possidere censemus. Deinde totum illud atrii spatium quod ab omni basilicae vestrae parte, usque ad medium Agnionis fluvii cursum interjacet, sicut per fratrem nostrum Joannem, Morinorum episcopum, constat esse sacratum, ita nos ecclesiae vestrae praesenti decreto firmamus, cum piscariis et terris adjacentibus, cultis sive incultis, videlicet a praefata villa Archas usque ad vetus monasterium, prout priscis temporibus possedistis. Illarum quoque decimarum medietatem, quae vobis et canonicis Sancti Audomari communi jure proveniant, [Col. 1275D] scilicet de Sancto Michaele, de Sancto Quintino in Lokenes, de Sancto Martino extra burgum, de Sancto Jacobo de Tatinghuem, et de Cormettes, necnon et illorum quatuor denariorum communis telonei, quos fraternitas tua, una cum praefatis canonicis, adversus burgenses, sibi, coram episcopo Tarvanensi, rationabiliter vindicavit, scripti hujus auctoritate firmamus. Refectionem praeterea, quam fratribus monachis et pauperibus in tuo anniversario tribuendam constituisti, nos inviolabilem permanere sancimus. Si qua igitur in futurum ecclesiastica saecularisve persona, etc.

Datum Laterani, per manum Hugonis, sanctae Romanae Ecclesiae subdiaconi, tertio Kal. Aprilis, indictione prima, Incarnationis Dominicae anno millesimo [Col. 1276A] centesimo vicesimo tertio, pontificatus autem domni Calixti II papae anno quinto.



CCXIII. Ad Joannem, Morinensium praesulem. Anno 1123, Mart. 30.
[Ibid., p. 294.]

CALIXTUS episcopus, servus servorum Dei, venerabili fratri JOANNI, Morinorum episcopo, salutem et apostolicam benedictionem.

Beati Bertini monasterium, cum omnibus rebus et possessionibus suis, ad Romanae jus Ecclesiae pertinere, fraternitati tuae credimus esse notissimum. Qua in re bona ejus, quae antiquitus cognoscitur possedisse, decreti nostri pagina confirmavimus. Tuae igitur dilectioni rogando, mandamus ut omnia bona [Col. 1276B] ejus manutenere ac defendere studeas, et praesertim ea quae praedecessorum nostrorum sunt privilegiis confirmata; satagas etiam, et firmiter in posterum teneas, ut abbatis erogatio penes Alchiacum de praefato monasterio fiat, et inde electo, sine occasione aliqua, manum benedictionis imponas, quatenus et nos beati Petri filios pro amore nostro a te amplius diligi cognoscamus, et tu a nobis gratiarum merearis accipere actiones.

Datum Laterani, III Kal. Aprilis.



CCXIV. Monasterio S. Crucis Burdigalensi ecclesiam S. Macarii asserit. (Anno 1123, Mart. 30.)
[MABILLON, Annal. Bened., VI, 98.]

[Col. 1276C] CALIXTUS episcopus, servus servorum Dei, dilectis filiis ANDRONI abbati et monachis Sanctae Crucis, salutem et apostolicam benedictionem.

Inter vos et monachos Sancti Macarii de subjectione et obedientia querimonia est agitata: et quidem vos fratres illos in religione vestrique subjectione coenobii retinere juxta vestram consuetudinem volebatis, ipsi autem rebelles vobis inobedientes effecti a vestra subjectione se subtrahere nitebantur. Proinde a Burdegalensi archiepiscopo evocati ad praesentiam ejus venerunt, sed ipsius et religiosorum abbatum ac monachorum qui aderant, obedire judicio contempserunt; qua de re ab ipso excommunicati sunt. Tunc illi magis contra vos se [Col. 1276D] erigentes, ad legatum nostrum Girardum Engolismensem episcopum perrexerunt et ab eo virgam quamdam pastoralem dictam quibusdam subreptionibus acceperunt, cujus virgae occasione Sancti Macarii ecclesiam per se abbatiam esse liberam voluerunt, sicut monasterium Sanctae Crucis exstitit. Deinde archiepiscopus ad nostrum concilium evocatus, eos mandatis suis et monitis evocavit, ut de transgressione hac in nostra praesentia responderent. Cum autem utrique ad nostram praesentiam venissetis, et illi a nobis inducias postulassent, diem utrique parti praefiximus, qua coram nobis et nostris fratribus querimonia sopiretur. Die igitur constituta vos adfuistis, sed altera pars a conspectu nostro se absentavit. Nobis ergo et fratribus nostris justum et [Col. 1277A] rationabile visum est, ut neque vos vestra fraudari justitia, neque illi de sua debuissent lucrari absentia. Idcirco in generali fratrum nostrorum, episcoporum et cardinalium et aliorum, archiepiscoporum, episcoporum, abbatum ac religiosorum virorum concilio collaudavimus, ut praedicta Sancti Macarii ecclesia, sicut ab antiquo fuit, ita et in posterum in vestri monasterii sit obedientia et dispositione subjecta. Ille vero baculus sive subreptionis virga in vestrum dominium redigatur, et ne aliquod de caetero scandalum moveat omnino frangatur. Si quis autem hanc nostram et generalis concilii constitutionem et collaudationem aliqua temeritate infregerit, sancti Spiritus judicio et indignationi sedis apostolicae subjacebit: Monachi autem [Col. 1277B] Sancti Macarii excommunicatione, qua et a nobis et archiepiscopo percussi sunt, tandiu teneantur, donec ad abbatis Sanctae Crucis obedientiam revertantur.

Ego Calixtus catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi, III Kal. Aprilis, indictione II, anno Incarnationis Dominicae 1123, pontificatus autem domni Calixti II papae anno V.



CCXV. Ad populum et clerum Augustensem. (Anno 1123, Mart. 31.)
[KHAMM, Hierarchia Augustana, pars I, p. 198.]

CALIXTUS episcopus, servus servorum Dei, clero et populo Augustensi, salutem et apostolicam benedictionem.

[Col. 1277C] Dilectus frater noster Hermannus, episcopus vester, ad sedem apostolicam cum multo labore et fatigatione sui pervenit, et sanctae Romanae Ecclesiae matrem suam humilitate debita et obedientia recognovit. Quem nos paterna dilectione suscepimus, et tanquam obedientem filium nobiscum diligenter habuimus. Ipsum itaque ad vos cum nostra gratia et integritate sui episcopalis officii remittentes, universitatem vestram rogamus, monemus atque praecipimus, ut eum benigne suscipiatis, affectione praecipua diligatis, et ei sicut patri et magistro vestro, nec non et animarum vestrarum episcopo reverentiam et obedientiam humiliter impendatis.

[Col. 1277D] Data Laterani II Kal. April.



CCXVI. Ecclesiae Monopolitanae libertatem et possessiones petente Nicolao episcopo, confirmat. (Anno 1123, Mart. 31.)
[UGHELLI, Italia sacra, I, 963]

CALIXTUS episcopus, servus servorum Dei, dil. fratri NICOLAO Monopolitano episcopo, ejusque successoribus canonice substituendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Quia igitur dilectio tua ad sedis apostolicae portum confugiens iteratam ejus tuitionem devotione debita requisivit, nos supplicationi tuae clementer [Col. 1278A] annuentes et dictam Monopolitanam ecclesiam, cui Deo auctore praesides, decreti praesentis auctoritate munimus. Statuimus enim ut eadem ecclesia nulli alii praeter apostolicam sedem subjectionis reverentiam debeat, sicut per apostolicae memoriae praedecessorem nostrum Urbanum II in Beneventana synodo definitum, et privilegii testimonio confirmatum, necnon et a S. recordationis Paschali papa privilegii munimine roboratum est. Te igitur tuosque successores hujus libertatis gratia perfruentes sub solius apostolicae sedis obedientia in perpetuum manere decernimus, statuentes ut quaecunque Monopolitana ecclesia hactenus juste possedit, aut hodie possidet, sive in futurum juste et canonice poterit adipisci, in castellis, villis, silvis, in ecclesiis, [Col. 1278B] in monasteriis caeterisque possessionibus, tibi tuisque successoribus episcopali jure regenda semper, ac disponenda serventur, salva in omnibus Romanae et apostolicae Ecclesiae reverentia. Obeunte te, vel tuorum quolibet successorum, clero, populoque Monopolitano facultas sit, semota omni pravitate, episcopum canonice eligendi, electus autem a Romano pontifice consecrabitur. Sane si quis in crastinum archiepiscopus, episcopus, imperator aut rex, princeps aut dux, comes, vicecomes, judex, aut ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio [Col. 1278C] existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini Nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

Datum Laterani per manum Hugonis S. R. E. subd., II Kal. Aprilis, ind. I, Incarn. Dom. anno 1123, pontificatus autem D. Calixti II PP. V.



CCXVII. Hamburgensibus commendat Adalberonem archiepiscopum a sese consecratum et pallio donatum. (Anno 1123.)
[LAPPENBERG, Hamburg. Urkund., I, 126.]
[Col. 1278D]

CALIXTUS episcopus, servus servorum Dei, clero et populo Hamaburgensi, salutem et apostolicam benedictionem.

Desideriis vestrae dilectionis nostro concordante judicio, venientem ad apostolorum limina et ad nos dilectum fratrem nostrum Athelberonem, in cujus electionem vota vestra convenerant, Patrum, ut confidimus, canonicis regulis congruentem et constitutionis ecclesiasticae non ignarum, benigne suscepimus. Quem de charo chariorem ulnis dilectionis et charitatis visceribus amplectentes, vobis in archiepiscopum nostri tanquam beati Petri manibus consecravimus. [Col. 1279A] Consecrato etiam cum nostrae gratiae abundantia pallium pontificale, videlicet officii plenitudinem, ex apostolicae sedis benignitate contulimus. Quo infra ecclesiam ad sacra missarum solemnia uti debebit, diebus illis qui in vestrae ecclesiae privilegiis distinguuntur. Hunc igitur sub litterarum nostrarum prosecutione ad Ecclesiae vestrae regimen dirigentes plena hortamur affectione diligi, plena humilitate venerari. Confidimus enim magnum, Deo auctore, utilitatis fructum per ejus doctrinam et providentiam vobis omnibus profuturum.



CCXVIII. Confirmatio jurium omnium Ecclesiae Squillatinae. (Anno 1123, April. 2.)
[COQUELINES, Bullar. amp. Collect., tom. XI. p. 184.]

[Col. 1279B] CALIXTUS episcopus, servus servorum Dei, venerabili fratri PETRO archiepiscopo, a nobis de Squillatina Ecclesia in Panormitanam translato, ejusque successoribus canonice instituendis, in perpetuum.

Justis votis assensum praebere, justisque petitionibus aures accommodare nos convenit, qui, licet indigni, justitiae custodes atque praecones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo charissime Petre archiepiscope, justis petitionibus annuentes, sanctam Panormitanam Ecclesiam, cui auctore Domino per nos institutus praesides, auctoritate sedis apostolicae communimus; statuimus enim ut Panormum, Misiliminum, Cornelianum, Bicaris, Therme cum pertinentiis suis, et [Col. 1279C] possessiones, et coloni, decimae, et episcopalia jura ipsius parochiae, nec non et omnia quae terrae principes, et alii fideles viri de jure suo eidem Ecclesiae contulerunt, et quae ipsi Ecclesiae jure antiquo pertinere videntur, quieta et libera, in tua tuorumque successorum ditione auctoritatis nostrae assertione permaneant; omnem quoque libertatem, quae a praedecessoribus nostris sanctae memoriae Alexandro II, Gregorio VII et Paschale II Romanae Ecclesiae pontificibus praedecessoribus tuis Panormitanis archiepiscopis Nicodemo et Alcherio, et per eos Panormitanae Ecclesiae concessa dignoscitur, nos quoque auctoritate apostolica damus tibi et per industriam tuam Ecclesiae ipsi concedimus, et decreti hujus [Col. 1279D] pagina confirmamus. Pallii quoque usum, qui antecessoribus tuis a nostris antecessoribus est concessus, dilectioni tuae concedimus; quo videlicet uti debetis diebus illis qui in Ecclesiae tuae privilegiis distinguuntur. Cujus indumenti honor quoniam modesta actuum vivacitate servandus est, hortamur, ut ei morum tuorum ornamenta conveniant, quatenus auctore Deo recte utrobique possis esse conspicuus. Quamobrem, charissime frater, quoniam pastoralis curae constringit officium, dilige fratres, ipsi quoque adversarii propter mandatum Dominicum tuo circa te copulentur affectu, pacem sequere cum omnibus: sanctimoniam, sine qua nemo videbit Deum: piis vaces operibus: virtutibus polleas; fulgeat in pectore tuo rationale judicii cum superhumeralis actione [Col. 1280A] conjunctum: ita procedas in conspectu Dei, et totius Israel; hujusmodi gregi commisso praebeas exempla, ut videant opera tua bona, et glorificent Patrem tuum qui in coelis est; sit in lingua sermo, sit coeli fervor in animo: creditum tibi agrum Dominicum exerce dum licet, semina in timore: dum tempus est bonum faciendo non deficias; tempore enim suo metes, non deficiendo vigilanter. Itaque terrena negotia relinquendo coelestibus anhela, quae retro sunt obliviscens, in ea quae ante sunt temetipsum extende; meus tua in saeculari veritate non diffluat, sed tota in unum currat atque confluat finem, quem mira suavitate David respexerat, cum dicebat: Unam petii a Domino, hanc requiram ut inhabitem in domo Domini omnibus diebus vitae meae. Sancta Trinitas [Col. 1280B] fraternitatem tuam suae gloriae protectione circumdet, et ad finem, qui non finitur, pervenire concedat. Si qua vero in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae justa servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. [Col. 1280C] Amen, amen, amen.

Ego Calixtus catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi cardinalis, IV Nonas Aprilis, indictione prima, Incarnationis Dominicae anno 1123, pontificatus autem domni Calixti II papae anno V.



CCXIX. Ad Antonium abbatem Senonensem. (Anno 1123, April. 2.)
[Gall. Christ. XIII, instr. 488.]

CALIXTUS episcopus, servus servorum Dei, dilecto in Christo filio ANTONIO abbati monasterii Senonensis quod in Tullensi parochia situm est.

[Col. 1280D] Tuis igitur, fili in Christo charissime Antoni abbas, justis petitionibus annuentes statuimus, etc., ut illibata permaneant, in quibus haec propriis visa sunt vocabulis exprimenda: ecclesiam Vipodicellae, etc., ecclesiam de Plania, ecclesiam S. Joannis, ecclesiam S. Maurici Senonensis, etc., ecclesiam de Stopax, ecclesiam episcopi Villae, ecclesiam Danuebrii, etc. Sane advocatum loci vestri quicunque per Metensem episcopum constitutus fuerit, etc., delegato advocatis beneficio contentum esse praecipimus, etc.; cunctis autem eidem loco justa servantibus sit pax Domini nostri Jesu Christi, et apud districtum judicem praemia aeternae pacis inveniant. Amen, amen, amen.

Datum Laterani per manum Hugonis sanctae Romanae Ecclesiae subd. card., IV Non. Aprilis, indict. [Col. 1281A] I, Incarnationis Dominicae an. 1123, pontificatus autem domini Calixti II papae anno V.



CCXX. Ad Ottonem Bambergensem episcopum, Pomeranorum apostolum.---De privilegiis Bambergensi Ecclesiae concessis. (Anno 1123, April. 3.)
[MANSI, Concil., XXI, 193.]

CALIXTUS episcopus, servus servorum Dei, venerabili fratri OTTONI Bambergensi episcopo, salutem et apostolicam benedictionem.

Bonis fratrum nostrorum studiis non solum favere, sed ad ea ipsorum etiam debemus animos incitare. Tuis ergo, charissime et venerabilis frater Otto Bambergensis episcope, supplicationibus inclinati, [Col. 1281B] monasteria quae ipse propriis sumptibus exstruxisti, et Bambergensi ecclesiae conferens, apostolicae sedis roborari munimine quaesivisti, in B. Petri ejusque Romanae Ecclesiae protectione suscipimus contra pravorum hominum nequitiam defensanda. Statuimus ergo ut possessiones, praedia et bona omnia, quae et fraternitas tua eisdem monasteriis divini amoris intuitu contulit, quaeque aliorum fidelium justa oblatione concessa sunt, aut in futurum juste legaliterve acquiri vel offerri contigerit, firma eis et illibata Domino auctore permaneant. Ordinationes sane abbatum vel monachorum suorum a catholicis episcopis dioecesanis accipiant. Rerum vero ipsorum monasteriorum curam et administrationem in tuo tuorumque successorum arbitrio et [Col. 1281C] potestate remanere censemus. Nulli itaque hominum facultas sit eadem monasteria perturbare, aut eorum possessiones auferre, vel ablatas retinere, minuere, vel temerariis fatigationibus vexare; sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris Jesu Christi aliena fiat, atque in extremo examine [Col. 1281D] districtae ultioni subjaceat. Cunctis autem eisdem monasteriis justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Scripta per manum Gervasii scriniarii regionarii et notarii sacri palatii.



CCXXI. Privilegium pro monasterio S. Benedicti Cremensis. (Anno 1123, April. 3.)
[GATTULA, Hist. Casin., I, 285.]

CALIXTUS episcopus, servus servorum Dei, dilecto filio VIVIANO praeposito ecclesiae Beati Benedicti apud [Col. 1282A] Romam, salutem et apostolicam benedictionem.

Religiosis desideriis dignum est facilem praebere consensum, ut fidelis devotio celerem sortiatur effectum. Henricus siquidem comes Pergamensis cum totius populi Cremensis suffragio, et conniventia pro animarum suarum salute in praedio possessionis suae cellam in honore beati Benedicti devotione et reverentia obtulerunt. Hanc videlicet cellam venerabilis frater noster Rogerius tunc Voliterrensis episcopus, ejusdem Henrici comitis filius, pro patris sui, et Cremensis populi desiderio et rogatu jamdudum sub tutelam sedis apostolicae, sicut et caetera Casinensis monasterii membra suscipi postulavit.

Nos igitur tam illorum, quam tuis, dilecte fili Viviane ejusdem loci praeposite, petitionibus annuentes [Col. 1282B] pro sanctissimi Patris nostri Benedicti reverentia et filii nostri Oderisii abbatis dilectione, ad cujus curam ex Casinensis coenobii jure locus idem pertinet, cellam ipsam per decreti praesentis paginam sub apostolicae sedis tutelam, protectionemque suscipimus. Statuimus ergo ut cella eadem quieta semper et libera in Casinensis monasterii possessione et unitate permaneat, nec ulli omnino personae liceat eam Casinensi monasterii jure dominioque subtrahere, aut separare. Quaecunque vero praedia, quaecunque possessiones, a supradicto comite Henrico, et a Cremensibus, vel aliis fidelibus viris eidem loco ad fratrum sustentationem collata sunt, vel in futurum largiente Domino conferentur, firma vobis in perpetuum, quieta, et integra conserventur. Quae [Col. 1282C] videlicet possessiones habentur in Cremonensi territorio in villa Heire, in Rivi Zinga, in Veilate, in Mozanica, in Vauri, et in Josano, et in Boteliano. Decernimus itaque ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum pro quorum sustentatione ac gubernatione concessa sunt usibus omnimodis profutura. Ordinationes monachorum qui ad sacros ordines fuerint promovendi, seu clericorum monasterio pertinentium a quo malueritis catholico episcopo accipietis, qui apostolicae sedis fultus auctoritate postulatur indulgeat. Si qua igitur in futurum ecclesiastica saecularisve persona, hanc nostrae [Col. 1282D] constitutionis paginam sciens, contra eam temere venire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit. Quicunque vero domum ipsam, et in ea Domino servientes fovere, suisque rebus honorare curaverit, omnipotentis Dei et apostolorum ejus gratiam consequatur. Amen, amen, amen.

Ego Calixtus catholicae Ecclesiae episcopus.

Datum Laterani per manus Hugonis sanctae Romanae Ecclesiae subdiaconi, tertio Nonas Aprilis, indictione prima, Incarnationis Dominicae anno 1123, pontificatus autem Calixti II papae quinto.



CCXXII. Parthenonem S. Salvatoris et S. Juliae Brixiensem tuendum suscipit ejusque possessiones ac privilegia confirmat. (Anno 1123, April. 3.)
[MARGARINI, Bullar. Casin., II, 137.]
[Col. 1283A]

CALIXTUS episcopus, servus servorum Dei, dilectae in Christo filiae ERMINGARDAE abbatissae monasterii Domini Salvatoris nostri, et S. Juliae virginis et martyris, quod Novum dicitur, et in civitate Brixia situm est, ejusque sororibus tam praesentibus quam futuris in perpetuum.

Quae a praedecessoribus nostris ecclesiasticae utilitatis prospectu statuta sunt, firma debent perpetuitate servari; ea propter petitiones tuas, charissima [Col. 1283B] in Christo filia, non immerito annuendum censuimus, ut Beatae Juliae monasterium, cui, Deo auctore, praesides, quod videlicet ab Ansa regina intra civitatem Brixianam constructum est, apostolicae sedis privilegio muniremus. Per praesentis igitur scripti paginam constituimus, ut idem monasterium sub apostolicae sedis protectione, et regia defensione submissum, nullius unquam alterius jurisdictionibus submittatur; adeo ut quisquam sacerdotum, nisi ab ipsius loci abbatissa fuerit invitatus, nec missarum ibi solemnia celebrare praesumat. Possessiones autem ipsius loci, quae ab eadem Ansa regina, et successoribus suis imperatoribus, vel ab aliis fidelibus legaliter concessae sunt, tibi, tuisque sororibus et his, quae post vos in eadem religione successerint, confirmamus: [Col. 1283C] curtes, scilicet, Sermionem Ceruanicam, Nuvelariam, Berciagum, Barbadam, Alfianum, Calvatonem, Ciconiariam, Miliarinam, Sermidam, necnon Cosenagum novum, Monticellum, cum omnibus basilicis eidem monasterio pertinentibus, scilicet in Sermione una, in Nuvelaria una, in Berciago duae, in Barbada una, in Alfiano una, in Calvatone duae, in Ciconaria una, in Meliarina una, seu etiam curtes, villas, castella, basilicas, et omnia eidem monasterio pertinentia; quaecunque praeterea in futurum, largiente Deo, juste atque canonice poteritis adipisci, firma tibi et eidem monasterio, illibataque permaneant. Decernimus ergo ut nulli omnino hominum liceat idem monasterium temere perturbare, aut ejus possessiones auferre, aut ablatas retinere, minuere, [Col. 1283D] vel temerariis vexationibus fatigare, sed omnia integra conserventur earum, pro quarum sustentatione ac gubernatione concessa sunt, usibus omnimodis profutura. Obeunte te, vel aliqua ipsius monasterii abbatissa, nulla ibi qualibet subreptionis astutia praeponatur, nisi quam sorores communi consensu, vel sororum pars consilii sanioris, secundum Dei timorem, et beati Benedicti Regulam elegerint. Sane abbatissa ipsius loci licentiam habeat ad honorem Dei, ecclesias construendi, mercatum et castella in terris ad praefatum monasterium pertinentibus, ubicunque voluerit, pro utilitate monasterii construendi. Nullus etiam episcopus, dux, marchio, comes, vicecomes, vel aliqua magna parvaque [Col. 1284A] persona ullum districtum in aliquibus locis ipsius monasterii judicare, seu aliquod placitum, absque licentia abbatissae, habere praesumat; aut res monasterii quovismodo alienare, vel ibi molestiam inferre, aut fodrum, vel mansionaticum seu ripaticum, aut paratas, sive aliquas functiones exigere. Decimas praeterea et primitias laborum vestrorum, et districtum servorum, et liberorum, ad vestrum coenobium pertinentium confirmamus. Chrisma, oleum sanctum, consecrationes altarium sive basilicarum, ordinationes abbatissae, vel monacharum sive caeterorum clericorum, qui ad sacros fuerint ordines promovendi, seu quidquid ad sacrum mysterium pertinet, a quibuscunque catholicis praesulibus fuerint postulata, gratis concedimus, et [Col. 1284B] absque reprehensione tribuenda, sicut Anselperga prima abbatissa ejusdem monasterii, a Paulo beatae memoriae, apostolicae sedis pontifice, pro fragilitate feminei sexus obtinuit. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae [Col. 1284C] actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus SS.

Datum Laterani, per manum Hugonis sanctae Romanae Ecclesiae subdiaconi, III Non. Aprilis, indictione I, Incarnationis Dominicae anno 1123, pontificatus autem domni Calixti II papae anno V.



CCXXIII. Privilegium pro ecclesia S. Deodati. (Anno 1123, April. 3.)
[Hist de l'Eglise de Saint-Dié, p. 377.]

CALIXTUS episcopus, servus servorum Dei, ALBERTO venerabili praeposito Sancti Deodati, caeterisque fratribus, salutem et apostolicam benedictionem.

[Col. 1284D] Venientes ad nos ecclesiae vestrae canonici, dilectus filius noster Hunaldus, et Hugo vester scholasticus, petierunt ut ecclesiae vestrae possessiones, jura sua, dignitates juxta quod in privilegiis vestris continentur, tam in his quae a praedecessoribus nostris Romanae sedis praesulibus obtinuistis, quam in his quae ab aliis pontificibus, seu imperatoribus, vel ducibus suscepistis, nos quoque nostra auctoritate firmaremus. Eorum itaque petitioni, quae justa videbatur, clementer annuentes, vobis vestraeque in perpetuum confirmamus Ecclesiae, quidquid in privilegio praedecessoris beatae memoriae Leonis papae firmatum est. Praeterea nominatim ecclesiam Sancti Remigii in monte juxta quod venerabilis frater Riquinus [Col. 1285A] Tullensis episcopus scripto et sigillo suo vobis confirmavit. Necnon etiam tenorem ecclesiarum vestrarum, quas in episcopatu Basiliensi habetis, sicut ad nostra usque tempora tenuistis, et a Rodulpho beatae memoriae Basiliensi episcopo scripto, et sigillo suo confirmatum suscepistis. Videlicet ut in quarto anno ecclesia de Ungrersheim pro decimis quadraginta solidos Basiliensis monetae, et capella de Mittegvibre quinque solidos, et illa de Vuegvibre similiter quinque persolvat. Eisdemque ecclesiis supradictis viduatis, sacerdotes in eis pro voluntate praepositi, atque fratrum vestrae ecclesiae ponantur. Quaecunque etiam in posterum concessione principum, seu liberalitate pontificum, aut oblatione fidelium, ecclesiae vestrae canonice accesserint, auctoritate [Col. 1285B] sedis apostolicae rata et inconcussa vobis permanere decernimus. Si quis igitur, decreti hujus tenore cognito, temere, quod absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit.

Ego Calixtus catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi, III Non. Aprilis, indict. I, Incarnat. Dominicae anno 1123, pontificatus autem domni Calixti II papae anno V.



CCXXIV. *Monasterio S. Gisleni asserit altaria nonnulla a Burcardo, episcopo Cameracensi, concessa. (Anno 1123, April. 4.)

[Col. 1285C] [Vide REIFFENBERG, Monum. t. VIII, p. 348.]



CCXXV. Bulla pro Alberone archidiacono et thesaurario Metensis ecclesiae Sancti Stephani. (Anno 1123, April. 5.)
[MEURISSE, Hist. de Metz, p. 414.]

CALIXTUS episcopus, servus servorum Dei, dilecto filio ALBERONI archidiacono et thesaurario Sancti Stephani Metensis ecclesiae, salutem et apostolicam benedictionem.

Quae a fratribus nostris beneficia ecclesiis collata sunt, nos auctore Deo debemus integra servare. Idcirco altari nostrae ecclesiae Sancti Stephani beneficia, quae a religiosis episcopis in ejus dote collata sunt, confirmamus. In quibus nominatim exprimimus [Col. 1285D] ecclesiam de Guapeio cum tota ipsa curte, et cum omnibus appendiciis ipsius curtis, scilicet mansis, terris, cultis et incultis, pratis, pascuis, nemoribus, silvis, censibus, fontibus, rivis et eorum decursibus et mundilionibus, campis, vineis etiam illis quae sitae sunt in territorio villae quae dicitur Lauriacum, cum integro banno, sicut libere et absolute, ac nullo refragante, ad usum thesaurarii principalis et aliorum subcustodum concessa sunt et ab antecessoribus tuis possessa. Quaecunque praeterea bona, et quaecunque possessiones tam in ecclesiis quam in terris cultis et incultis, vineis, pratis, silvis, mancipiis, censibus, redditibus infra civitatem Metensem vel extra eidem altari pertinent ad tuos et successorum tuorum thesaurariorum usus, ita quieta decernimus, [Col. 1286A] et libera conservari, ut nulli ecclesiasticae saecularive personae facultas sit ea vobis auferre, vel ausu temerario molestiam irrogare. Si quis autem, decreti nostri hujus tenore cognito, temere, quod absit! contraire tentaverit, honoris et officii periculum patiatur, aut excommunicationis ultione plectatur, nisi praesumptionem suam digna satisfactione correxerit.

Ergo Calixtus catholicae Ecclesiae episcopus.

Datum Laterani per manum Hugonis sanctae Romanae Ecclesiae subdiaconi, Nonis Aprilis, indictione prima, Incarnationis Dominicae anno millesimo centesimo vicesimo tertio, pontificatus autem domni Calixti II papae quinto.



CCXXVI. Ad canonicos Bisuntinos S. Joannis.---Componit controversias inter ecclesias S. Joannis et S. Stephani. Jubet ut privilegium ecclesiae S. Stephani concessum a Paschali papa reddatur. (Anno 1123, April. 6.)
[MANSI, Concil., XXI, 202.]
[Col. 1286B]

CALIXTUS episcopus, servus servorum Dei, dilectis filiis B. Joannis evangelistae canonicis, salutem et apostolicam benedictionem.

Discordiam quae inter vos, et canonicos sancti Stephani, longo jam tempore perduravit, a nobis in praesentia fratrum nostrorum episcoporum et cardinalium, tali noveritis fine conclusam, ut videlicet in vigiliis festivitatis Inventionis corporis S. Stephani, ad vesperas, canonici S. Joannis ad ecclesiam [Col. 1286C] B. Stephani cum processione pergant, et in crastino ejusdem inventionis, unum modium vini, et carnem unius vaccae, vel quatuor Bisuntinae monetae solidos, a canonicis ecclesiae loci accipiant. Clerici etiam S. Stephani, in vigiliis S. Joannis ante portam Latinam, ad vesperas, ad Sanctum Joannem veniant. Decanus vero Sancti Stephani hominium semper archiepiscopo faciat, et per manum ejus archidiaconatum de Dola et Amos perpetuo jure obtineat. Candelae etiam, quae in exteris claustri domibus, canonicis S. Joannis a canonicis S. Stephani antiquitus praebebantur, nisi per quadraginta continuos dies post Inventionem, et alios quadraginta dies post dedicationem altaris B. Stephani, alio tempore non solvantur. Et cera, quae mittebatur vindemiis [Col. 1286D] Lausannensis pagi, deinceps non solvatur. Sex autem brae cerae, in Sabbato sancto Paschae, S. Joannis thesaurario persolvantur, et in Purificatione sanctae Mariae, singulis canonicis Sancti Joannis, qui ad processionem venerint, cerei singuli tribuantur. Et etiam candelae solito more ad cellarium, dum vinum canonicorum commune fuerit, singulis noctibus persolvantur. Caeterae etiam consuetudines, tam a clericis S. Joannis, quam a clericis S. Stephani, in spiritualibus, et in temporalibus, irrefragabiliter observentur. Privilegium sane, quod a domino nostro sanctae memoriae Paschali papa de maternitate factum est, canonici Sancti Stephani Anserico Bisuntino archiepiscopo, vel Lausannensi episcopo reddant, [Col. 1287A] usque ad proximas apostolorum Petri et Pauli octavas. Si quis ergo contra hoc mandatum nostrum, vel privilegium retinere, vel pacem hanc infringere attentaverit, tanquam reus, et sacrilegus, et pacis ecclesiasticae perturbator, excommunicationi subjaceat, et in locis quibus fuerit, quandiu ibi permanserit, divina non celebrentur officia, quousque ad ejusdem pacis redeat unitatem. Qui vero conservator exstiterit, omnipotentis Dei, et apostolorum ejus Petri et Pauli benedictionem et gratiam consequatur. Amen.

Ego Calixtus catholicae Ecclesiae episcopus, subscripsi.

Datum Laterani, per manum Hugonis sanctae Romanae Ecclesiae subdiaconi, VIII Idus Aprilis, indictione [Col. 1287B] I, Incarnationis Dominicae anno 1123, pontificatus autem domni Calixti II anno quinto.



CCXXVII. Ecclesiae Pisanae de consecratione episcoporum Corsicanorum privilegium testatur ultimo concilii Lateranensis die damnatum esse. (Anno 1123, April. 6.)
[MANSI, Concil., XXI, 290.]

CALIXTUS episcopus, servus servorum Dei, dilectis fratribus et coepiscopis per insulam Corsicae constitutis eorumque successoribus in perpetuum

Quot mutationes, quot scripta inter se diversa de vestris facta sint consecrationibus tota jam pene cognovit Europa. Unde peccatis existentibus, multa [Col. 1287C] scandala, multae caedes et rapinae, multa etiam homicidia atque perjuria provenerunt. Quamobrem Romana Ecclesia levitatis et inconstantiae a compluribus arguebatur, eo quod ipsa discordiae hujus seminarium, et occasio videbatur. Nos itaque in praeterito, quod nuper celebravimus Laterani, concilio, totius negotii hujus seriem coram universis fratribus qui nobiscum aderant, exposuimus, videlicet quoniam felicis memoriae praedecessor noster papa Urbanus necessitate quadam compulsus Corsicanorum episcoporum consecrationem per privilegium suum antistiti Pisano concessit; qui tamen postmodum, et Romanae Eclesiae scandalum pertimescens, et gravem inter Pisanos et Januenses oriri discordiam videns, concessionem ipsam mutavit, et antecessores [Col. 1287D] vestros, sicut moris fuerat, suis manibus consecravit.

Post hunc, piae recordationis dominus papa Paschalis, quanquam in multas et gravissimas devenisset necessitates, nullis tamen precibus aut promissionibus ad hoc induci potuit, ut praedictas Pisanis firmaret concessiones, sed praedecessorum vestrorum consecrationes Romanae Ecclesiae conservavit.

Cujus successor papa Gelasius, majori et graviori necessitate Roma exire coactus, transmontanas partes navigio adeundo, privilegium idem, quod a domino papa Urbano de consecratione vestra Pisanis collatum fuerat, cum Pisa, venisset, renovavit. [Col. 1288A] Quod tamen postmodum eamdem Pisanorum et Januensium perturbationem prospiciens annullavit.

Nos etiam, qui eorum loco, imo B. Petri, licet indigni, successimus, de ultramontanis partibus ad Urbem accelerantes, Pisas devenimus, ubi eorumdem praedecessorum nostrorum Urbani, et Gelasii vestigia subsecuti, ejusdem populi precibus ac devotione devicti, eamdem innovavimus concessionem. Cum vero ad Urbem per Dei gratiam venissemus de facto non . . . . . cleri, et populi commotionem invenimus, eo quod in concessione illa, quae extra Urbem, et cum paucis facta fuerat, Romana Ecclesia diminutionem patiebatur, et totius discordiae, ut dictum est, ministrare fomitem videbatur. [Col. 1288B] Nos itaque post multam et diutinam deliberationem, communicato consilio cum fratribus nostris episcopis, et cardinalibus, atque nobilibus Romanorum, nec non multa cleri et populi multitudine, easdem evacuavimus concessiones, et vobis, ac successoribus vestris apostolicae sedis privilegio antequam restituimus libertatem, et fratrem nostrum Sagonem, episcopum nostris tanquam B. Petri manibus consecravimus, quae tandem scripta ab apostolica sede utrique parti collata in praesentia Pisanorum et Januensium, quos pro ejusdem negotii definitione ad concilium vocaveramus, coram universis archiepiscopis, episcopis, abbatibus, ac reliqua cleri et populi multitudine fecimus recitare, et factum nostrum de quo nulli mortalium judicare concessum [Col. 1288C] est, fratrum nostrorum consilio et judicio commisimus finiendum. Ex quibus electi sunt judices, qui omni videbantur suspicione carere: quorum nomina sunt haec: Patriarcha Veneticus, Viennensis, Ravennat. Capuanus, Salernitanus, Narbonensis, Sypontinus, Panormitanus, Barensis, Neapolitanus, Tarraconensis, Senonensis, Burdegalensis archiepiscopi, episcopi Vivariensis, Trojanus, Magolanensis, Astensis, et alii complures, qui in partem Lateranensis palatii secedentes, et causam totam utrinque diligentius indagantes, post multam deliberationem, et consilium communi assensu, et privilegia super hoc Ecclesiae Pisanae collata cassari, et ultimum, quod Corsicanus episcopus a nobis ad [Col. 1288D] aliorum correptionem, et ad B. Petri patrimonium recuperandum factum fuerat, proprium obtinere robur debere dixerunt

Quod consilium venerabilis frater noster Walterius Ravennas archiepiscopus vice judicum electorum, nobis, et reliquis fratribus recitavit, idem concilium asseverans vim obtinere judicii. Porro nos, quod a praenominatis fratribus nostris deliberatum fuerat, in novissimo concilii die coram universa synodo recitari praecipimus. Cumque ab omnibus archiepiscopis, episcopis, et abbatibus et reliqua cleri et populi multitudine placere sibi frequenter acclamatum fuisset, nos cognita eorum sententia, et cleri et populi Romani voluntate perspecta, sancti Spiritus censura, et auctoritate [Col. 1289A] apostolica, scripta de vestra consecratione Pisanae Ecclesiae collata, damnavimus, et quod a nobis de vestra libertate statutum fuerat, eadem auctoritate firmavimus, Pisanis perpetuum super hoc silentium sub anathematis vinculo imponentes.

Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore Dei et Domini Redemptoris nostri Jesu Christi aliena fiat, atque in extremo examine [Col. 1289B] districtae ultioni subjaceat. Cunctis autem eam servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Calixtus catholicae Ecclesiae episcopus.
    Ego Robertus card. tit. S. Eusebii subsc.
    Ego G. G. card. SS. Apostolorum subsc.
    Ego Benedictus card. tit. S. Eudoxiae ss.
    Ego Anastasius presb. tit. B. Clement. ss.
    Ego Joannes presb. card. tit. S. Caeciliae ss.
    Ego Theobaldus tit. Pamachii card. ss.
    Ego Desiderius presb. card. tit. S. Praxedis ss.
    [Col. 1289C] Ego G. G. presb. card. tit. Lucinae ss.
    Ego Theobaldus presb. card. tit. S. Anastasiae ss.
    Ego Joannes card. S. Chrys. interfui, et ss.
    Ego Petrus presb. card. tit. S. Marcelli ss.
    Ego Crescentius Sabinensis episcopus.
    Ego Petrus Portuensis episcopus subsc.
    Ego Vital. Albanus episcopus subsc.
    Ego Praenestinus episcopus subsc.
    Ego Aegidius Tusculanus episcopus ss.
    Ego Petrus card. presb. tit. S. Calixti ss.
    Ego Crescentius card. presb. tit. SS. mart. Marcellini et Petri subsc.
    Ego Gherardus presb. card. S. Priscae et Aquilae subsc.
    [Col. 1289D] Ego Sigizo presb. card. S. Sixti ss.
    Ego Deusdedit presb. card. tit. S. Laurentii in Damaso subsc.
    Ego Rossemannas card. diac. S. Georgii ad Velum Aureum subsc.
    Ego Comes diac. card. S. Mariae in Aquiro subsc.
    Ego G. G. diac. card. S. Angeli subsc.
    Ego Romanus diac. card. S. Mariae in Porticu subsc.
    Ego Stephanus diac. card. S. Mariae Scholae Graecae subsc.
    Ego Jonathas diac. card. SS. Cosmae et Damiani subsc.
    [Col. 1290A] Ego G. G. diac. et card. SS. Sergii et Bacchi ss.
    Ego Joannes diac. S. Nicolai ad Carceres subsc.
    Ego Ubertus diac. card. S. Mariae in Via Lata subsc.
    Ego Gregorius diac. card. S. Luciae septem Solii subsc.
    Ego Angelus diac. card. S. Mariae in Dominica subsc.
    Ego Gregorius diac. card. S. Viti ss.
    Ego Matthaeus diac. card. S. Adriani subsc.


Datum Laterani per manum Guidonis Romanae curiae camerarii, VIII Id. Aprilis, indict. I, Incarnat. Dominicae an. 1123, pontificatus autem D. Calixsti II papae an. V.



CCXXVIII. Ad Petrum Segoviensem episcopum.---Pristina Ecclesiae ejus, Saracenis ereptae, jura restituit, petente »nepote suo rege Illefonso.« (Anno 1123, April. 9.)
[COLMENARES, Historia de Segovia, p. 110.]
[Col. 1290B]

CALIXTUS episcopus, servus servorum Dei, dilecto filio PETRO Segoviensi episcopo, ejusque successoribus instituendis canonice in perpetuum.

Cunctis sanctorum decretales scientibus liquet quod Secoviensis Ecclesia magnae olim nobilitatis et potentiae in partibus Hispaniarum exstiterit. Sed peccatorum populi multitudine procreante, a Sarracenis eadem civitas capta, et ad nihilum Christianae religionis illic libertas reducta est, adeo ut per trecentos [Col. 1290C] et eo amplius annos nulla illic viguerit Christiani pontificis dignitas. Nostris autem temporibus divina populum suum respiciente misericordia, studio gloriosae memoriae Ildefonsi Secoviensis civitas reaedificata et restituta est Christianae religioni. Igitur voluntate et consensu unanimi cleri et plebis ejusdem civitatis, nemo comprovincialium pontificum, ut sunt litterae petitae, primum illius urbis post tanta tempora praesulem eligi divinae placuit examini majestatis. Et nos ergo miserationi supernae gratiae respondentes, tum benevolentia Romanae Ecclesiae solita, et digna Secoviensis Ecclesiae reverentia, tum clarissimi nepotis nostri regis Ildefonsi precibus invitati, restituere pristina jura Ecclesiae tuae hac privilegii auctoritate volumus, et bona sua seu possessiones [Col. 1290D] confirmamus. Statuimus ergo ut possessiones seu terminos, et bona omnia, quae idem episcopatus in praesenti possidet, aut in futurum, largiente Domino, juste et canonice poterit adipisci, firma tibi successoribusque tuis et illibata permaneant. In quibus haec propriis duximus nominibus adnotanda, videlicet haereditatem de Petrone usque ad semitam de Collad Formoso, de Balbatome usque ad Manblela, de Monteillo usque ad vadum Soto. Et infra hos terminos, Coca, Iscar, Collar, Portellium, Pennam fidelem, Castrellum de Lacer, Covas, Sacramenia, Bebigure, Bernoie, Maderol, Fraxinum, Alchite, Setempublica, Pedraca. Decernimus ergo ut nulli omnino hominum liceat idem episcopium temere [Col. 1291A] perturbare, aut ejus possessiones auferre, vel ablatas retinere, minuere, vel temerariis vexationibus fatigare. Praeterea de his omnibus tam villis, quam et castellis, jam praenominatis, decimas et oblationes vivorum ac defunctorum de toto episcopatu ecclesia S. Mariae habeat et possideat; nullique episcoporum ordinationes clericorum ejusdem episcopatus, vel consecrationes ecclesiarum sine proprii antistitis auctoritate liceat celebrare. Si quis igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo [Col. 1291B] corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem Ecclesiae jura servantibus sit pax Domini nostri Jesu Christi, quatenus ejusdem fructus bonae actionis percipiant, et apud districtum judicem praemia aeternae pacis inveniant. Amen.

FIRMAMENTUM EST DOMINUS TIMENTIBUS EUM.

S. PETRUS. S. PAULUS.

CALIXTUS PAPA SECUNDUS.

Ego Calixtus catholicae Ecclesiae episcopus. Datae Laterani per manus Hugonis sanctae Romanae Ecclesiae subdiaconi, V Idus Aprilis, indictione I, Incarnationis Dominicae anno 1123, pontificatus autem domini Calixti II papae anno V.



CCXXIX. Privilegium pro Sancti Victoris Massiliensis monasterio. (Anno 1123, April 11.)
[Hist. de Languedoc, II, pr., p. 424.]
[Col. 1291C]

CALIXTUS episcopus, servus servorum Dei, dilecto filio RADULPHO abbati venerabilis monasterii Sancti Victoris Massiliensis, ejusque successoribus regulariter constituendis, in perpetuum.

Officii nostri nos hortatur auctoritas, pro ecclesiarum statu sollicitos esse, et quae recte statuta sunt stabilire. Quapropter, dilecte in Christo fili Radulphe abbas, petitioni tuae clementer annuimus et S. [Col. 1291D] Salvatoris monasterium, in loco qui Quiriacus dicitur situm, quod praedecessore tuo Ricardo, tunc Massiliensi abbate, rogante, et D. antecessore nostro sanctae memoriae Urbano papa qui praesens ibi aderat, jubente, a quampluribus archiepiscopis et episcopis vice ipsius domini dedicatum est, et cum omnibus ecclesiis, terris, et possessionibus ejus ita liberum et quietum, ac successoribus tuis, et per vos Massiliensi coenobio permanere sancimus, sicut ipsum die consecrationis suae, idem Richardus et fratres Massilienses tenuisse noscuntur: cui nimirum Quiriacensi monasterio dignitates omnes, et libertates omnes quas a principio fundationis suae obtinuit, nos per praesentis privilegii paginam confirmamus, [Col. 1292A] etc. Nullus etiam episcopus homines in eodem monasterio vel tota adjacente villa degentes, a servitio monachorum dimoveat, et in expeditionem quamlibet vel communiam exire compellat, etc.

Datum Laterani per manum Hugonis sanctae Ecclesiae Romanae subdiaconi, III Idus Aprilis, indictione I, Incarnationis Dominicae anno millesimo centesimo vicesimo tertio.



CCXXX. Privilegium pro Ecclesia Papiensi. (Anno 1123, April. 15.)
[SPELTA, Historia di Pavia, 1597, 4o, p. 287.]

CALIXTUS episcopus, servus servorum Dei, fratri [Col. 1292B] BERNARDO Papiensi episcopo, ejusque successoribus in perpetuum.

Justis votis assensum praebere, justisque postulationibus aures accommodare nos convenit, qui licet indigni justitiae custodes atque praecones in excelsa apostolorum principum Petri et Pauli specula positi Domino disponente conspicimur. Ea propter, reverende in Christo frater et coepiscope Bernarde, precibus tuis clementius annuentes, omnem vestrae Ecclesiae dignitatem per praedecessorum nostrorum privilegia, vel authentica scripta concessa nos quoque praesenti privilegii auctoritate firmamus, siquidem fraternitatis tuae inter sacra missarum solemnia pallio uti, et tam tibi quam successoribus tuis in processione Palmarum, et feriae secundae post Pascha equum [Col. 1292C] album udone coopertum equitare, necnon et crucem inter ambulandum praeferre concedimus. Monasterium Sancti Donati a Ticinen. [Leg. a B. Liutphredo] quondam episcopo in Scovilla fundatum licet extra vestram dioecesis sita videantur, sicut hactenus habita sunt cum omnibus ad ipsa pertinentibus in vestra semper ditione ac dispositione habeantur. Caeterorum etiam monasteriorum, quae infra vestrae dioecesis fines sunt canonica dispositio, et abbatum, qui in eis sunt, vel abbatissarum discussio, electio, et consecratio vestro semper arbitrio conservetur; salvo in omnibus apostolicae sedis privilegio: quos profecto vel quorum presbyteros ad vestrum expediat venire concilium sane in monasteriis, aut capellis aliquibus [Col. 1292D] praeter matricem Ecclesiam baptismum generale fieri petatur prohibemus, in quibus si qua forte praecepta contra sacros canones elicita inveniri contigerit, nostris canonicis non praejudicet institutis, clericos, sanctimoniales, viduas urbis vestrae, sine vestra conscientia nemo praesumat in judicium trahere, aut vim eorum rebus inferre. Nec coemeteriorum, quae intra vel extra civitatem sunt, curam vobis, aut potestatem subtrahere quaelibet persona praesumat, nec ullus unquam cujuscunque dignitatis aut potentiae homo quasi sub obtentu hospitalitatis in tuo venerabili episcopio, aut in domibus sacerdotum tuorum, et omnium clericorum sine tua tuorumque successorum voluntate applicare praesumat, nec in rebus mobilibus aut immobilibus, sive personis [Col. 1293A] cujuscunque conditionis ad vestram Ecclesiam pertinentibus, invasionem aut violentiam vobis invitis fieri, sine legali ratione permittimus. Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnino integra conserventur eorum pro quorum sustentatione et gubernatione concessa sunt usibus omnimodis profutura. Ad majorem quoque ipsius Papiensis Ecclesiae dignitatem confirmantes, statuimus, ut in synodali celebratione conventuum, tam tu quam successores tui, ad sinistrum Romani pontificis latus primum sessionis locum perpetualiter habeatis. Si qua igitur in futurum ecclesiastica saecularisve persona, hanc nostrae [Col. 1293B] constitutionis paginam sciens, contra eam venire tentaverit, secundo tertiove canonice commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cuntis autem eidem Ecclesiae justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Scriptum per manum Gervasii scriniarii regionarii et notarii sacri palatii.
    [Col. 1293C] Ego Calixtus catholicae Ecclesiae episcopus subscripsi
    Ego Petrus Portuensis episcopus consensi et subscripsi.
    Ego Gregorius Sancti Angeli diaconus cardinalis, etc.
    Ego Roazanus diaconus cardinalis Sanctae Mariae in Porticu, etc.
    Ego Matthaeus diaconus cardinalis Sancti Andriani.
    Ego G. G. presbyter cardinalis tituli Lucinae interfui et subscripsi.
    Ego Jo. presbyter cardinalis tituli S. Grisogoni interfui et subscripsi.
    Ego Petrus cardinalis presbyter tituli Calixti subscripsi.
    [Col. 1293D] Ego Comes presbyter cardinalis tituli S. Sabinae subscripsi.


Datum Laterani per manum Hugonis S. Romanae Ecclesiae subdiaconi, XVII Kal. Maii, indictione prima, Incarnat. Dominicae 1123, pontificatus autem domini Calixti II papae anno quinto.



CCXXXI. *Amedeo episcopo Maurianensi praeposituram ecclesiae S. Mariae Secusiensis ac de ipsa civitate Secusia jus parochiale concedit. (Anno 1123, April. 26.)

[Vide Historiae patriae Monum., Chart. I, p. 751, Aug. Taurin., 1836.]



CCXXXII. Monasterii S. Georgii Veneti libertatem, privilegia, possessiones confirmat, imposito monachis aureorum duorum tributo annuo. (Anno 1123, Maii 8.)
[UGHELLI, Italia sacra, V, 1204.]
[Col. 1294A]

CALIXTUS episcopus, servus servorum Dei, dilecto filio TRIBUNO abbati monasterii S. Georgii, quod in Venetiae partibus situm est, ejusque successoribus regulariter substituendis in perpetuum.

Piae postulatio voluntatis effectu debet prosequente compleri, quatenus et devotionis sinceritas laudabiliter enitescat, et utilitas postulata vires indubitanter assumat. Quia igitur dilectio tua, reverendissime in Christo fili Tribune abbas, ad apostolicae sedis portum [Col. 1294B] confugiens ejus tuitionem humilitate debita requisivit, nos supplicationibus tuis clementi benignitate impartimur assensum, et B. Georgii monasterium, cui auctore Deo praesides, Romanae Ecclesiae patrocinio communimus. Per praesentem enim privilegii paginam apostolica auctoritate statuimus, ut locus idem sub B. Petri tutela et protectione liber in perpetuum conservetur. Nec patriarcha, nec episcopus, nec persona quaelibet ecclesiastica saecularisve praesumat te vel successores tuos ad concilium cogere, aut in vos vel monachos vestros excommunicationis, seu etiam interdicti sententiam promulgare, in monasterio ipso quidquam praeter vestram voluntatem statuere, aut monachos vestros excommunicatos, sive ejectos, vel fugitivos absolvere, aut [Col. 1294C] suscipere, vel sine tuo tuorumque successorum consensu ad ordines promovere. Porro universa quaelibet, quae aut in praesenti legitime possidetis, aut in futurum, largiente Deo, juste atque canonice poteritis adipisci, firma tibi tuisque successoribus et illibata permaneant. Nulli ergo omnium hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium sive basilicarum, ordinationes monachorum, qui ad sacros fuerint ordines promovendi, [Col. 1294D] a dioecesano accipietis episcopo, siquidem gratiam et communionem apostolicae sedis habuerit, etiamsi ea gratis ac sine pravitate voluerit exhibere; alioquin pro eorumdem sacramentorum susceptione catholicum quem malueritis antistitem adeatis, qui apostolicae sedis fultus auctoritate, quod postulatur, indulgeat. Obeunte vero te nunc ejus loci abbate, vel tuorum quolibet successorum, nullus tibi qualibet subreptionis astutia, vel violentia praeponatur, nisi quem fratres communi consensu, vel fratrum pars consilii sanioris secundum Dei timorem, et D. Benedicti Regulam providerint eligendum. Ad indicium autem perceptae hujus a Romana Ecclesia libertatis, aureos duos quotannis Lateranensi palatio persolvetis. Si quis igitur in futurum patriarcha, [Col. 1295A] archiepiscopus vel episcopus, aut ecclesiastica quaelibet saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisve sui dignitate careat, reamque se divino judicio existere de perpetrata cognoscat iniquitate, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

[Col. 1295B] Datum Laterani per manum Aimerici sanctae Romanae Ecclesiae diac. card. et cancell. VIII Idus Maii, indict I, Incarn. Dom. anno 1123, pontificatus autem D. Calixti II PP. anno V.



CCXXXIII. Monasterium S. Mariae Glastoniensis dioecesis sub protectione sedis apostolicae recipitur, eique bona omnia et donationes confirmantur. (Anno 1123, Maii 15.)
[COCQUELINES, bullarum Collect., II, 187.]

CALIXTUS episcopus, servus servorum Dei, dilectissimo filio SIGEFRIDO PELOCHINO, salutem et apostolicam benedictionem.

Religiosis desideriis dignum est facilem praebere consensum, ut fidelis devotio celerem sortiatur effectum. [Col. 1295C] Quamobrem nos, fili in Christo charissime, postulationis tuae desideriis benignius annuentes, beatae Dei Genitricis, et gloriosae semper virginis Mariae monasterium, cui annuente Deo praesides, in Ecclesiae Romanae protectionem tutelamque suscipimus; et contra hominum perversorum molestias ejus privilegio confovemus. Per praesentis enim decreti paginam auctoritatemque statuimus, ut quaecunque ab apostolicis archiepiscopis, regibus et principibus, aliisque fidelibus, vestro monasterio largitione legitima collata sunt, quieta ei et integra conserventur. Quaecunque praeterea futuris temporibus juste canoniceque acquirere, Domino largiente, poteritis, firma tibi successoribusque tuis et illibata permaneant. Decernimus ergo ut nulli omnino hominum [Col. 1295D] liceat idem monasterium penitus perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eorum, pro quorum sustentatione ac gubernatione concessa sunt, modis omnibus usibus profutura. Si qua autem in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliona fiat, atque in extremo examine districtae [Col. 1296A] ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Data Laterani per manum Aimerici sanctae Romanae Ecclesiae cardinalis et cancellarii, Idibus Maii, indictione prima, Incarnationis Dominicae 1123, pontificatus domni Calixti II papae V.



CCXXXIV. Monasterii Omnium Sanctorum Barensis possessiones, libertatem, privilegia confirmat. (Anno 1123, Sept. 12.)
[UGHELLI, Italia sacra, VII, 618.]

CALIXTUS episcopus, servus servorum Dei, dilecto [Col. 1296B] filio MELO abbati venerabili monasterii, quod Omnium Sanctorum dicitur in loco Cuti in Barensi suburbio, ejusque successoribus regulariter substituendis in perpetuum.

Sicut injusta poscentibus nullus est tribuendus effectus, sic legitima desiderantium non est differenda petitio. Quamobrem, dilecte in Christo fili Mele abbas, Omnium Sanctorum monasterium, cui Deo auctore praesides, apostolicae sedis auctoritate munimus, omnes siquidem quietis et libertatis provisiones, quas bonae recordationis Ursus, et Elias Barensis Ecclesiae praesules eidem monasterio contulerant, et dominus praedecessor noster sanctae mem. Paschalis papa firmavit, nos quoque praesentis scripti pagina confirmamus, ut videlicet locus ipse cum rebus omnibus [Col. 1296C] ad eum juste pertinentibus a dominio vel oppressione cujuslibet hominis liber debeat permanere. Nec ullus Ecclesiae Barensis antistes, aut alius, quod absit! temerarius audeat eidem coenobio excommunicationem inferre, neque personis, aut rebus ejus aliquo citra justitiam modo molestiam, aut controversiam irrogare. Ordinationes autem clericorum, et ecclesiarum gratis, seposita pravitate, et omni exactione concedat. Missas sane illic publicas per episcopum fieri praeter abbatis et fratrum voluntatem omnimode prohibemus, ne in servorum Dei recessibus popularibus occasio praebeatur ulla conventibus. Obeunte te tunc ejus loci abbate, vel tuorum quolibet successorum, nullus ibi qualibet subreptionis astutia, seu [Col. 1296D] violentia praeponatur, nisi quem fratres communi consensu, vel fratrum pars consilii sanioris secundum Dei timorem, et beati Benedicti Regulam providerint eligendum, cui, si qua gravior causa evenerit, libere liceat apostolicae sedis audientiam appellare. Ad haec adjicientes decernimus, ut quaecunque bona, vel per tuam industriam, vel per virorum fidelium oblationem eidem loco parata sunt, aut in futurum praestante Deo juste canoniceque parari contigerit, firma vobis, vestrisque successoribus, et illibata permaneant. Nec ulli omnino hominum liceat idem coenobium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integra conserventur eis pro quorum sustentatione et gubernatione concessa sunt, usibus omnimodis profutura. [Col. 1297A] Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio sistere de perpetrata iniquitate cognoscat, et a sacratissimo corpore Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episc.

[Col. 1297B] Datum Beneventi per manum Aimerici S. R. E. diac. cardinalis et cancel., II Idus Septemb., indict. II, Incarn. Dominicae 1123, pont. autem dom. Calixti II papae ann. V.



CCXXXV. Ad Ludovicum Francorum regem.---Commendat P[etrum] cardinalem, legatum apostolicum. (Anno 1123, Sept. 30.)
[MANSI, Concil., XXI, 210.]

CALIXTUS episcopus, servus servorum Dei, charissimo in Christo filio LUDOVICO illustri et glorioso Francorum regi, salutem et apostolicam benedictionem.

Concessam tibi a Domino gratiam et regiam potestatem [Col. 1297C] te recognoscere scimus et gaudemus. Siquidem Deum diligis, Ecclesias veneraris, et personis ecclesiasticis debitam exhibes reverentiam et honorem. Ea propter, fili charissime, benedictione apostolica te duximus visitandum, hortantes, et monentes ut in hoc Dei glorioso proposito tanquam religiosus et catholicus rex per ejus gratiam perseveres, quatenus regum rex qui terrenum tibi regnum contulit, aeterni etiam coronam et gloriam largiatur. Sane charissimum filium nostrum P. sedis nostrae presbyterum cardinalem nobilitati tuae attentius commendamus. Nos enim a latere nostro eum secundum antiquam apostolicae sedis consuetudinem ad terram potestatis tuae, pro corrigendo et confirmando quae corrigenda et confirmanda [Col. 1297D] fuerint, delegamus. Rogamus igitur excellentiam tuam, et in Domino commonemus, ut eum tanquam vicarium nostrum reverenter suscipias, honeste habeas, et ita ei facultatis tuae consilium et auxilium praebeas, quatenus sibi injunctum possit ministerium adimplere. Uxorem tuam dominam reginam, et filium Philippum, quos tanquam viscera nostra diligimus, per te salutamus et benedicimus: omnipotentis Dei misericordiam obsecrantes, ut personam tuam, et ipsos, dexterae suae protectione per tempora longa servet incolumes. Stephanum quoque cancellarium, et omnes fideles tuos salutamus et benedicimus.

Datum Beneventi, pridie Kal. Octobris.



CCXXXVI. Richardo, praeposito Springirsbacensi, et ejus fratribus privilegia quaedam tribuit. (Anno 1123, Oct. 12.)

[Hujus privilegii titulum dedit JAFFÉ, Regesta Rom. pont., p. 545, cum hac mentione: »In tabulario Confluentino, ex schedis Pertzii.«]
[Col. 1298A]


CCXXXVII. Ad suffraganeos episcopos et abbates provinciae Bisuntinae. ---Significat iis sententiam a se latam pro maternitate ecclesiae S. Joannis. (Anno 1123, Nov. 10.)
[MANSI, Concil., XXI, 202.]

[Col. 1298B] CALIXTUS episcopus, servus servorum Dei, dilectis fratribus et filiis, suffraganeis episcopis, et abbatibus, per Bisuntinam provinciam constitutis, salutem et apostolicam benedictionem.

Postquam nos in apostolicae sedis ministerium disponente Domino promoti sumus, Bisuntinae ecclesiae B. Joannis evangelistae canonici, saepe suam coram nobis querimoniam protulerunt, super controversia illa, quae inter ipsos, et beati Stephani canonicos diutius agitatur; de episcopali videlicet cathedra, et matricis ecclesiae dignitate. Et nos itaque utramque partem secundo ad nostram praesentiam convocavimus. Sed cum beati Joannis canonici ad nos juxta mandatum nostrum venirent, B. Stephani canonici, se sine excusatione qualibet [Col. 1298C] subtraxerunt. Tertia tandem vice terminum utrisque in beati Lucae festivitate statuimus. Et quidem praedicti beati Joannis canonici nostro se conspectui, justitiam parati facere et recipere, obtulerunt: verum canonici Sancti Stephani neque ad nos venerunt, neque pro se excusationem quamlibet praetenderunt. Quamobrem nos ex communi fratrum nostrorum, episcoporum et abbatum, qui nobiscum erant, consilio, apostolica auctoritate statuimus, ut jam dicta B. Joannis ecclesia, omnem episcopalis sedis, et matricis ecclesiae obtineret in posterum dignitatem, quam antiquis dignoscitur obtinuisse temporibus. Unde beati Stephani canonicis per scripta nostra praecepimus, ut illud nobis maternitatis [Col. 1298D] privilegium redderent, quod a domino praedecessore nostro sanctae memoriae Paschali papa, per mendacia et fraudis versutiam subrepserunt. Rogamus igitur dilectionem vestram, monemus atque praecipimus, ut praedictam beati Joannis ecclesiam, matrem vestram omnimodis cognoscatis, et obedientiam ei, ac reverentiam humilitate debita impendatis. Nos enim idcirco hoc fecimus, quia et totius rei veritatem nostris visam oculis plenius novimus, et ratio id poscebat; et quia B. Stephani canonici, tertio vocati venire ad judicium contempserunt.

Datum Tarenti, IV Idus Novembris



CCXXXVIII. Ad episcopos Hispanos, abbates ac praepositos per Emeritanam et Bracarensem provinciam constitutos. ---Ut Didaco archiepiscopo Compostellano, vicario suo, obediant. (Anno 1123, Nov. 29.)
[FLOREZ, Esp. sagr., XX, 394.]
[Col. 1299A]

CALIXTUS episcopus, servus serv. Dei, ven. fratribus et coepiscopis, archiepiscopo Bracarensi, episcopo Colimbriensi, Portugalensi, Tudensi, Auriensi, Vallibriensi, Lucensi, Astoricensi, Avilensi, Salmanticensi, abbatibus, praepositis per Emeritanam et Bracarensem provincias constitutis, salutem et apostolicam benedictionem.

Antiqua sedis apostolicae institutio exigit, etc., ut supra epist. 80.

[Col. 1299B] Dat. in burgo S. Fabiani III Kal. Decembris.



CCXXXIX. Ad omnes episcopos, etc., per Europam dispersos. (Intra 1119-1124.)
[ECCARD, Corpus hist. med. aevi, p. 363.]

Dominus papa CALIXTUS, servus servorum Dei, dilectis fratribus episcopis, abbatibus, plebanis, canonicis ac capellanis et caeteris per Europam fidelibus, salutem et apostolicam benedictionem.

Justitiae ratio exigit et rationis ordo exposcit, ut quae a praedecessore nostro sanctae memoriae papa Paschali charitatis intuitu constituta sunt, nos auctore Domino conservemus. Latorem praesentium ab Hierosolymitani xenodochii praeposito Raimundo [Col. 1299C] missum ad vos charitati vestrae attentius commendamus. Idem enim Raimundus omnium a Hierosolyma redeuntium testimonio commendatur, quod sincere, devote, assidue peregrinorum et pauperum curam gerat. Et nunc pro eorum necessitatibus sublevandis vestrae charitatis implorat auxilium. Vos ergo beneficentiae et communionis nolite oblivisci; talibus enim hostiis promeretur Deus. Pauperem igitur Christum in suis pauperibus sublevare curetis, ut et ipse vos divitiarum suarum faciat esse participes. Non enim Hierosolymitanae peregrinationis mercedis vacuus est, qui in Hierosolymitanis peregrinis rerum suarum adminiculum subministrat. Qui pauperi tribuit, Domino feneratur. Ipse autem Dominus in vobis, quod loquitur, et abundare in vobis faciat [Col. 1299D] omnem gratiam, ut eum in suis minimis reficientes, in aeternae Hierosolymae gaudiis aeternae refectionis mercedem accipere mereamini.



CCXL. Ad Pelagium Bracarensem episcopum.---De privilegiis ejusdem Ecclesiae. (Intra 1119-1124.)
[MANSI, Concil., XXI, 193.]

Bracarensem metropolim insignem quondam fuisse, atque inter Hispaniarum regna multis et dignitatis et gloriae titulis claruisse, tam antiquae nobilitatis indicia, quam et veterum scripturarum testimonia manifestant. Verum quia consistentis in ea populi peccata corrigere divinae dispositioni complacuit, [Col. 1300A] irruentibus Mauris seu Moabitis, et metropolis dignitas imminuta, et parochiarum termini sunt confusi. Sane post longa temporum interstitia, divina rursus miseratio metropolim restituere, atque parochias ex parte maxima dignata est ab infidelium tyrannide liberare. Unde dominus praedecessor noster sanctae memoriae Paschalis papa pristinam ei dignitatem redintegrans, sua quaeque membra ei per apostolicae sedis privilegium counivit. Ejus itaque nos vestigia subsequentes, charissime frater et coepiscope Pelagi, Bracarensi Ecclesiae, cui Deo auctore praesides, integram ipsam urbem Bracaram cum cauto illo integro, quod comes Henricus et uxor ejus Therasia eidem Ecclesiae contulerunt, et cum terminis Bracarensis episcopatus, [Col. 1300B] sicut in descriptione praedicti domini continetur, praesentis privilegii pagina confirmamus: et eidem Bracarensi metropoli, Galliciam provinciam, et in ea episcopalium cathedrarum urbes redintegramus; item Asturicam, Lucum, Tudam, Mindunium, Auriam, Portugale, Colambriam, et episcopalis nominis nunc oppida Niseum, Lamecum, Egitaniam, Britoniam, cum parochiis suis.



CCXLI. Bulla pro Ecclesia Barbastrensi. (Intra 1119-1124.)
[AYNSA, Fundacion de Huesca, p. 318.]

CALIXTUS episcopus, servus servorum Dei, etc., venerabili fratri, salutem et apostolicam benedictionem.

[Col. 1300C] Tu ipse, frater, nosti quia exlongo tempore te diligimus, et diligere volumus; sed fama illa fratres tuos vehementer turbat, quod Barbatrensem episcopum sine judicio et ratione a sede sua horribiliter projecisti, et a praedecessore nostro papa bonae memoriae rogatus, etiam interdictus, ab eadem etiam violentia non desistis. Rogamus itaque fraternitatem tuam, et praecipimus, ut eumdem fratrem plenarie sedis suae cathedram restituas, etc.



CCXLII. Ad episcopum Pampilonensem. (Intra 1119-1124.)
[AYNSA, Fundacion, excelencias, grandezas y cosas memorables de Huesca. Huesca, 1619, fol., p. 318.]

CALIXTUS episcopus, servus servorum Dei, etc.

[Col. 1300D] In Oscitanum episcopum excommunicationis sententiam dederamus, pro eo quod venerabilem fratrem nostrum Raimundum Barbastrensem episcopum de sede propria sine audientia et judicio expulit, et ad nos venire commonitus contempsit: postea vero Aragoniae regis precibus inclinati cum absolvimus, etc.



CCXLIII. Benedicto, episcopo Lucensi, pallii usum concedit. (Intra 1119-1124.)
[UGHELLI, Italia sacra, I, 819.]

CALIXTUS episcopus, servus servorum Dei, venerabili fratri BENEDICTO Lucensi episcopo, salutem et apostolicam benedictionem.

[Col. 1301A] Et charitatis debito provocamur et apostolicae sedis benevolentia incitamur honorem fratribus exhibere, et S. R. Ecclesiae dignitatem aliis etiam Ecclesiis impertire, illis praecipue, quae familiarius ac devotius in B. Petri obedientia et servitio perseverant. Propter quod, charissime in Christo frater et coepiscope Benedicte, fratrum tuorum et nobilium civitatis petitionibus duximus annuendum, ut Lucanam Ecclesiam, cui Deo auctore praesides, ex liberalitate sedis apostolicae specialius honoremus. Ipsa enim cum clero suo, ac populo, ita se diebus nostris Romanae devovit ecclesiae, ita se B. Petri obedientiae ac servitio mancipavit, ut de consueta sedis apostolicae liberalitate merito et honorari debeat, et gaudere. Nos ergo in praeteritorum memoria [Col. 1301B] habentes, et in posterum de dilectionis et servitii nostri perseverantia confidentes, tibi tuisque successoribus pallii usum infra ecclesiam tantum ad missarum solemnia, ex Romanae Ecclesiae benignitate concedimus diebus illis, qui inferius distinguuntur. Ipso videlicet die Nativitatis Domini, in festivitate B. Joannis Evangelistae, in Epiphania, Coena Domini intra Urbem, et extra si causa gravior intervenerit, Resurrectione, sequenti secunda feria, Ascensione, Pentecoste, Nativitate S. Jo. Baptistae, Natale apostolorum Petri et Pauli, Assumptione B. Mariae, commemoratione S. Michaelis, festivitatibus S. Martini, et S. Frigidiani, dedicatione majoris Ecclesiae, in ordinationibus presbyterorum, et diaconorum, et in dedicationibus ecclesiarum Lucanae urbis. Cujus [Col. 1301C] nimirum pallii volumus te per omnia geneum vindicare, hujus siquidem indumenti honor, humilitas atque justitia est. Tota ergo mente fraternitas vestra se exhibere festinet, in prosperis humilem, et in adversis, si qua evenerint, cum justitia erectam, amicam bonis, perversis contrariam. Nullius unquam faciem contra veritatem suscipiens, infirmis compatiens, benevolentibus congaudens, aliena damna propria deputans, de alienis gaudiis tanquam de propriis exsultans, in corrigendis vitiis pie saeviens, in fovendis virtutibus auditorum animas demulcens, in ira judicium sine ira tenens, in tranquillitate autem severitatis justae censuram non deserens. Haec est, frater charissime, pallii accepti dignitas, quam si sollicite servaveris, quod foris accepisse ostenderis, [Col. 1301D] intus habebis. Sancta Trinitas fraternitatem tuam per saecula longa servet incolumen. Amen.

Dat., etc.



CCXLIV. Privilegium pro monasterio Andrensi. (Intra 1119-1124.)
[D'ACHERY, Spicil., II, 797.]

CALIXTUS episcopus, servus servorum Dei, dilecto filio RAINALDO Andernensi abbati, ejusque successoribus regulariter substituendis in perpetuum.

Justis votis assensum praebere, justisque petitionibus aures accommodare nos convenit, qui licet indigni justitiae custodes atque praecones in Ecclesia apostolorum principum Petri et Pauli specula positi, [Col. 1302A] Domino disponente conspicimur. Proinde, dilecte in Christo fili Rainalde abbas, petitioni tuae clementer annuimus, et Andernense Sancti Salvatoris ac Beatae Rotrudis monasterium, cui auctore Domino praesides, in apostolicae sedis tutelam excipimus, et pertinentes ei possessiones praesentis decreti pagina confirmamus quae vel pontificum concessione, vel comitum et baronum largitione, aut aliorum fidelium oblatione, sive aliis justis modis acquisitae sunt, vel futuris temporibus acquirentur

Omnem videlicet pasturam circa ecclesiam Andernensem, ubertatem cespitum paludis et aquae: capellam S. Mariae de castro Gisnes; altare de Bredenarda, de Andernes, de Lullingahem, de Fercnes, de Eilingahem; et tertiam partem altaris [Col. 1302B] de Terdecgehem cum decimis eorum; duas partes decimae de Spetleca: terram de Antingehem cum hospitibus, comitatu et bosco; molendinum in villa Odingehem, terram cum hospitibus in villa Terdeggehem; terram cum hospitibus in villa Ravantum, et Elbedingehem; terram in villa Buxin; terram cum hospitibus in villa Wadingatun, et de Seiles, de Bessingahem, de Hetberga; decimam Destrones: terram cum tribus hospitibus et vavassoribus in villa Fraitun; terram cum hospitibus apud Nieles; terram cum hospitibus in villa Marcnes; Hammes et Curtalo; terram de Elingatun; terram duarum carrucarum in villa Bochardes cum hospitibus et decima; terras et hospites in villa Gisnes, et stagnum et sedem molendini; terram duorum hospitum juxta abbatiam; [Col. 1302C] terram Odini cum hospitibus, decima et bosco, et comitatu in villa Campaniae, et cum decima terrae Adunardi; terram Rotgeri cum hospitibus et decima apud Borcharcbuse; terram Hermari cum hospitibus et decima; terram Balduini Portevin, cum hospite et decima: totam terram Stephani et filiarum ejus Adalaides et Hermingardis; terram Gothonis Hugonis; totam terram Eustachii et Adelae sororis ejus; Rodulphi Penard cum hospitibus, bosco et decima; terram Guinemari Crassae Vaccae, Guisfridi, Galanti, et Heremari Buce, cum hospitibus, bosco et decima: totam decimam terrae Balduini Botzard; et Domelinae sororis ejus, Heremari veteris, Hugonis et Balduini Dedisacra; terram Mascelinae cum hospite, bosco et decima; terram Hadwidis de Pernis; [Col. 1302D] terram et hospites in villa Bucolt; terram Eustachii, et partem molendini sui cum hospitibus et aquis et bosco in villa Baveiingahem, et hospitem in villa Ruham; terram Suanaildis in villa Herchem; terram de Dunrupit; terram Ermingardis cum hospitibus in villa Calvastert; terram Walteri cum hospitibus in villa Oya; terram et duos hospites in villa Morlingehem; in villa Landringatun terram carrucae, et terram Alulphi et Reineri; terram in villa Altinges; terram unius carrucae apud Wesvich; tertiam partem unius molendini et terram, pratum et boscum in villa Cossebronnae; terram in parochia de Haldinehem, et de Boninges: terram trium carrucarum in villa Suanacas, cum villanis et comitatu; [Col. 1303A] terras alias in parochia S. Martini; terram Gusfridi de Bredenarda, cum curte, domo et hospitibus et comitatu, ex dono comitis Manassis et vavassoris sui Manassis, et filii ejus Florentii; terras, hospites et comitatus in parochia S. Martini de Northguerca, de Suthguerca, de Adroic, et de Polingona; terram centum quinquaginta mensurarum in solitudine juxta Pitheem, cum comitatu; terram Orberti de Fornes, et Lamberti fratris ejus apud Suanacas, cum comitatu; pratum de Stochbrigga; totum alodium Adalaidis de Fielnes, et Guarini filii ejus, et quidquid habuerunt in comitatu de Gisnes, terras, boscos, vavassores, servos, ancillas, hospites, aquam et molendinum unum; in villa Bocardes terras de Jorni cum hospitibus; terram de Surches cum comitatu; [Col. 1303B] terrarum concambium quod Gillebertus vestri monasterii abbas cum Hugone Malo vicino composuit, et reliqua omnia quae juris monasterii esse noscuntur.

Decernimus ergo ut nulli omnino hominum facultas sit idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur, eorum pro quorum sustentationibus et gubernatione concessa sunt usibus omnimodis profutura, salva in omnibus canonica Tervacensis episcopi reverentia. Sepulturam ipsius loci sane liberam esse censemus, ut eorum qui illic sepeliri deliberaverint, devotioni et extremae voluntati, nisi forte excommunicati sunt, nullus obsistat. [Col. 1303C] Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit; secundo, tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, ac a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.



CCXLV. Ad A. priorem et fratres S. Frigdiani Lucensis. (Intra 1120-1124, Jul. 6.)
[BALUZ., Miscell. ed. Luc. IV, 587.]
[Col. 1303D]

CALIXTUS episcopus, servus servorem Dei, dilectis filiis A. priori S. Frigdiani et ejus fratribus, salutem et apostolicam benedictionem.

Fratrem vestrum Blasium cupientem in Lateranensi ecclesia secundum vestram institutionem vivere ad vos remisimus, quia illud ad praesens pro temporis importunitate minime esse poterat. Mandamus ergo vestrae dilectioni ut eum cum amore et dilectione ut fratrem vestrum suscipiatis, et vobiscum retineatis.

Data Romae II Non. Julii.



CCXLVI. B[erardo], episcopo Matisconensi officium episcopate interdicit donec ab injuriis in monasterium Cluniacense destiterit. (Intra 1121-1124, Jan. 9.)
[MABILLON, Annal. Bened. VI, 38.]
[Col. 1304A]

Quae B. Petri Cluniacensi monasterio a te illata sunt, et nos et fratres nostros vehementer gravant. Post nostras commonitiones, post scripta frequenter missa, manum tuam, quod hactenus inauditum est, super ipsam parochiam extendisti, clericos et laicos excommunicasti, et in B. Odonis ecclesia divina penitus celebrare officia prohibuisti, monachis etiam graves, prout asserunt, injurias intulisti, et nonnulla eis pertinentia abstulisti. In his tamen omnibus [Col. 1304B] paterna tibi benignitate pepercimus, correctionem tuam, sicut venerabilis frater noster Hugo Lugdunensis archiepiscopus ad nos veniens promiserat, exspectantes. Tu autem ut prius sic et postea pertinaciter restitisti. Hanc ergo praesumptionem et tantum apostolicae sedis contemptum ferre diutius non valentes, licet inviti propter praeteritae dilectionis et familiaritatis gratiam, ex rationabili fratrum nostrorum sententia, episcopale tibi officium auctoritate sedis apostolicae interdicimus, donec a Cluniacensis monasterii, et clericorum, seu laicorum, et ipsius capellae infestatione desistas, et nobis de contemptu tuo satisfacias.

Datum Laterani V Idus Januarii.



CCXLVII. E. [leg. C., i. e. CONRADO] archiepiscopo Salsburgense commendat A. presbyterum, ab episcopo Augustensi ordinatum. (Intra 1121-1124, Jan. 25.)
[MANSI, Concil., XX, 1228.]
[Col. 1304C]

CALIXTUS episcopus, servus servorum Dei, venerabili fratri E. Saltzburgensi archiepiscopo, salutem et apostolicam benedictionem.

Frater iste praesentium lator, A. presbyter, apostolicae sedis clementiam adiens, se ab Augustensi episcopo retulit ordinatum, cum idem episcopus praedecessore nostro sanctae memoriae Paschale papa Romanae fuisset Ecclesiae gratiam in conventu celebrato Placentiae consecutus. Quia ergo misericordiam juste petentibus indulgentiam negare non [Col. 1304D] convenit, si postulatio ejus veritatis nititur ratione, ipsum in ordine suo et recipias et sacerdotalis officii ministerio sine inquietudine fungi concedas.

Datum Laterani VIII Kalend. Februarii.



CCXLVIII. Omnibus in ecclesia Compsana sepeliendis peccatorum absolutionem concedit. (Intra 1119-1124, Mart. 30.)
[UGHELLI, Italia sacra, VI, 810.]

CALIXTUS, episcopus, servus servorum Dei, omnibus fidelibus Ecclesiae, salutem et apostolicam benedictionem.

Quoniam Compsanae ecclesiae desolationem antiquo tempore factam audivimus et ex parte cognoscimus, [Col. 1305A] et ad eam consecrandam rogati a dilecto filio nostro H. ejusdem ecclesiae venerabili archiepiscopo, nec non a . . . . B. comitissa ejusdem terrae domina fuimus, et . . . . . . esse nequivimus: idcirco ad ejusdem ecclesiae dignitatem absolutionem omnium peccatorum, apostolorum Petri et Pauli, et nostra auctoritate sancimus omnibus Christianis, qui confessi fuerint, et ibi sepeliri se fecerint.

Datum Laterani III Kal. Aprilis.



CCXLIX. Ad universos reges, comites et principes.---Hortatur ut afflictae Hispaniarum Ecclesiae succurrant, concessis adjuvantibus indulgentiis, commendatque eis Oldegarium, archiepiscopum Tarraconensem. Intra 1121-1124, April. 2.
[MANSI, Concil., XXI, 217.]

CALIXTUS episcopus, servus servorum Dei, omnibus episcopis, regibus, comitibus, principibus, caeterisque Dei fidelibus, salutem et apostolicam benedictionem.

Pastoralis officii nobis a Deo commissi sollicitudo deposcit, ut omni vigilantia et circumspectione gregem Dominicum et custodiamus et pascamus. Hispaniarum siquidem Ecclesia, quot calamitatibus, quot filiorum Dei mortibus per paganorum oppressionem assidue conteratur, neminem vestrum latere credimus. Eapropter dilectionem vestram tanquam Deo (cujus legatione fungimur) exhortante per nos admonemus, et tanquam charissimos filios precibus, quibus [Col. 1305C] possumus, incitamus, quatenus ad fratrum defensionem et ecclesiarum liberationem insudare nullatenus desistatis. Omnibus enim in hac expeditione constanter militantibus, eamdem peccatorum remissionem, quam Orientalis Ecclesiae defensoribus fecimus, apostolica auctoritate et concessa nobis divinitus potestate, benigne concedimus. Illis autem qui signum crucis suis vestibus hac de causa imposuerunt, si ab hoc Paschate usque ad aliud votum suum persolvere non sategerint, a gremio sanctae Ecclesiae, donec satisfaciant, submovemus. Verum quia exercitum vestrum per nos, ut desideraremus, visitare nequimus, charissimum fratrem nostrum Oldegarium Tarraconensem archiepiscopum, ad ipsum ex latere nostro delegare curavimus, nostras [Col. 1305D] ei vices, in hoc specialiter committentes, ut ipsius consilio et dispositione corrigenda corrigantur, et confirmanda cooperante Domino confirmentur. Si qua vero dubia in exercitu eodem emerserint, ipsius experientia terminentur. Ipsum itaque dilectioni vestrae attentius commendamus, rogantes ut illam in vobis inveniat charitatem, quae nos ad eum vobis committendum compellit. Omnipotens Dominus beatorum suorum apostolorum Petri et Pauli meritis, sua nos miseratione custodiat, et ad gloriosam de inimicis Christianorum victoriam, et felicem consummationem pervenire concedat.

Dat. Laterani quarto Nonas Aprilis.



CCL. Ad Goffridum abbatem Vindocinensem.---Rata habet privilegia omnia Vindocinensium. (Intra 1121-1124, April. 6.)
[MANSI, Concil., XXI, 195.]
[Col. 1306A]

CALIXTUS episcopus, servus servorum Dei, dilectissimo in Christo filio suo GOFFRIDO Vindocinensi abbati, salutem et apostolicam benedictionem.

Et tuae in Romanam Ecclesiam devotionis sinceritas, et nostra in invicem assidua familiaritas, nos hortantur ut visitare te frequentius apostolicae benedictionis litteris debeamus. Visitamus ergo, et te sicut fratrem in Christo charissimum amplioris dilectionis brachiis amplectentes, et de familiari familiariorem, et ex charo chariorem habere deinceps [Col. 1306B] praeoptamus. Personam tuam honorare et Ecclesiam tuam juvare cupimus et fovere. Sane fratres tuos per te in Domino salutamus, et eis omnipotentis Dei et beatorum apostolorum Petri et Pauli benedictionem impendimus. Quidquid vero dignitatis, seu immunitatis ab apostolica sede tibi, tuoque monasterio concessum est, nos quoque ratum et integrum perpetuo manere censemus.

Datum Romae VIII Idus Aprilis.



CCLI. Ad Attonem Arelatensem archiepiscopum, Raimundum comitem Barcinonensem et Gaufredum Porcelettum. ---Ut monachis S. Aegidii auxilium impendant contra Ildefonsum comitem Tolosanum et fautores ejus, quos a se excommunicatos denuntiat. (Intra 1122-1124, April. 22.)
[VAISSETTE, Hist. de Languedoc, tom. II. preuves col. 421.]
[Col. 1306C]

CALIXTUS episcopus, servus servorum Dei, venerabili fratri ATTONI Arelatensi archiepiscopo et charissimo filio RAIMUNDO Barchinonensium comiti, et GAUFREDO PORCELETTO, salutem et apostolicam benedictionem.

Beati Aegidii monasterium cum omnibus rebus suis Romanae Ecclesiae juris est, et ad sedem apostolicam spectat; unde qui locum ipsum et fratres in eo Domino servientes offendit, procul dubio nos offendit. Quia igitur Ildefonsus comes filium nostrum Hugonem abbatem et fratres ejus de monasterio ipso expulit, et monasterium cum burgo et aliis suis pertinentiis per saecularem potentiam occupavit, [Col. 1306D] nos in eum, in Raimundo de Balcio, Guillelmo de Sabrano, Elesiario de Castriis, Guillelmo Rainoaldi de Medenas, vicecomitibus de Mesoaga et Rainoni de Castlar, et eorum in nequitia ista fautores et ei adjutores excommunicationis, et in terras eorum interdictionis sententiam promulgavimus. Insuper comitis homines ab ejus dominio et fidelitate, missis litteris nostris, subtraximus, donec comes B. Aegidii monasterium cum burgo et pertinentiis ejus jam dicto abbati et fratribus ejus restitutum, liberum et omnino quietum dimittat, castrum noviter contra ipsum aedificatum destruat, et nobis de illatis injuriis satisfaciat. Rogamus itaque dilectionem vestram et monemus ut pro amore Dei et Romanae [Col. 1307A] Ecclesiae reverentia eumdem abbatem et fratres ejus ita juvare, manu tenere et sustentare curetis, quatenus a Deo et beato Petro, necnon et S. Aegidio retributionem, et a nobis plenam gratiam habeatis.

Data Laterani X Kalendas Maii.



CCLII. Ad Galterium Magalonensem episcopum et alios.--- Monachis S. Aegidii auxilium impendant contra Ildefonsum comitem Tolosanum et fautores ejus, quos a se excommunicatos declarat. (Anno 1122, 22 Aprilis.)
[D. BOUQUET, tom. XV, p. 244.]

CALIXTUS episcopus, servus servorum Dei, venerabili fratri GALTERIO [(46) 1Kb] Magalonensi episcopo, et dilectis [Col. 1307B] filiis BERNARDO Biterrensi vicecomiti, BERNARDO de Andusia, RAIMUNDO decano de Poscheriis, salutem et apostolicam benedictionem.

B. Aegidii monasterium cum omnibus rebus suis Romanae Ecclesiae juris est, et ad sedem apostolicam spectat: unde qui locum ipsum et fratres in eo Domino servientes offendit, procul dubio nos offendit. Quia igitur Ildefonsus comes filium nostrum Hugonem abbatem et fratres ejus de monasterio ipso expulit, et monasterium cum burgo et aliis suis pertinentiis per saecularem potentiam occupavit, nos in eum, in Raimundo de Balcio, Guillelmo de Sabrano, Elesiario de Castriis, Guillelmo Rainoardi de Medenas, vicecomitibus de Meesoaga et Rainoni de Castlar, et eorum in nequitia ista fautores et ei adjutores [Col. 1307C] excommunicationis, et in terras eorum interdictionis sententiam promulgavimus. Insuper comitis homines ab ejus hominio et fidelitate, missis litteris nostris, subtraximus, donec comes B. Aegidii monasterium cum burgo et pertinentiis ejus jamdicto abbati et fratribus ejus restitutum liberum et omnino quietum dimittat, castrum noviter contra ipsum aedificatum destruat; et nobis de illatis injuriis satisfaciat. Rogamus itaque dilectionem vestram et monemus, ut pro amore Dei et Romanae Ecclesiae reverentia eumdem abbatem et fratres ejus ita juvare, manutenere ac sustentare curetis, quatenus a Deo et B. Petro, necnon et S. Aegidio retributionem, et a nobis plenam gratiam habeatis.

Data Laterani X Kal. Maii.



CCLIII. Episcopo Rossellano praecipit ut vexare monasterium Alborense desistat. (Intra 1122-1124, April. 22.)
[UGHELLI, Italia sacra, III, 663.]
[Col. 1307D]

CALIXTUS episcopus, servus servorum Dei, venerabili [Col. 1308A] ROSSELLANO episcopo, salutem et apostolicam benedictionem.

In nostra nobis praesentia promisisti, quod filio nostro Alborensi abbati omnem indignationem dimitteres et pacem ei ac bonam redderes voluntatem. Caeterum postquam discessisti a nobis, et ad propria reversus es, injuriam ei et monasterio ejus cum nostris [f. multis] etiam conviciis intulisti; unde cavendum tibi est ne illud super te proverbium veniat, quod de non bono vino vulgariter dicitur: Prius quam ingrediatur vas, marcessit. Monemus itaque fraternitatem tuam, ut a praedicti abbatis, et fratrum ejus inquietatione omnino desistas, et clericos Ecclesiae de Monte Calvo ad Alborense monasterium pertinentes, ab interdicto illo, quod in [Col. 1308B] eos protulisti, prorsus absolvas. Si quid autem adversus abbatem vel monasterium habes, nos ad quos ejusdem loci proprietas pertinet, debitam inde justitiam congruo tempore faciemus. Quod si nos audire contempseris, timendum tibi est ne, dum Dei servos injuste persequeris, justam sedis apostolicae indignationem ita persentias, ut alii exemplo tuo talia de caetero facere non praesumant.

Datum Laterani X Kal. Maii.



CCLIV. Monasterii Hugeshoffen, a Wernhero comite de Ortenberg fundati, bona, jura et privilegia confirmat. (Intra 1122-1124, Maii 14.)
[WURTEVEIN, Nova Subsidia diplom., tom. VII, p. 36. Ex libro Salico membranaceo abbatiae Andlaviensis, fol. 13.]
[Col. 1308C]

CALIXTUS episcopus, servus servorum Dei, dilectis filiis fratribus monasterii Sancti Michaelis archangeli, quod dicitur Hugonis Curia, tam futuris quam praesentibus in perpetuum.

Ad munimentum et protectionem sanctae Dei Ecclesiae pastoralis vigilantiae consilium et auxilium adhibere, officium a nobis exigit commissae dispensationis, et speratum a Deo praemium, quod est felicius aeternae recompensationis. Quatenus et ecclesiastica utilitas apostolicae sedis favore vires accipiens accrescat et devotionis sinceritas enitescat. Apostolicae siquidem sedis filius devotissimus comes Wernherus [(47) 1Kb] de facultatibus propriis monasterium [Col. 1308D] Hugeshoven appellatum, Domino aspirante, construxit, quod in beatissimi archangeli Michaelis honore ac nomine consecratum beato Petro apostolorum principi obtulit, ac sanctae ipsius Romanae et apostolicae Ecclesiae gratia defensionis studio pietatis subjecit. Nos igitur, dilecte, Adelheidis comitissae [(48) 1Kb] neptis ejusdem comitis, piis postulationibus annuentes, [Col. 1309A] vestrisque, filii in Domino charissimi, religiosis desideriis paternae benignitatis assensum accommodantes, praefatum monasterium in quo divinis mancipati estis obsequiis cum omnibus ibidem in praesens collatis, vel in posterum conferendis sub apostolicae sedis tuitione specialiter confovendum, beati Petri vice suscipimus et perpetuam ei libertatem apostolica auctoritate statuimus, atque contra iniquorum omnium infestationem praesentis privilegii decreto communimus. Statuimus enim ut universa quae ad eumdem locum legitime pertinere videntur, quae vel praedictus comes Wernherus, vel sui haeredes et successores divae aspirationis instinctu ipso monasterio contulerunt, aut quidquid praeterea aliorum devotione fidelium hactenus collatum est, [Col. 1309B] aut deinceps annuente Deo conferetur, salva vobis et per vos eidem Ecclesiae illibata conserventur. In quibus haec propriis visa sunt exprimenda vocabulis: ipsum videlicet coenobium cum sexus utriusque mancipiis caeterisque suis pertinentiis [(49) 1Kb] , parochialem quoque Ecclesiam ibidem sitam cum capella Rognesbach [(50) 1Kb] , alodium in Scherwilre [(51) 1Kb] , praedium apud Mackenheim [(52) 1Kb] , praedium apud Fruolsheim [(53) 1Kb] , aliud in Egenesheim [(54) 1Kb] , aliudque in Reinenkeim [(55) 1Kb] . Possessiones apud Marcolvisheim [(56) 1Kb] , apud Breitenheim [(57) 1Kb] , apud Heiolvesheim [(58) 1Kb] , et apud Northus [(59) 1Kb] . Praedium quoque in Lotharingia a bonae memoriae Ludolfo comite ejusque conjuge Adelheida comitissa ad praefatum monasterium sancto Michaeli archangelo traditum, apud Geberesdhorf [Col. 1309C] [(60) 1Kb] scilicet situm, cum omnibus sibi jure adhaerentibus, necnon ecclesiam in Wibre [(61) 1Kb] cum suis attinentiis ab eadem comitissa vobis traditam, haec vobis habenda, et possidenda confirmamus. Piscationem vero in ipsa valle [(62) 1Kb] usque in Lutenbach et ligna de dominicali silva ad quoslibet usus necessaria, fructuumque silvestrium medietatem, atque apium examina, quae in eadem silva fuerint reperta, vobis ea stabilimus; quod autem supradictus piae devotionis comes Wernherus in ejusdem loci munificentiam concessit, cuilibet ministerialium suorum, vel familiae suae licitum esse eo praesente, vel absente, ad eumdem locum propria quaeque [Col. 1310A] contradere, id et nos apostolica censura decernimus stabile et ratum fore. Verum quoniam Alsaciensi provinciae moris esse fertur, ut nulli ex familia Argentinensis Ecclesiae liceat quidquam de praediis propriis alteri largiri Ecclesiae, quae sub illius non sit jurisdictione, nos praefatum Sancti Michaelis archangeli monasterium in eodem pago situm, hoc a Romanae et apostolicae sedis dignatione indultum speciale volumus semper obtinere privilegium, ut quilibet de familia sive Argentinensis Ecclesiae vel alterius ubique terrarum cujusvis Ecclesiae, libere possit absque omni cujusquam contradictionis obstaculo tam de praediis quam de rebus propriis, eidem monasterio apostolicae auctoritatis robore fulto, vel venundare, vel mutuare, vel gratis erogare. [Col. 1310B] Congregatio monasterii liberam habeat potestatem ad electionem abbatis juxta decretum sancti Benedicti, sine omni contradictione constituendi, ut sit in ipsorum fratrum arbitrio, quem inter se eligere, sibique secundum Deum proponere velint, si inter eos idoneus inveniri possit; alioquin aliunde ex irregulari monasterio sibi expetant, quemcunque meliorem invenire valeant, et electum fulti auctoritate obtineant. Chrisma quoque, oleum sanctum, consecrationes altarium atque basilicarum, seu fratrum promovendorum ab episcopo in cujus dioecesi sunt, praedicti fratres gratis accipient, nisi forte simoniacum esse constiterit, aut apostolicae sedis communionem non habere; quod si constiterit, liceat eis et abbatis et monachorum ordinationem ac caetera sacramenta, [Col. 1310C] a quocunque catholico voluerint episcopo, postulare atque recipere. Nullam sane potestatem in eodem loco Argentinensi episcopo, cujuslibet vel minimae rei gerendae aut ordinandae, nisi pro communi fratrum et abbatis voluntate concedimus, nec a quolibet episcopo, vel archiepiscopo, nisi a solo apostolicae sedis praesule, in ipsum abbatem vel monasterium ejus excommunicationis sententiam pro quacunque causa dari permittimus, hoc quoque speciatim subjicientes, ut idem coenobium cum atrio suo, cumque omnibus sibi pertinentibus ab omni quorumlibet hominum incursione sit liberum, necnon et ab episcopi Argentinensis seu episcoporum omnium, [Col. 1311A] sive episcopalium ministrorum, regum quoque, imperatorum, ducum, comitum, omniumque hominum omnimodis servitiis et gravaminibus sit alienum. Si quis saecularium ibidem sepulturam sibi praeparare desideraverit, monachis illic conversantibus pie desiderata liceat indulgere, nec cuiquam sacerdotum ea fassit prohibere. De advocatiae vero constitutione, ita decernimus ut nullus hanc velut haereditario jure sibi debitam sortiatur, nisi qui communi vel saniori fratrum electione constituatur; qui tamen advocatus locum illum vel possessiones ibidem Deo servientium nunquam injuste, vel violenter attingat, non liceat ei invito abbate monasterium ipsum, aut monasterii rusticos, vel familiam frequentibus hospitiis aggravare, nec quaslibet exactiones [Col. 1311B] ab eis extorquere; sed nec aliqua jurisdictionum placita nisi ab abbate invitatus, exerceat, nec de placitorum multis, quos justitias vocant, supra tertiam partem, quae illi ex consuetudine debetur, accipiat, illorum tantum videlicet placitorum, ad quae ab abbate invitatus fuerit. Qui si hic transgressor monasterio repertus fuerit, et secundo tertiove commonitus culpam non correxerit, amoto eo, alius, qui placuerit, aut nullus si placuerit, substituatur. Illud quoque subjungimus, vel ex beati Gregorii papae sententia definimus, ne loci ejusdem fratres de carrucis suis, vel quibuslibet laboribus, sive nutrimentis propriis in valle monasterii parochiali unquam Ecclesiae reddere decimas, seu primitias exigantur. Locum itaque illum omnimoda libertate [Col. 1311C] donatum, tam ab omni mortalium jure quam ab omni molestiarum temeraria inquietudine tutum semper et absolutum fore decernimus, et abbatiam illic perpetuo haberi, ac sub apostolicae sedis tutela specialiter protegi, aureumque ex hoc bysantium apostolico palatio annualiter persolvendum, ac praeter ejusdem census debitum nihil servitutis Romanae Ecclesiae amplius ab eo quolibet modo requirendum; hoc sit autem memoriale super hujus libertatis monasterii Beati archangeli Michaelis, quatenus ejus Romae non sit oblivio, ubi caput sibi vindicat omnis religio. Quod si forte aliquoties praetermissum, nihil unquam pro satisfactione exigatur, nisi quod census idem sub integritate restituatur. [Col. 1311D] Si qua vero in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae ultioni subjaceat; cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 1312A] Data Laterani II Idus Maii, Incarnationis Dominicae 1120, anno vero domni Calixti papae secundo [(63) 1Kb] .



CCLV. Ad Joannem episcopum Glascuensem. (Intra 1122-1124, Aug. 26.)
[Monastic. Anglic. III, 145.]

CALIXTUS episcopus, servus servorum Dei, JOANNI Glasguensi episcopo, salutem et apostolicam benedictionem.

Multis dilecti filii nostri Alexandri regis Scotorum precibus inclinati, tibi aliquanti temporis inducias, quatenus infra praefixi diei terminum ad obedientiam venerabilis fratris nostri Thomae Eborum archiepiscopi debita humilitate redires, sicut autem directa litterarum suarum notatione percipimus [Col. 1312B] te ab ejus obedientia et subjectione subtrahere praesumpsisti; unde tibi mandamus quatenus infra triginta dies post harum acceptionem litterarum, ad praefati archiepiscopi subjectionem et obedientiam redeas; alioquin sententiam quae ab eo in te promulgata est, confirmamus.

Datae Laterani VII Kalend. Septembris.



CCLVI. Ad. A. priorem S. Frigdiani et ejus fratres. (Intra 1122-1124, Oct. 11.)
[BALUZ. Miscell. edit. Luc. IV, 588.]

CALIXTUS episcopus, servus servorum Dei, dilectis filiis A. priori S. Frigdiani et ejus fratribus, salutem et apostolicam benedictionem.

[Col. 1312C] Frater Ursus, olim prior Lateranensis Ecclesiae, gravatus aegritudine, et fratrum fatigatus regimine, solis de caetero cupiens vacare orationibus, cum gratia et licentia nostra ad vestram redit Ecclesiam. Quem pro charitate nostra honeste suscipiatis et honorifice pertractetis. Mandamus autem humili fraternitatis vestrae discretioni quatenus Lateranensi ecclesiae, sicut de vobis in Domino bene speramus, diligenter provideatis, et quatuor ad minus de discretis et religiosis fratribus vestris ad nos festinetis transmittere, quorum unus, cooperante Spiritu sancto. aliis pernoscat praeesse; alii vero reliquos fratres dulci moralitate et religione studeant informare.

Datum Laterani V Id. Octobris.



CCLVII. Ludovico Francorum regi significat Robertum episcopum Atrebatensem, in generali concilio a Burchardo episcopo Cameracensi in ius vocatum cum ejus litteris ad sese venisse. (Anno 1123-1124, Febr. 19.)
[MANSI, Concil., XXI, 217.]
[Col. 1312D]

CALIXTUS episcopus, servus servorum Dei, charissimo in Christo filio LUDOVICO illustri et glorioso Francorum regi, salutem et apostolicam benedictionem.

Venientem ad nos cum litteris tuis venerabilem fratrem nostrum Robertum Atrebatensem episcopum pro dilectione tua et sui ordinis reverentia paternae charitatis affectu suscepimus, quem de jure [Col. 1313A] Atrebatensis parochiae confratri nostro Burchardo Cameracensi episcopo, qui adversus eum in generali concilio proclamationem fecerat, responsurum constituto die ad nestram vocaveramus praesentiam, eumque praefixo termino se nostro praesentaret conspectui, per quasdam nobis est litteras nuntiatum Cameracensem episcopum ad nos pro exsecutione sui negotii venientem ab imperatore usque ad mutuum quod cum eo sumus habituri colloquium fuisse detentum, ideoque in alterius partis absentia eamdem causam discutere certis rationibus non valuimus. Quocirca eum ad Ecclesiam suam cum gratia nostra remisimus. In colloquio autem illo bonum quod operante Domino operati fuerimus tibi tanquam dilectissimo nostro et Ecclesiae filio significare curabimus. [Col. 1313B] Uxorem tuam Adelaidem reginam dilectam neptem nostram et filios tuos charissimos nepotes nostros Philippum, Ludovicum, Henricum per te salutamus et benedictionis beati Petri et nostrae participes fieri desideramus.

Data Laterani XI Kal. Martii.



CCLVIII. Episcopum Rossellanum vituperat quod contra praeceptum suum injurias monasterio Alborensi inferre pergat. (Anno 1123-1124, Febr. 25.
[UGHELLI, Italia sacra, III, 662.]

CALIXTUS episcopus, servus servorum Dei, fratri ROSSELLANO episcopo, salutem et apost. benedict.

[Col. 1313C] Miramur de te vehementer quia, cum adhuc novus in episcopali administratione sis, contra mandatum nostrum facere tam cito quidquam praesumpseris. Praecepimus siquidem tibi ut cum filio nostro domino Alborensi abbate pacem atque concordiam faceres, et neque ipsum, neque Alborense monasterium, quod beati Petri juris est, infestares. Et tu quidem pacem cum ipso et concordiam fecisti, sed non multo post tempore, prout nobis relatum est, eidem monasterio parochianorum tuorum sepulturas, oblationes, et alia, quae hactenus habuit quiete, interdixisti, quae profecto episcopali prorsus non conveniunt honestati. Mandamus ergo fraternitati tuae, atque praecipimus, et quae praedicto monasterio a te interdicta [Col. 1313D] sunt, publica ei annuntiatione restituas, quemadmodum interdictum publice factum fuit. Et locum ipsum quietum ac liberum manere permittas, cum illis omnibus quae suorum et tuorum praedecessorum temporibus quiete cognoscitur tenuisse. Si quid autem adversus abbatem vel monasterium te juste habere confidis ad nostram praesentiam venias, et nos de loco ipso, tanquam de nostro, justitiam tibi per Dei gratiam faciemus. Quod si nostro mandato, quod absit! obedire contempseris, nos temeritatem tuam hactenus praestante Domino corrigemus, quod facile tibi de caetero videbitur sedis apostolicae mandata contemnere.

Dat. Laterani V Kal. Martii.



CCLIX. *Monachis Cluniacensibus praecipit ne amplius de Pontio cogitent.---Pontio praecipit ne abbatiam Cluniacensem molestiis afficiat. (Anno 1123-1124.)

[Vide Honorii II bullam ad Petrum Cluniacensem abbatem directam, Patrologiae tom. CLXVI.]
[Col. 1314A]


CCLX. Ecclesiae S. Joannis [Vesontionensi] remissas a Raynaldo Burgundiae comite consuetudines in villa Tussiaco, vulgo et marascalciam et canariam vocatas, referri vetat. (Anno 1124, Jan. 8.)
[D'ACHERY, Spicil. III, 479.]

CALIXTUS episcopus, servus servorum Dei, dilectis filiis canonicis ecclesiae S. Joannis Evangelistae, [Col. 1314B] salutem et apostolicam benedictionem.

In apostolicae sedis gubernatione Dei providentia constituti, necesse habemus ecclesiis et ecclesiasticis utilitatibus providere. Siquidem illustris et egregiae memoriae Raynaldus Burgundiae comes, in quadam vestri juris potestate, quae Cussiacus dicitur, consuetudinem quamdam ad equos, sive ad canes suos, quae vulgo marascalciam et canariam vocant, patris sui Guillelmi et suo tempore obtinuerat. Quam videlicet consuetudinem nimis Ecclesiae vestrae damnosam et nocituram esse considerans, pro animae suae parentumque, et haeredum suorum remedio in perpetuum refutavit. Dimisit insuper, et abdicavit omnes alias torturas, quas ejus homines injuste in ipsa [Col. 1314C] potestate, et in terris ad potestatem ipsam pertinentibus arripiebant. Tali tenore, ut eorum nomina specialiter sint scripta in Canone, et psalmus Inclina, Domine, decantetur post lectionem capituli, diebus omnibus quibus peragi licitum est pro animarum illorum salute. Praedictam itaque refutationem et dimissionem, nec non et constitutum pro ea tenorem, praesentis scripti nostri auctoritate firmamus, et futuris censemus temporibus inconcusse atque inviolabiliter conservari.

Datum Laterani, III Nonas Januarii, indictione secunda.



CCLXI. Bulla pro confirmatione rerum ad ecclesiam Sanctae Mariae pertinentium. (Anno 1124, Febr. 6.)
[DE LA CANAL, Esp. sagrada, XLV, 300.]
[Col. 1314D]

CALIXTUS episcopus, servus servorum Dei, dilectis in Christo filiis GERALDO priori, et canonicis in ecclesia Sanctae Mariae Leton. regularem vitam professis, tam praesentibus quam futuris in perpetuum.

Piis religiosorum fratrum supplicationibus nos annuere paterna charitas, et sedis apostolicae benignitas persuadet: eapropter, dilecti in Domino filii, postulationes vestras clementer admittimus, et Beatae Mariae ecclesiam, in qua sub canonicae ordinis regula omnipotenti Domino militatis, sedis apostolicae juvamine confovemus. Vitae namque canonicae ordinem quem professi estis, praesentis decreti nostri pagina [Col. 1315A] perpetuis ibi servandum temporibus, confirmamus; vobis etiam vestrisque successoribus in eadem religione mansuris ea omnia possidenda firmamus quae in praesentiarum pro communis victus sustentatione legitime possidere videmini, et quaecunque in posterum acquisitione legitima poteritis adipisci, in quibus haec propriis nominibus adnotamus: ecclesiam Sancti Felicis cum omni jure suo, et omnia alodia, quae praedicta ecclesia Beatae Mariae infra ejusdem parochiae terminos habere videtur. Ea vero praedia quae habet, vel habere debet in parochia Sancti Andreae Borraciani; ecclesias etiam Sanctae Mariae de Heremitanis cum universis alodiis quae ibi possidetis. Cellam quoque Sancti Thomae quae sita est in episcopatu Ausonensi cum omnibus pertinentiis; ecclesiam [Col. 1315B] Sanctae Mariae de Villar Elenen. et Sancti Michaelis Fontis frigidi, et Sancti Christophori de Stella; possessiones etiam quas habetis in parochia Sancti Petri de Navata, et omnia praedia, quae praefatae ecclesiae Beatae Mariae contulerunt domini de Navata; sed et molendina quae habetis in Fluviano; omnes vero donationes, et dimissiones quas fecerunt dictae ecclesiae domini de Creissello; nec non et praedia quae fuerunt Berengarii Guillelmi de Clusa, et Petri Amblardi haeredumque suorum. Obeunte vero te ipsius loci priore vel tuorum quilibet successorum nullus ibi qualibet subreptionis astutia praeponatur, nisi quem fratres communi consensu, vel fratrum pars consilii sanioris, vel de suo, vel de alieno si oportuerit collegio providerint regulariter [Col. 1315C] eligendum: sepulturam quoque loci illius omnino liberam esse censemus, ut eorum qui illic sepeliri deliberaverint, devotioni et extremae voluntati, nisi forte excommunicati sint nullus obsistat. Nulli ergo omnino hominum facultas sit eamdem ecclesiam temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnia integre conserventur regularium fratrum, et pauperum usibus profutura. Ad haec, immunitatem quam bonae memoriae Berengarius Gerundensis episcopus in loco ipso instituit, inviolabiliter permanere sancimus, videlicet infra ambitum crucibus determinatum, nullus aliquem capere, aut laedere, vel depraedari praesumat. Si quis igitur nostrae constitutionis hujus et confirmationis [Col. 1315D] tenore cognito, temere, quod absit! contraire tentaverit, honoris et officii sui periculum patiatur, aut excommunicationis gladio feriatur, nisi reatum suum digna satisfactione correxerit. Qui vero locum ipsum et fratres juvare, atque de bonis suis honorare curaverit Dei omnipotentis gratiam, et peccatorum suorum remissionem, et indulgentiam consequantur. Esta firmado con toda formalidad de rubrica. Calixtus PP. II.

Ego Calixtus catholicae Ecclesiae episcopus.

Dat. Lateran. per manum Stimerici [Aimerici] sacrae Romanae Ecclesiae diac. cardinalis, et cancellarii, VIII Idus Februarii, indictione secunda, incarnationis [Col. 1316A] Dominicae anno 1123, pontificatus autem domini Calixti II PP. anno VI.



CCLXII. Inter Obertum episcopum Cremonensem et ejus canonicos discordiam componit. (Anno 1124, Mart. 22.)
[MURATORI, Antiq. Ital., V, 225.]

CALIXTUS episcopus, servus servorum Dei, venerabili fratri OBERTO Cremonensi episcopo, salutem et apostolicam benedictionem.

Nec caput cum membris opportunum est dissidere, nec a subjectione et famulatu capitis membra condecet dissentire. Humani namque compago corporis diutius non poterit permanere incolumis, si caput concordi et rationabili non utatur regimine, et membra [Col. 1316B] propriis non fungantur officiis. Pari igitur proportione dignum est episcopum cum paternae charitatis discretione clerum et populum sibi commissum regere, et ipsos ei tanquam capiti proprio cum devotionis humilitate concorditer obedire. Auctori enim Deo, et amatori pacis aliter gratum non potest impendi servitium, nisi mentes hominum in radice fundatae fuerint charitatis. Unde nos inter te et majoris ecclesiae Cremonensis canonicos audientes ortam esse discordiam, habito fratrum nostrorum episcoporum et cardinalium consilio hanc inter vos concordiam composuimus: ut videlicet nullus in majori ecclesia constituatur praeter assensum et voluntatem episcopi, qui sicut Ecclesiae caput est, ita voluntas ejus et ratio debet praecedere. [Col. 1316C] Canonici episcopo obedientiam in manu ejus promittant et teneant. Ad mensam canonicorum, quando cum canonicis comederit, cum uno clerico et uno serviente, vel cum duobus clericis veniat, et tanquam episcopus honoretur. De altario Sancti Imerii omnem oblationem recipiat, praeter edenda quae ad pedem altaris offerentur, et ea ad usum canonicorum reserventur, et praeter medietatem cerae et incensi, quae ibi offeruntur, quae ad ecclesiae servitium reserventur. Archidiaconum, cantorem, et alias personas episcopus consensu canonicorum constituat. Ecclesiam Sancti Michaelis, et praedia et possessiones quas episcopus per idoneos testes proprie ad episcopatum pertinere probaverit, quiete pacificeque obtineat. Et quia canonici domum [Col. 1316D] in qua olim habitaverant, ad ampliandam ecclesiam concesserunt, domum in qua modo habitant, licet juris episcopi fuerit, pro concordia tamen et charitate deinceps ad communis vitae cohabitationem retineant, et hospites, quando voluerint, in ea recipiant.

Ego Calixtus catholicae Ecclesiae episcopus laudans.

Datum Laterani per manus Aimerici sanctae Romanae Ecclesiae diaconi cardinalis et cancellarii, XI Kalendas Aprilis, indictione XI, Incarnationis Dominicae 1124, pontificatus autem domni Calixti II papae anno VI [(64) 1Kb] .



CCLXIII. Privilegium pro coenobio Montis Angelorum. (Anno 1124, April. 5.)
[Gall. Christ. V, instrum., 515.]
[Col. 1317A]

CALIXTUS episcopus, servus servorum Dei, dilectis filiis ADELHELMO et fratribus monasterii S. Mariae, quod nos Mons Angelorum (Engelberg) cognominari volumus, salutem et apostolicam benedictionem.

Veniens ad nos vir nobilis Chonradus de Sellenburon ecclesiam vestram in juris sui praedio ejus sumptibus fabricatam, et omnia ad eam pertinentia per manus Egelolfi nobilis viri de Gamelinchoben B. Petro et S. Romanae Ecclesiae extradidit, sub [Col. 1317B] censu unius aurei ponderis Turicensis monetae, singulis annis ad altare B. Petri a Patre monasterii praedicti persolvendi. Nos ejus devotionem supplicem attendentes, locum vestrum et omnia ad eum pertinentia in B. Petri jus ad protectionem suscepimus. Praesentis itaque scripti nostri auctoritate constituimus, ut, quandocunque patre spirituali orbati fuerint, ipsi habeant liberam potestatem secundum Regulam S. Benedicti inter se, vel undecunque, si opus fuerit, non solum eligendi, sed etiam constituendi. Statuimus etiam ut idem monasterium cum omnibus suis pertinentiis nunc collatis, et dehinc ab hac die conferendis et deinceps non subjaceat jugo alicujus terrenae potestatis personae, nisi Patris monasterii solius dominationi, potestati et ordinationi. [Col. 1317C] Advocatum ipse cum consilio seniorum fratrum suorum eligat, undecunque ei placuerit, et ei commendet ad remedium animae suae, et ut nunquam haereditario jure in aliquem perveniat, qui non pro terreno commodo, sed pro aeterna mercede sollicitus et studiosus bona, et constitutam monasterii libertatem et justitiam defendere voluerit, a rege tamen, Patre monasterii petente, accipiat bannum legitimum. Si autem non ut advocatus, sed potius calumniator et pervasor monasterii fuerit, omnino potestatem habeat abbas cum consilio seniorum fratrum hunc penitus reprobare, et alium regia potestate adjutus, si aliter fieri non potest, sibi utiliorem undecunque eligere. Si vero, quod absit! aliquis aliqua temeritate [Col. 1317D] vel pertinacia prave inductus supradictum monasterium inquietare, molestare aut disvestire audeat, sciat se nostro judicio pro contemptu S. Romanae Ecclesiae et testamentoriae hujus nostrae scriptionis destructione, nisi resipuerit, aeterna damnatione perire.

Data Laterani anno Dominicae Incarnationis 1124, Nonas April., indictione II, Sabbato S. Paschae, luna XVII.



CCLXIV. Privilegium pro monasterio Bifurcensi. (Anno 1124, April. 11.)
[MITTARELLI, Annal. Camaldul. tom. III, p. 301.]
[Col. 1318A]

CALIXTUS episcopus, servus servorum Dei, dilecto in Christo filio THEODERICO abbati monasterii Sancti Benedicti in Bifurco, ejusque successoribus regulariter instituendis in perpetuum.

Divinis praeceptis instruimur et apostolicis monitis informamur, ut pro ecclesiarum statu impigro invigilemus aspectu, unde oportet nos ecclesiarum curam gerere, et Dei servos religiosos speciale. . . . . . . dilecte in Christo fili Theodorice abbas, preces tuas benignius admittentes, Ecclesiam, cui Deo auctore [Col. 1318B] praesides, in beati Petri jus et protectionem suscipimus, et contra pravorum hominum nequitiam ejus auctoritate. . . . . . . constituimus quod praedia, possessiones et bona omnia, quae vel regum collatione, vel aliorum fidelium donatione aut acquisitione alia ecclesia vestra modo possidet firma tibi tuisque successoribus. . . . . . . videlicet terminos Ecclesiae vestrae cum vineis et dominicatis suis et Alpibus, ab oriente a rivo de lacu, ab occidente a jugo Alpium, a septentrione a Ceresio, a meridie a colina de Gimellis cum decimis et. . . . . . . cum omnibus sibi in integrum pertinentibus: plebem Sancti Martini in Alpe cum vineis et dominicatis suis, et duabus capellis una in castro plano Mercurii, [Col. 1318C] alia in monte Alto: ecclesiam Sanctae Mariae in Granario cum omnibus. . . . . . . suis; plebem Sancti Cassiani in Pennino cum terris et vineis, et dominicatis suis, cum omnibus pertinentiis suis, et ejusdem ecclesiae capellam Sancti Savini cum omnibus ad eam pertinentibus: plebem Sancti Petri in Octontuta cum vinea et dominicato. . . . . . . colonis et decimis et primitiis; ecclesiam Sanctae Mariae in Flumicello cum capella Sanctae Helenae et omnibus pertinentiis suis: capellam Sanctae Mariae de Sirena cum omnibus pertinentiis suis: capellam de Castro de Mesauri cum omnibus. . . . . . . suis: ecclesiam Sancti Petri in Castagneto cum ipsius vineis et silvis, molendinis, et omnibus pertinentiis suis: ecclesiam Sancti Clementis cum uno manso et [Col. 1318D] omnibus pertinentiis suis: in Galiano capellam unam cum omnibus. . . . . . . Sancti Petri in rivo cum decimis, et primitiis, et oblationibus vivorum et mortuorum: ecclesiam Sancti Andreae in Pisseto cum oblationibus vivorum et mortuorum, et omnibus pertinentiis suis: ecclesiam Sancti Valeriani cum omnibus. . . . . . . ecclesiam Sancti Jacobi in Mincajello cum domo hospitali et omnibus pertinentiis suis. Extra muros Florentinae civitatis juxta [Col. 1319A] ecclesiam Sancti Laurentii hospitale unum cum terris et vineis et omnibus pertinentiis suis: ecclesiam Sanctae M . . . de Astole cum omnibus pertinentiis suis. Quaecunque denique in futurum juste atque canonice largiente Domino acquisierit, inviolabiliter et sine inquietatione possideat. Nulli ergo mortalium facultas sit eamdem vestram Ecclesiam temere perturbare, aut ejus possessiones auferre, vel ablatas retinere, minuere vel temerariis vexationibus perturbare, sed omnia integra conserventur eorum, pro quorum sustentatione et gubernatione concessa sunt, usibus omnimodis profutura. Ad judicium autem juris et tuitionis sanctae Romanae Ecclesiae, duos aureos annis singulis Lateranensi palatio persolvatis. Chrisma, oleum sanctum, consecrationes [Col. 1319B] ecclesiarum, et ordinationes monachorum vestrorum a dioecesano accipietis episcopo, si gratis et sine pretio et exactionibus voluerit exhibere, alioquin sacramenta eadem, a quo malueritis catholico accipietis episcopo. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, [Col. 1319C] quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus. FIRMAMENTUM EST DOMINUS TIMENTIBUS EUM.

Datum Laterani per manum Aimerici sanctae Romanae Ecclesiae cardinalis diaconi cancellarii, tertio Idus Aprilis, anno ab Incarnatione 1123, indictione secunda, pontificatus autem domni Calixti II papae anno sexto.



CCLXV. Ad Ottonem Bambergensem episcopum.---De privilegiis Bambergensi Ecclesiae concessis. (Anno 1124, April. 13.)
[MANSI, Concil., XXI, 194.)
[Col. 1319D]

CALIXTUS episcopus, servus servorum Dei, venerabili fratri Ottoni Bambergensi episcopo, salutem et apostolicam benedictionem.

Sanctorum Patrum praeceptis et canonicis sanctionibus demonstratur quod praedia et possessiones ecclesiarum, quae vota fidelium, pretia peccatorum, et pauperum patrimonia nuncupantur, vendi vel alienari non debeant. Quae enim divinae majestatis obsequio, et coelestium secretorum usui sunt dicata, non decet in alienum jus redigi, vel in alterius servitii formam transmutari. Nempe (ut beati Symmachi [Col. 1320A] papae verbis loquamur) possessiones, quas unusquisque ecclesiae propriae dedit aut reliquit arbitrio, alienari quibuslibet titulis aut distractionibus, vel sub quocunque argumento, non patimur. Eapropter nos tuis justis postulationibus annuentes, mansos, qui episcopalis mensae tuae servitio dediti sunt, in eodem statu, in quo bene a te dispositi cognoscuntur, futuris temporibus permanere praesentis scripti nostri confirmatione sancimus; statuentes ut nulli successorum tuorum, vel alicui hominum, liceat eos vendere, sive in laicorum beneficium tradere, vel in usus alios commutare. Sed sicut a te dispositum est, de unoquoque praedictorum mansorum denarius unus annis singulis Bambergensi ecclesiae, pro anima imperatoris Henrici fundatoris ejus, ad concinnanda [Col. 1320B] luminaria conferatur. Abbatias vero et regulares canonicas [al. canonias] per industriam tuam in religionis ordine stabilitas, et alia a te recte constituta, nulli hominum facultas sit in posterum immutare. Si quis autem contra hanc confirmationem venire temerario ausu praesumpserit, excommunicationis vinculo subjacebit.

Data Laterani, Idibus Aprilis, indictione secunda.



CCLXVI. *Monasterii Dervensis privilegia confirmat. (Anno 1124, April. 13.)

[BOUQUET, Recueil, XV, 250 in adnot. ad epistolam sequentem.]



CCLXVII. Ad Jocerannum Lingonensem episcopum, etc.---Commendat Dervense monasterium, veluti Romanae Ecclesiae subditum. (Anno 1124, April. 14.)
[D. BOUQUET, Recueil, tom. XVI, p. 250.
[Col. 1320C]

CALIXTUS episcopus, servus servorum Dei, venerabilibus fratribus JOCERANNO Lingonensi, HATONI Trecensi, EBALO Catalaunensi, RICUINO Tullensi episcopis, salutem et apostolicam benedictionem.

Venerabilia loca et religiosae personae quae suam in Dei servitio intentionem fixerunt, nullis debent gravaminibus concuti, nullis molestiis agitari. Vestrae igitur fraternitati mandamus ut fratres monasterii Dervensis quod in honore SS. apostolorum Petri et Pauli constructum Romanae Ecclesiae juris est, et ejus manifestum est patrocinio niti et dominio [Col. 1320D] subjacere, pro B. Petri et nostra reverentia honoretis. Monasterium ergo ipsum, ecclesias, capellas, obedientias, praedia, possessiones, et bona mobilia vel immobilia, seu sese moventia, inquietari, auferri, vel aliquibus molestiis aggravari, nullatenus permittatis. Si quis autem advocatiae, sive alicujus occasionis specie ultra consuetudines quas comes Tebaldus, tempore Henrici regis Francorum, instituit, pravis exactionibus, usurpare praesumpserit, et bona eorum vel in vita vel in morte violenter abstulerit, tanquam apostolici decreti violatorem vestri officii debito arceatis.

Data Laterani, XVIII Kal. Maii [(65) 1Kb] .



CCLXVIII. *Ecclesiae S. Frigdiani Lucensis privilegia confirmat. (Anno 1124, Maii 26.)

[Vide Bullarium Lateranense, editum Romae, 1727, fol., pag. 7.]
[Col. 1321A]


CCLXIX. Ad B[enedictum] episcopum et canonicos Ecclesiae Lucensis. (Anno 1124, Maii 26.)
[BALUZ., Miscell. ed. Luc., IV, 589.]

CALIXTUS episcopus, servus servorum Dei, venerabili fratri B. Lucano episcopo, et canonicis Ecclesiae ejusdem, salutem et apostolicam benedictionem.

[Col. 1321B] Bonorum virorum officium est religionem diligere, et religiosis arctissimo familiaritatis vinculo adhaerere. Unde universitati vestrae rogando mandamus, quatenus dilectum filium nostrum A. priorem S. Frigdiani, et canonicos ibidem famulatui mancipatos, pro charitate nostra honoretis, diligatis et nullis agitari molestiis permittatis. Gratias dilectioni vestrae persolvimus, quia, sicut idem prior asserit, S. Frigdiani ecclesiam benigne tractatis, et nos de petitione quam pro ea praeterito anno fecimus, ex parte a vobis exauditi sumus. Verumtamen rogare adhuc non desistimus, ut petitionem nostram plenius admittentes, praedictis S. Frigdiani fratribus altera die Paschae concedatis missam solemniter celebrare. Priorem vero ea die et aliis duabus praecipuis [Col. 1321C] solemnitatibus cum uno aut duobus fratribus SS. ad divini vobiscum celebritatem officii benevolo et placido animo suscipiatis. Querelam inter canonicos S. Frigdiani, et canonicos S. Angeli priusquam ad nos pervenire coepit, occasione cujusdam mortuae ortam fuisse audivimus; unde tibi, frater episcope, mandamus, quatenus querimoniam istam tanta diligentia terminare studeas, quod canonici S. Frigdiani ad honorem Dei sine scandalo et inquietudine gratum ante conspectum Domini altissimi valeant exhibere servitium.

Datum Laterani VIII Kal. Junii.



CCLXX. Didaco, archiepiscopo Compostellano, concedit ut Emeritana civitas Compostellanae civitati perpetuis maneat subjecta temporibus. (Anno 1124, Jun. 23.)
[FLOREZ, Esp. sagr., XX, 402.]
[Col. 1321D]

CALIXTUS episcopus, servus servorum Dei, venerabili fratri DIDACO Compostellano archiepiscopo ejusque successoribus canonice promovendis in perpetuum.

Potestatem ligandi aque solvendi in coelis et in terra B. Petro ejusque successoribus auctore Deo principaliter traditam illis Ecclesia verbis agnoscit, quibus Petrum Dominus est allocutus: Quaecunque [Col. 1322A] ligaveris super terram, erunt ligata in coelis, et quaecunque solveris super terram, erunt soluta et in coelis. Ipsi quoque et propriae firmitas et alienae fidei confirmatio eodem Deo auctore praestatur cum ad eum dicitur: Rogavi pro te, ut non deficiat fides tua, Petre, et tu aliquando conversus confirma fratres tuos. Oportet ergo nos, qui, licet indigni, B. Petri residere videmur in loco, prava corrigere, recta firmare, et in omni Ecclesia ad interni arbitrium judicii sic disponenda disponere, ut de vultu Dei judicium, nostrum prodeat, et oculi nostri videant aequitatem. Fraternitatis igitur tuae petitionibus annuentes Compostellanae B. Jacobi Ecclesiae, cujus in ea venerandissimum corpus est positum, ob ipsius a Deo dilecti apostoli reverentiam archiepiscopalis cathedrae dignitatem, [Col. 1322B] quam ei ad tempus concesseramus donec Emeritana civitas Christianorum dominio redderetur, praesentis paginae auctoritate in perpetuum obtinendam confirmamus, ut eadem opulentissima quondam et famosi nominis Emeritana civitas, quae nunc peccatis exigentibus ab impia Saracenorum tyrannide possidetur, Compostellanae civitati, sicut suae metropoli, perpetuis maneat subjecta temporibus. Omnem quoque pontificalis officii plenitudinem quam Emeritanae Ecclesiae antistites antiquitus habuerunt, Compostellanae praesul Ecclesiae integre deinceps quieteque obtineat. Suffraganei vero episcopi Emeritanae metropolis, Salmanticensis, Abilensis, Colimbriensis, et caeteri qui olim ejusdem Emeritae subjecti fuisse noscuntur, Compostellano archiep., [Col. 1322C] cujus consecratio ad Romanam tantum spectat Ecclesiam, tanquam metropolitano proprio obedientiam et reverentiam prorsus exhibeant. Ipse autem illos consecrandi, eorum Ecclesias disponendi, eos ad sua concilia convocandi, et cum ipsis ecclesiastica diffiniendi negotia liberam omnino habeat auctoritate sedis apostolicae facultatem. Si qua igitur in futurum ecclesiastica saecularisve persona hujus nostrae constitutionis temerator exstiterit, nec post commonitionem secundam vel tertiam resipiscens humiliter satisfecerit, a communione sacratissimi corporis et sanguinis Domini et ab Ecclesiae liminibus arceatur.

Datum Laterani per manum Aimerici S. R. E. diac. cardin. et cancel., IX Kal. Julii, indictione II, [Col. 1322D] Incarnationis Domini anno millesimo centesimo vicesimo quarto, pontificatus autem domini Calixti papae anno sexto.

Ego Calixtus catholicae Ecclesiae episcopus, conf. FIRMAMENTUM EST DOMINUS TIMENTIBUS EUM.

Bene valete.



CCLXXI. Ad episcopum Salmanticensem, de obedientia domino Compostellano exhibenda. (Anno 1124, Jun. 24.)
[FLOREZ, ibid., p. 409.]

CALIXTUS episcopus, servus servorum Dei, venerabili [Col. 1323A] fratri M[UNIONI] Salmanticensi episcopo, salutem et apostolicam benedictionem.

Quoniam in Hispaniarum partibus Compostellana Ecclesia ob venerandum B. Jacobi apostoli corpus gloriosa et insignis habetur, nos eam ex apostolicae sedis gratia confovere et in melioris status praerogativam decrevimus adaugere. Ideoque dignitatem Emeritanae metropolis eidem Compostellanae Ecclesiae perpetuis temporibus possidendam contulimus. Tibi ergo, dilecte frater, qui Emeritanae Ecclesiae subjectus esse dignosceris, mandamus, quatenus venerabili fratri nostro D. Compostellano archiepiscopo tanquam proprio metropolitano tuo subjectionem et obedientiam satagas exhibere.

Dat. in territorio Ortensi, VIII Kal. Julii.



CCLXXII. Ad episcopum Colimbriensem, de obedientia domino Compostellano ut legato et suo metropolitano exhibenda. (Anno 1124, Jun. 24.)
[FLOREZ, Esp. sagr., p. 410.]
[Col. 1323B]

CALIXTUS episcopus, servus servorum Dei, venerabili fratri G[UNDISALVO] Colimbriensi episcopo, salutem, etc., ut supra.



CCLXXIII. Ad archiepiscopos caeterosque ecclesiasticos ordines per Galliam, Germaniam et Franciam. (Anno 1124.) Gesta Godefridi archiepiscopi Trevir., apud PERTZ.
Monum. Germ. hist. Script. VIII, 201.]

[Col. 1323C] CALIXTUS episcopus, servus servorum Dei, charissimis nobis in Christo fratribus archiepiscopis caeterisque ecclesiasticis ordinibus per Galliam, Germaniam et Franciam constitutis, salutem et apostolicam benedictionem.

Mittimus ad vos fratrem nostrum Willehelmum Praenestinum episcopum, dantes ei cum vestra charitate licentiam, ut si qui sint in vobis episcopi non consecrati consecret, et si qua sunt alia hujusmodi ecclesiasticorum negotiorum minus perfecta, in omnibus inoffensa fraternitate consummet. Pax vobis.



CCLXXIV. Ad Gaufridum Carnotensem, Joannem Aurelianensem, et Stephanum Parisiensem episcopos.---Ut servetur interdictum ob illicitas nuptias imperatum. (Anno 1124, Aug. 26.)
[MANSI, Concil., XXI, 214.]
[Col. 1323D]

Sicut omne quod irreprehensibile est catholica [Col. 1324A] defendit Ecclesia; ita ea quae contra scita canonum inita sunt secundum aequitatis et justitiae destruere nititur rationem. Causam siquidem matrimonii inter Guillelmum filium comitis Roberti et filiam comitis Andegavensis contracti, cui parentelae titulus opponitur dilecto filio nostro I . . . . presbytero cardinali commisimus finiendam. Qui post susceptam idoneorum testium de parentela probationem, ubicunque Guillelmus filius comitis Roberti fuerit, prohibuit officia celebrari: nisi utique ad datum a se terminum conjugium idem dissolverit. Unde fraternitati vestrae praecipimus, ut eamdem sententiam a nobis firmatam per vestras faciatis parochias observari.

Datum Laterani VII Septembris.



CCLXXV. Monasterii Rastedensis protectionem suscipit et ejus bona ac privilegia confirmat (Anno 1124, Sept. 27.)
[LAPPENBERG, Hamburg. Urkund., I, 127.]
[Col. 1324B]

[1 1Kb] CALIXTUS episcopus, servus servorum Dei, dilecto filio SVIDERO, abbati monasterii Sanctae Mariae, quod in partibus Ambriae in villa quae dicitur Radestad situm est, ejusque successoribus regulariter substituendis in perpetuum.

Cum piae desiderium voluntatis et laudandae devotionis intentio sacerdotibus sit semper studiis adjuvanda, cura est sollicitudinis adhibenda, ut ea quae pro quiete religiosae conversationis sunt ordinata, nec simulatio negligere nec quaedam valeat praesumptio [Col. 1324C] perturbare. Quocirca monasterium tibi commissum, quod ab Hunone comite et uxore ejus Willa comitissa et Frederico comite in honore sanctae Dei genitricis et Virginis Mariae, ut congregatio monachorum fieret, constructum et communi patri omnium Christianorum, sancto scilicet Petro, oblatum est, in Romanae Ecclesiae jus est nostram defensionem suscepimus, eique omnes possessiones, quas legitime obtinet, confirmamus.

Id est in Ambria: Duas partes villae Radestad cum tota decima, partem villae Henninchusin [2 1Kb] cum decima, Borbeke [3 1Kb] cum decima, decimam villae de Lynsvidon [4 1Kb] , Barchornun [a 1Kb] [2 1Kb] , Lage [2 1Kb] , Genlide [b 1Kb] 5 1Kb] , Wadinbechi [6 1Kb] , Radehornen [2 1Kb] .

[Col. 1324D] In Frisia: Curias Varlas, [7 1Kb] Echwardi [8 1Kb] , Bonwardi [c 1Kb] , Tvislon, Nertin [9 1Kb] , cum [d 1Kb] appendiciis earum, in villa Anaclingun triginta [e 1Kb] marcas canonum, Ebeswerdi [f 1Kb] , Withlike, Fronohusin, Wellin, Haroldessem, Berle [g 1Kb] , Scohorst [h 1Kb] .

[Col. 1325A] In Steringeng [i 1Kb] [10 1Kb] : Curias Reminchuson [k 1Kb] , Brunin [11 1Kb] , Engilin [11 1Kb] , Gatisdorf [12 1Kb] , Enschinin [l 1Kb] 13 1Kb] , Magelissin [14 1Kb] , Habenhuson [15 1Kb] , cum silvis, pascuis et appendiciis earum [m 1Kb] .

In Westphalia: [16 1Kb] Villas Betenchuson, Benchinhusen [n 1Kb] , Swirlichin, Asschinberghen, cum appendiciis earum, Leffrinchusin, Gedinchtorp, Smerlachen, Mardie [o 1Kb] , Yslo [p 1Kb] , Haperne, Wisteren [q 1Kb] , Widinchusen [r 1Kb] , Brochusen, Harinctorp, Berder, cum appendiciis [s 1Kb] earum [17 1Kb] .

Juxta Wemno: [18 1Kb] Willinstede et Bocholt [19 1Kb] curias, Brochlo [20 1Kb] cum [t 1Kb] appendiciis suis, Quilechorne [19 1Kb] , Widagheshude.

In Bardinge: Totimesborch, Reynestorp [21 1Kb] , curias, cum ecclesiis et appendiciis earum; villan Melinchuden [Col. 1325B] [u 1Kb] cum appendiciis suis. In Bardewich XXX areas, censum de ponte et de pascuis; Ecclesiam Rode [22 1Kb] cum appendiciis suis; Reindale, Dalsche, Hoygerstorp [23 1Kb] . In Luneborch sex panstalia. Praeterea quascunque possessiones, quaecunque bona idem monasterium impraesentiarum juste et canonice possidet aut in futurum concessione pontificum, largitione imperatorum vel principum, oblatione fidelium seu aliis justis modis, Deo propitio, poterit adipisci, firma tibi tuisque successoribus et illibata permaneant.

Obeunte te vero Swidero [v 1Kb] , nunc ejusdem loci abbate vel quolibet successorum tuorum, nullus ibi qualibet subreptionis astutia vel violentia praeficiatur, nisi quem fratres communi consilio et consensu [Col. 1325C] vel fratrum pars consilii sanioris juxta Dei timorem et beati Benedicti Regulam obtinuerit. Sed si in suo collegio satis idoneum ad hoc regimen invenire nequiverint, liceat eis a quocunque maluerint loco sui ordinis suaeque professionis virum assumere. Ordinationes quoque monachorum vestrorum, qui ad sacros ordines promovendi sunt, a Bremensi accipietis archiepiscopo, si tamen gratis et sine exactione [Col. 1326A] vobis voluerit exhibere. Alioquin liceat vobis catholicum quem malueritis adire antistitem, qui nimirum nostra functus auctoritate quod postulatur indulgeat.

Advocatum [x 1Kb] etiam praedicto loco atque suis bonis constituimus Egilmarum comitem, cujus patrem comes Huno sibi providerat in advocatia succedere. Per succedentia igitur tempora major natu in eadem parentela eamdem advocatiam sempiterno jure possidebit, qui tamen advocatus nullum cum ejusdem Ecclesiae familia placitum observabit, nisi forte ab abbate rogatus fuerit. Verumtamen de advocatia nullum advocato vel posteris ejus distinguimus servitium, quia patri suo non fuit unquam exhibitum et quia sibi de labore suo de bonis ejusdem Ecclesiae [Col. 1326B] dispositum, collatum est beneficium ita quidem, ut nullum sibi in advocatia illa statuat vicarium. Ad indicium autem juris et defensionis Romanae Ecclesiae duas uncias auri nobis nostrisque successoribus annis singulis persolvetis. Decernimus ergo quod nulli omnino hominum liceat praefatum monasterium temere perturbare aut ejus possessiones auferre vel ablata retinere, minime autem aliquibus vexationibus fatigare. Sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, potestatis honorisque sui dignitate careat [Col. 1326C] reamque se divino judicio existere de perpetrata iniquitate cognoscat et a sanctissimo corpore et sanguine Dei et Domini Redemptoris nostri Jesu Christi aliena fiat, et si non satisfactione congrua emendaverit, in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant et apud districtum [Col. 1327A] judicem praemia aeternae pacis inveniant. Amen.

Datum Laterani, per manum Aimerici, sanctae Romanae Ecclesiae diaconi cardinalis et cancellarii, V Kalendas Octobris, indictione tertia, Incarnationis Dominicae anno 1124, pontificatus autem domini Calixti II papae anno VI.



CCLXXVI. Privilegium pro monasterio S. Bertini Sithiensis. (Anno 1124, Oct. 11.)
[Collection des Cartulaires, III, 292.]

CALIXTUS episcopus, servus servorum Dei, dilecto filio JOANNI, abbati monasterii Sancti Bertini, ejusque successoribus regulariter substituendis in perpetuum.

Aequitatis et justitiae ratio persuadet nos Ecclesiis [Col. 1327B] perpetuam rerum suarum firmitatem et vigoris inconcussi munimenta conferre. Non enim convenit Christi servos, divino famulatui deditos, perversis pravorum hominum molestiis agitari, et temerariis quorumlibet vexationibus fatigari; similiter et praedia, usibus coelestium secretorum dicata, ullas potentum angarias nihil debent extraordinarium sustinere. Cum igitur communis omnium Ecclesiarum cura nobis concessa sit, commissum tibi, dilecte in Domino fili Joannes abbas, Sancti Bertini monasterium, cum omnibus ad ipsum pertinentibus, ad exemplar praedecessorum nostrorum, in beati Petri et nostram tutelam protectionemque suscipimus, statuentes ut universa ad idem monasterium legitime pertinentia vobis vestrisque successoribus quieta [Col. 1327C] semper et illibata permaneant; praeterea ipsum monasterium, juxta praedecessorum nostrorum Victoris et Urbani et Paschalis sanctiones, et privilegia eorum eidem loco collata, in sua plenius libertate et immunitate perpetuo conserventur, adeo ut de statu suo nulli, nisi pontifici Romano, respondeat, salva tamen Tarvanensis episcopi canonica reverentia. Pariter etiam confirmamus cuncta eidem coenobio pertinentia, tam ea quae hactenus devotione fidelium Christi illic collata sunt, quam quae deinceps legaliter conferenda sunt, in arvis, campis, pratis, pascuis, silvis, aquis aquarumque decursibus, molendinis, piscariis, villis, ecclesiis, comitatibus, familiis, vineis, pomeriis, cunctisque suis mobilibus vel immobilibus, [Col. 1327D] cultis vel incultis. Altaria quoquo illa quae in Atrebatensi parochia monasterium vestrum possidere cognoscitur, quiete deinceps et sine molestia qualibet vobis vestrisque successoribus possidenda firmamus: ecclesiam videlicet de Werkin, ecclesiam Salomes, ecclesiam Hautay; item altaria Lisvegne, Snelgnekerke, Erninghem, Bovenkerke, quae per manum Lainberti, Tornacensis episcopi, Ecclesiae vestrae collata sunt; berquariam quoque quadraginta librarum, quae est in territorio Furnensi, quam Carolus dedit pro anima Balduini comitis; et terram de Buri, quam Ecclesia vestra in Belvacensi pago possidere cognoscitur, similiter firmamus. Decernimus autem ut a villa Arkas usque Lodic nullum molendinum, absque tuo tuorumque successorum [Col. 1328A] assensu, construere, et in omnibus parochiis vestris, nullus ecclesiam vel monasterium, refragante voluntate vestra, aedificare praesumat; nullusque presbyter sive clericus in ecclesiis vel capellis vestris sine vestro assensu et libera voluntate, per se, vel per vim alterius, licentiam habeat permanendi, aut aliquod sibi officium assumendi. Si vero, ex praecepio episcopi, terra bannita fuerit, in ecclesiis et capellis vestris monachi et clerici vestri, clausis januis et laicis exclusis, divina celebrare mysteria non desistant. Quod si aliqui de parochianis vestris pro speciali delicto excommunicati fuerint, ipsis ab Ecclesia exterminatis, aliis divina non negentur officia. Statuimus etiam ut nullus abbas in eodem monasterio praeponatur, nisi quem fratres communi consensu, [Col. 1328B] vel fratrum pars consilii sanioris, secundum Dei timorem et beati Benedicti Regulam, de sua congregatione providerint eligendum. Decernimus ergo ut nulli omnino hominum liceat saepefatum monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare; sed omnia integra conserventur eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate [Col. 1328C] cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani, per manum Haimerici, sanctae Romanae Ecclesiae diaconi cardinalis et cancellarii, V Idus Octobris, indictione III, Incarnationis anno 1124, pontificatus autem domni Calixti II papae anno sexto.



CCLXXVII. Monasterium S. Mariae Pomposianum tuendum suscipit ejusque bona ac privilegia confirmat. (Anno 1124, Oct. 16.)
[MURATORI, Antiq. Ital., V, 823.]
[Col. 1328D]

CALIXTUS episcopus, servus servorum Dei, dilecto filio AURELIO abbati monasterii Sanctae Mariae, quod in insula Pomposia situm est, ejusque successoribus regulariter substituendis in perpetuum.

Aequitatis et justitiae ratio persuadet, nos Ecclesiis perpetuam rerum suarum firmitatem et vigoris inconcussi munimenta conferre. Non enim convenit Christi servos, divino famulatui deditos, perversis pravorum hominum molestiis agitari, et temerariis quorumlibet vexationibus fatigari. Similiter et praedia usibus coelestium secretorum dicata nullas potentium [Col. 1329A] angarias, nihil debent extraordinarium sustinere. Cum ergo communis omnium Ecclesiarum cura nobis concessa sit, tuis, dilecte in Christo Aureli abbas, postulationibus annuentes, et beatae et gloriosae semper virginis Dei Genitricis Mariae, Pomposianum monasterium, cui Deo auctore praesides, protectione sedis apostolicae munientes, possessiones et bona quae vel a sancta Romana Ecclesia, vel aliunde legitime possidet, confirmamus. Videlicet Massacellam integram, quae vocatur Materaria: et massam quae vocatur Maseuli, integram: fundum integrum qui vocatur Casale publicum; massam quae vocatur Nepoti; et in massa quae vocatur Caputbovis, terram et vineas, sicuti modo vos habetis et tenetis jure beati Petri apostoli. Necnon et ripam [Col. 1329B] fluminis Alemonis ex utrisque partibus juxta massam quae vocatur Prata, extendente ipsa ripa ab Agaziolo usque ad campum Bedulli. Terram et vineam juxta muros civitatis Ravennae, cum Turre Umbratica in integrum, a Posterula Augusti usque ad Portam Taurensem. Ortum unum integrum in loco Pontis Calciati in regione Sancti Andreae, a duobus lateribus jure ipsius Sancti, a reliquis duobus Via publica. Lacum, qui vocatur Sanctus, cum omnibus rebus et pertinentiis suis, cum plebe et capellis ac titulis ipsius, id est Sanctae Mariae, Sancti Martini, Sancti Petri, et Sancti Venantii, cum decimis et primitiis, cum piscaria quae vocatur Tidini, et Fossa archipresbyteri, et Piscaria quae vocatur Falci, cum loco qui dicitur Monticellus Lacisicus, [Col. 1329C] cum ripis fluminis Padi et Gauri ex utrisque partibus usque ad mare; et a loco Concae Agathae ex una parte usque ad mare, cum loco integro, qui dicitur Masinzatica inter affines de toto loco ac territorio massae quae vocatur Lacus Sanctus; ab uno latere Fossa Molendini de Volta Latercli descendente in Aquiliolo, et a Fluvio Triba usque in Eliam, et per paludem usque in mediam Curbam, et ultra Curbam usque Padum, et ultra Padum usque ad Gazium episcopi sanctae Comacliensis Ecclesiae, inde usque fluvium qui vocatur Cesi; ab alio latere Curlus descendens in Concam Agatulae, et per ipsam in Gaurum; a tertio latere Palus, quae pergit inter rivum Angeli et Masinzaticam usque Monticellum et Vedetosam currentem in Padum; a quarto latere Vaculinus [Col. 1329D] et Ager Malus et Callis de Vincareto pergente in Laterclum. Insuper concedimus vobis Piscariam integram, quae vocatur Volana, cum Rivo Badereno, et Gavelana Majore ad ipsam Piscariam pertinente, cum Porticellis ex utrisque partibus, sicut olim intraverunt in mare, eidem similiter pertinentes. Haec nimirum omnia tibi tuisque legitimis successoribus et fratribus religiose viventibus, perpetuo habenda concedimus, ita sane, ut a vobis singulis quibusque annis pensionis nomine tres argentei solidi, difficultate postposita, sanctae nostrae Romanae Ecclesiae, actionariis persolvantur. Quaecunque autem Romanorum pontificum, seu aliorum episcoporum concessione, principum liberalitate, vel fidelium oblatione, [Col. 1330A] juste atque canonice poteris adipisci, firma tibi tuisque successoribus et illibata permaneant. Ad haec adjicientes decernimus ut nulli archiepiscopo, nulli episcopo liceat monasterio vestro gravamen inferre, nec in ipso, aut ejus rebus potestatem exercere. Nulli autem hominum facultas sit praeter abbatis et fratrum monasterii voluntatem, colonos seu villanos, famulos aut famulas ad ipsum monasterium pertinentes, aut de cellis, villis, castris, aut plebibus, fodrum extorquere, aut alias exactiones inferre: sed semper apostolicae sedis tuitione foveamini, et si necesse fuerit, audientia conservemini, salva in omnibus ejusdem apostolicae sedis auctoritate. Chrisma et oleum sanctum a Comacliensi accipietis episcopo, si catholicus fuerit, et sine pravitatis [Col. 1330B] exactione gratis vobis dare voluerit. Sin autem pro eisdem sacramentis accipiendis, ad quemcunque malueritis, catholicum episcopum recurratis. Benedictionem quoque abbatis, monachorum vestrorum ordinationes, et consecrationes altarium monasterii vestri, et eorum qui in massa Lacus Sancti sunt, a quo volueritis, catholico episcopo suscipere licentiam habeatis, qui apostolicae sedis fultus auctoritate, quod postulatur, indulgeat. Mansuro etiam decreto statuimus ut neque tu, neque aliquis successorum tuorum, ad cujuslibet episcopi synodum pergere compellatur, nisi a Romano pontifice, vel legato ejus fuerit invitatus. Si qua ergo in futurum ecclesiastica vel saecularis persona, hanc nostrae constitutionis paginam sciens, contra eam temere venire tentaverit, [Col. 1330C] secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

Ego Calixtus catholicae Ecclesiae episcopus.

Bene valete.

Datum Laterani per manum Aimerici sanctae Romanae [Col. 1330D] Ecclesiae diaconi cardinalis et cancellarii, XVII Kalendas Novembris, indictione III, Incarnationis Dominicae anno 1124, pontificatus vero domini Calixti II papae anno VI.



CCLXXVIII. Privilegium pro ecclesia Sancti Benigni Divionensis. (Anno 1124, Oct. 29.)
[PÉRARD, Recueil de pièces, etc., p. 216.]

CALIXTUS episcopus, servus servorum Dei, dilecto filio HUGONI Divionensi abbati ejusque successoribus regulariter substituendis in perpetuum.

Sicut in humani compage corporis, naturalis ratio singulis quibuscunque membris ad salutem providens, speciales et proprios actus edocet, nobilioribus [Col. 1331A] vero suam dignitatem conservat, ita in corpore Ecclesiae, apostolica providentia, secundum sacrorum canonum institutiones universas regit Ecclesias. Digniores autem et famosiores, in sui status praerogativa custodit; aequum enim et rationabile est, ut suus unicuique Ecclesiae honor apostolicae sedis munimine confirmetur. Itaque, dilecte in Domino fili Hugo Divionensis abbas, tuis justis petitionibus accommodantes assensum, libertati ac quieti vestri coenobii auctore Domino duximus providendum. Statuimus enim ut, obeunte te nunc ejus loci abbate, vel tuorum quorumlibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, vel de suo, vel de alieno, [Col. 1331B] si oportuerit, collegio, secundum Dei timorem et beati Benedicti Regulam elegerint. Porro electi consecratio sicut a praedecessore nostro felicis memoriae Gregorio VII constitutum est peragatur. Interdicimus autem, ne cui post professionem exhibitam facultas sit, sine abbatis permissione monasterium derelinquere. Statuimus etiam, ne ab episcopo vel ministris Lingonensis Ecclesiae divina monasterio vestro interdicantur officia, sed continue celebrentur, nisi eisdem causis fratres cessare oporteat, quae sedis apostolicae praesulis Benedicti determinatione distinctae sunt. Ecclesiarum quoque quae in burgo monasterii vestri sitae sunt, id est Sancti Joannis Baptistae et Sancti Philiberti, seu presbyterorum in eis Domino servientium, eam in [Col. 1331C] perpetuum libertatem vestro monasterio confirmamus, quam venerabilis Robertus Lingonensis episcopus contulisse dignoscitur. Illud etiam remissionis et immunitatis, quod idem episcopus vel sui praedecessores, de paratis et synodis vestro coenobio indulsisse cognoscuntur, nos praesentis decreti assensione firmamus. Confirmamus etiam vobis, vestrisque successoribus, in episcopatu Lingonensi, cellam Sancti Amatoris, cum ecclesia Sancti Ferreoli, cum atriis, tam ecclesiis, quam aliis rebus ad ipsas pertinentibus; item cellam de Montiniaco, et cellam de Noiant, cum capella ejusdem castelli, cellam de Claromonte, cellam Sanctae Mariae apud Saxonis fontem, cellam Sancti Stephani apud Vuangionis rivum cum omnibus ad eas pertinentibus. [Col. 1331D] In episcopatu Tullensi, cellam Bertiniacae curtis, cellam de Solini monte, cum ecclesiis, villis, terris et omnibus ad eas pertinentibus. In episcopatu Aduensi cellam Belnensem, cum ecclesiis de Vuilliaco et de Cosletot, de prato Forgeolo, cum omnibus suis pertinentiis; cellam de Sarmatia, cellam de Curbeltat, cellam de Arneto, cum omnibus ad easdem cellas pertinentibus; in archiepiscopatu Bisuntino cellam Sancti Marcelli, cellam de Offonis villa, cellam de Sarcofagis, cellam de Logia novella, ecclesiam de Torpa; apud Salinas, cellam Sancti Petri, cellam Sancti Michaelis, cum omnibus ad eas pertinentibus. In episcopatu Cabilonensi, cellam Sanctae Mariae, cellam [Col. 1332A] de Palluel, cum omnibus pertinentiis, in episcopatu Valentinensi cellam Sancti Genesii de monte Madriano, cum suis pertinentiis; ecclesiam de Vulpilleniis, et de Tornoz, et de Glun. In episcopatu Diensi ecclesiam de Boventia. In episcopatu Baiocensi cellam Sancti Vigoris, cum suis pertinentiis. In episcopatu Senonensi, cellam Sancti Benigni apud Vunonem, cum omnibus pertinentiis suis; cellam de Eschino, cum suis totis appendiciis; ecclesiam de Granciaco, et universa ad eam pertinentia; cellam de Rulth, cum eis quae ad ipsam pertinent, capellam de Hex, cum decimis et terris ibidem datis; capellam Vuangionis Rivi cum omnibus ad eam pertinentibus. Praeceptum Roberti regis Francorum de cella Belensi, capellam de Salinis Sanctae [Col. 1332B] Mariae Magdalenae, et omnia ad eam pertinentia. Item possessiones, Dinatum villam, cum appendiciis suis, Casnedum villam, iterum Casnedum Hispaniacum, Marcenniacum, Norgias, Vareias, Sariacum, Longovicum, et decimam Sariaci praedicti, Atiniacum villam, Plumberias, Prunedum, Erchiriacum, Flariacum, Magnum Montem, Viverias, Salciacum, in silva cum decimis eorum. Et si qua alia, in quibuslibet locis, in praesentiarum, ad jura vestri monasterii pertinent, vel in futurum, Domino largiente, pertinebunt. Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, minuere, vel temerariis vexationibus fatigare, sed omnino integra conserventur eorum, pro quorum sustentatione [Col. 1332C] et gubernatione concessa sunt, usibus omnimodis profutura, salva episcoporum canonica reverentia. Quibus tamen, nec ipsis, nec eorum ministris liceat coenobii vestri ecclesias injustis interdictionibus fatigare, quandiu monastici ordinis vigor, Domino praestante, permanserit. Si qua sane ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. [Col. 1332D] Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Ad haec adjicientes quaecunque Divionensi monasterio per authentica praedecessorum nostrorum Romanorum pontificum privilegia concessa sunt, firma constituimus permanere. Amen, amen, amen.

Datum Laterani per manum Imerici sanctae Romanae Ecclesiae diaconi cardinalis et cancellarii, IV Kal. Novembris, indictione III, anno Dominicae Incarnationis 1124, pontificatus autem domni Calixti papae anno VI.



CCLXXIX. Privilegium pro ecclesia S. Stephani Divionensis. (Anno 1124, Nov. 10.)
[PÉRARD, ibid., p. 100.]
[Col. 1333A]

CALIXTUS episcopus, servus servorum Dei, dilectis filiis, GALONI priori et fratribus in ecclesia Sancti Stephani Divionensis castri regularem vitam professis, tam praesentibus quam futuris, in perpetuum.

Ad hoc universalis Ecclesiae cura nobis a provisore omnium bonorum Deo commissa est, ut religiosas diligamus personas, et bene placentem Deo religionem studeamus modis omnibus propagare: nec enim Deo gratus aliquando famulatus impenditur, nisi ex charitatis radice procedens, a puritate religionis fuerit conservatus. Oportet igitur Christianae [Col. 1333B] fidei amatores, religionem diligere, et loca venerabilia, cum ipsis personis divino servitio mancipatis, attentius confovere. Quapropter vestris, in Domino charissimi filii, petitionibus assensum praebentes, vitae canonicae ordinem, quem secundum beati Augustini Regulam in nostra Ecclesia professi estis, auctoritate sedis apostolicae confirmamus. Statuentes ut defunctis nunc abbate Garnerio, et Garnerio praeposito, nullus ibi abbas saecularis, vel praepositus substituatur, sed ille omnibus proponatur, quem regularem regulares fratres, vel fratrum pars sanioris consilii, secundum Dei timorem et beati Augustini regulam, providerint eligendum. Praecipimus etiam ut decedentibus istis qui supersunt, clericis saecularibus, nullus in ecclesia vestra eorum loco, nisi regularis substituatur canonicus. Ecclesias autem, capellas, et caetera quae ecclesia vestra legitime possidet, vel in posterum justis modis, largiente Domino, acquisierit, praesentis privilegii pagina roboramus, videlicet: ecclesiam Sancti Stephani, cum ecclesiis suis, et villis, et servis, ancillis et terris suis; ecclesiam Sancti Medardi, ecclesiam Sancti Michaelis cum coemeterio et decimis; ecclesiam Sancti Aniani Aquaeductus cum coemeterio, cum decimis et terris suis; ecclesiam Sancti Martini de Quintiniaco, cum coemeterio, decimis et terris suis: ecclesiam Sancti Maricii de Siliciaco cum coemeterio, decimis et terris: ecclesiam Sancti Germani de Copiaco, cum coemeterio, [Col. 1333D] decimis et terris; ecclesiam Sanctae Mariae de Marceniaco cum terris; ecclesiam Sancti Andreae de Parriniaco cum decimis et terris: ecclesiam Sancti Florentii cum capella Sanctae Mariae, et coemeterio, decimis terris, et cum aliis pertinentiis earum: ecclesiam Sancti Petri de Mirebello, cum coemeterio, decimis, terris et appendiciis suis: decimam de Geyaco: decimam de Cucciaco: ecclesiam Sancti Martini de Prato, cum coemeterio et capella de Fontanis, et appendiciis eorum; ecclesiam Sanctae Mariae de Gemellis, cum capella de Pygangis, et decimis et terris; ecclesiam Sancti Andreae de Ormentiaco, cum capellis, coemeteriis et decimis: ecclesiam de Columnerio, cum capellis et appendiciis earum; capellam quae est inter Langlerium et Sanctum Fidolum [Col. 1334A] cum appendiciis suis: locum de Putcolo: locum de Agnino fonte: locum de Goldo altrei, cum appendiciis suis, salvo nimirum per omnia jure Lingonensis episcopi. Praeterea ecclesiam Sancti Martini de Arco, cum appendiciis suis: locum de monte Ciconiaco, cum appendiciis suis: locum de Franceis cum appendiciis suis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque [Col. 1334B] in extremo examine districtae ultioni subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant.

Ego Calixtus catholicae Ecclesiae episcopus subscripsi.

Data Laterani per manum Aimerici sanctae Romanae Ecclesiae diaconi cardinalis et cancellarii, quarto Idus Novembris, indictione tertia, anno Dominicae Incarnationis millesimo centesimo vicesimo quarto, pontificatus autem domni Calixti II papae anno sexto.



CCLXXX. Monasterii S. Nicolai Buttenburgensis protectionem suscipit bonaque ac privilegia confirmat, petente Joanne Morinensi episcopo. (Anno 1124, Nov. 24.)
[MIR., Opp. dipl., I, 524.]

CALIXTUS episcopus, servus servorum Dei, dilectis filiis NICOLAO abbati et fratribus ecclesiae S. Nicolai de Buttemburch, tam praesentibus quam futuris in perpetuum.

Ad hoc universalis Ecclesiae cura nobis a provisore omnium bonorum Deo commissa est, ut religiosas diligamus personas, et bene placentem Deo religionem studeamus modis omnibus propagare.

Ea propter, dilecti in Christo filii, intervenientibus quoque venerabilis fratris nostri Joannis Morinensis [Col. 1334D] episcopi precibus, petitiones vestras clementer admittimus, et vitae canonicae ordinem, quem secundum B. Augustini Regulam, in vestra ecclesia professi estis, auctoritate sedis apostolicae confirmantes monasterium vestrum cum omnibus appendiciis suis, in patrocinium B. Petri nostramque protectionem suscipimus.

Statuentes ut quaecunque bona, quascunque possessiones in praesentiarum legitime possidet, sive in futurum largiente Deo, juste poterit adipisci, firma et illibata permaneant.

In quibus haec propriis nominibus duximus exprimenda: duas capellas, primam in honore S. Dionysii, alteram in honore B. Nicolai consecratam, sexaginta mensuras terrae, quas Theodericus Rufus [Col. 1335A] filius Folpoldi, jure feodi tenuerat, quasque coram optimatibus et principibus Flandriae publice comiti Carolo ab ipso redditas, ipse quoque comes praefatae Ecclesiae, ab omni cujuslibet exactione solutas et liberas, perpetuoque jure possidendas manu propria donavit; XXV mensuras quas Hadologa et Eustachius filius ejus, decem etiam mensuras quas Rodulphus Hecra dederunt praefato monasterio.

Obeunte te nunc ejus loci abbate, nullus ibi qualibet subreptionis astutia praeponatur, nisi quem fratres communi consensu, vel fratrum pars consilii sanioris, secundum Dei timorem, et B. Augustini Regulam, de suo vel alieno collegio providerint eligendum. Nullus canonicus ejusdem ecclesiae proprium quid habere, vel alicujus levitatis instinctu [Col. 1335B] aut arctioris vitae obtentu, ex eodem claustro, sine communi abbatis et fratrum licentia, discedere praesumat. Praeterea si quis fidelium sepulturam ibi habere voluerit, libera ei et sine contradictione aliqua concedatur. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Domini Dei Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco justa servantibus sit [Col. 1335C] pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani, per manum Aimerici sanctae Romanae Ecclesiae diaconi cardinalis et cancellarii, VIII Kalendas Decembris, indictione III, anno Dominicae Incarnationis millesimo centesimo vicesimo quarto, pontificatus autem domini Calixti II papae anno V.



CCLXXXI. *J[ordanum] principem Capuanum hortatur ne monasterii Casinensis terram devastet. (Anno 1124.)

[Vide PETRI Chron. monast. Casin., l. IV, c. 82.]



CCLXXXII. [(66) 1Kb] Ad Rustinum abbatem monasterii S. Blasii in Nigra Silva. (Anno 1120, Mart. 19.)
[D. GERBERT, Historia Nigrae Silvae, t. III, p. 48.]
[Col. 1336A]

CALIXTUS episcopus, servus servorum Dei, dilecto filio RUSTINO abbati monasterii S. Blasii, quod in Constantiensi episcopatu, in loco videlicet qui Nigra Silva dicitur, situm est, ejusdem successoribus regulariter substituendis in perpetuum.

Ad hoc nos disponente Domino in apostolicae sedis servitium promotos agnoscimus, ut ejus filiis auxilium implorantibus, efficaciter subvenire, tueri ac protegere prout Dominus dederit, debeamus. Unde oportet nos venerabilibus locis protectionis manum [Col. 1336B] extendere, et servorum Dei quieti attentius providere. Proinde tuis, dilecte in Christo fili Ruostine [(67) 1Kb] , postulationibus clementius annuentes, commisso tuo regimini Beati Blasii monasterio, salva Constantiensis episcopi reverentia, confirmamus cellam de silva Swarzwalt a S. Reginberto constructam cum omnibus possessionibus, ecclesiis, praediis et terris ad eam pertinentibus [(68) 1Kb] . Ad haec specialiter ecclesiam Nollingin [(69) 1Kb] ab Anselmo nobili viro monasterio tuo cum suarum dimidietate decimarum nuper donatam tibi confirmamus. Ecclesiam etiam Sneisane [(70) 1Kb] ab Ellewino comite delegatam; ecclesiam quoque Batemaringin [(71) 1Kb] a quodam Arnolfo concessam; item ecclesias Berowa [(72) 1Kb] , Nunchilcha, Omingin, a fundatoribus earum cum suarum portionibus [Col. 1336C] decimarum legitime traditas tibi a successoribus tuis apostolica auctoritate firmamus. In his ergo et aliis, quas habetis ecclesiis, decernimus ut nulli omnino hominum liceat praefatum monasterium temere perturbare, vel quibuslibet vexationibus fatigare, salva etiam episcopali justitia et reverentia. Confirmamus etiam dispositionem illam, quam filius noster charissimus imperator Henricus de vestri coenobii advocatia constituit [(73) 1Kb] , ut videlicet in advocati electione abbas liberam habeat potestatem, cum fratrum suorum consilio talem eligere, quem ad defendendam monasterii libertatem bonum et utilem cognoverit. Qui non pro terreno commodo, sed Dei amore, ac peccatorum venia, et aeternae beatitudinis [Col. 1336D] mercede advocatiam ipsam bene habere [Col. 1337A] cupiat, et tractare. Si autem calumniator potius quam advocatus existens monasterii bona pervaserit, et semel, secundo, tertiove commonitus non emendaverit, abbas habeat facultatem alium sibi utiliorem statuere advocatum. Ad indicium autem nostrae tuitionis et concessae vestro monasterio libertatis, aureum unum quotannis Lateranensi palatio persolvetis. Si quis igitur decreti hujus tenore cognito, temere, quod absit! contraire tentaverit, honoris et officii sui periculum patiatur, aut excommunicationis ultione plectatur, nisi praesumptionem suam digna satisfactione correxerit. Amen, amen, amen.

    [Col. 1338A] Ego Calixtus catholicae Ecclesiae episcopus
    Ego Cono Praenestinus episcopus.
    Ego Lambertus Ostiensis episcopus.
    Ego Boso presbyter cardinalis tituli S. Anastasiae.
    Ego Joannes presbyter cardinalis tituli S. Chrisogoni.


Datum Laterani per manum Chrisogoni sanctae Romanae Ecclesiae diaconi cardinalis ac bibliothecarii, XIV Kal. Aprilis, indictione XII [(74) 1Kb] , Dominicae Incarnat. anno 1120, pontificatus autem domni Calixti II papae anno I. Amen, amen.




[Col. 1337]
DIVERSORUM AD CALIXTUM EPISTOLAE.



I. Litterae haereticorum ad Calixtum II papam.---Ipsius electioni assensum praebent. (Anno 1119.)
[MANSI, Concil., XXI, 224.]
[Col. 1337B]

CALIXTO Dei gratia universali pontifici, R. S. Eusebii cardinalis, et G. SS. Apostolorum, et M. S. Pancratii abbas, obedientiam in Domino.

Etsi litterae electionis vestrae ad nos non pervenerint, ea tamen nobis manifestata, gavisi sumus, orantes Deum, ut si quid minus in ea est, gratia ipsius benigna vobis et nobis impleat. Nos quod jam per septennium plurimum fatigati pro catholicae veritatis confessione vix jam valentes sufficere, postulamus per Dei misericordiam respirare. Verum [Col. 1337C] quia id in vobis obtinere posse Deum credimus, electionem vestram, quam neque lepra Simonis, neque tumor ambitionis infecit, tanquam a Deo datam amplexi sumus. Intelleximus enim a vobis completum fuisse capitulum electionis, quam Apostolus in Epistola ad Hebraeos interierit: Nec quisquam, inquit, sibi sumit honorem, sed qui vocatur a Deo tanquam Aaron. Pontificatu igitur vestro a Deo vocato, nullam maculam secundum conscientiam nostram in probando electionem vestram, secundum votum quod semper habuimus collaudantes, amplectimur, sperantes omnem maculam haeresis per sanctum studium vestrum ab Ecclesia Romana propelli. Unde nostra suscitata diligentia electioni vestrae, eam confirmantes, subscribimus, tanto quidem [Col. 1337D] devotius, quanto puriorem esse per Dei gratiam confidimus.

Similiter presbyter Bonushomo, presbyter Berardus, presbyter Angelus S. Andreae, presbyter Angelus, [Col. 1338B] Joannes archipresbyter S. Mariae Rotundae, Dodo presbyter S. Mariae in Aquiro, Desiderius archipresbyter Sanctorum Apostolorum, cum omnibus clericis ejusdem ecclesiae, presbyter Benedictus S. Stephani, presbyter Joannes S. Nicolai, Angelus Sanctae Mariae in Via, Beraldus S. Basilii, Astaldus et Joannes abbas Sancti Apollinaris, presbyter Mannus S. Petri ad Vincula, presbyter Leo, et Nicolaus S. Laurentii in Lucino, cum pluribus aliis.





II. Requisitio Urbani Landavensis episcopi versus Calixtum II papam apud Remis. (Anno 1119.)
[WARTHON, Anglia sacra, II, 673.]

[Col. 1338C] Venerabili CALIXTO apostolico et totius Christianitatis summo patrono, URBANUS Landavensis Ecclesiae episcopus, fidele servitium et orationes debitas.

Ecclesia Dei nostraque sub Deo et vobis vestrae misericordiae et pietati hanc dirigit epistolam, et suppliciter rogat ut pro summo Rege Christo eam praecipiatis diligenter vobis recitari et a vobis misericorditer exaudiri. A tempore antiquorum Patrum, dilectissime Pater et domine, sicut chirographum sancti patroni nostri Teiliavi testatur, haec Ecclesia praedicta prius fundata in honore S. Petri apostoli, aliarum omnium Ecclesiarum Gualliae semper magistra exstitit in dignitate et in omni privilegio; donec tandem per seditiones et tot bellorum [Col. 1338D] flagitia, et inveterato antecessore meo Herwaldo, et inde debilitata Ecclesia coepit debilitari; et fere viduata pastore, et annihilata indigenarum crudelitate et invasione supervenientis gentis Northmannicae. [Col. 1339A] Semper tamen religiosi viri ad serviendum in ea haeserunt, tum propter Anglorum viciniam, a quibus in ecclesiastico quidem ministerio nihil discrepabant, quia apud eosdem fuerant tam nutriti quam eruditi; tum etiam quod ab antiquis temporibus, id est a tempore Eleutherii papae sedis Romanae, episcopus illius loci, et post adventum Augustini in Britanniam insulam Dorobernensis Ecclesiae metropolitani, ejusdem archiepiscopo simul et regi Anglorum semper fuerat deditus et per omnia obediens. Novissime autem Willelmo rege regnante, maxima cleri parte jam deleta, XXIV tamen canonicis Ecclesia fuerat munita: quorum in praesenti nulli praeter duos in ea remanent; et in dominio Ecclesiae IV carrucae et quatuor librae; nec tantum in [Col. 1339B] territoriis oblatis nunc Ecclesia desolata et dispoliata, verum etiam in decimis ablatis sibi et clericis omnibus totius episcopatus tam laicali potestate quam monachorum invasione, quam etiam fratrum nostrorum episcoporum, Herefordiae videlicet et Sancti Dewi, territorii simul et parochiae grandi invasione. Nunc precor vos, ut Patrem, velut inermis armatum et debilis fortem, quatenus Ecclesiae nostrae vobis commissae succurratis, ut qui vos fecit, ipse vos manu teneat, et post laboris terminum perducat vos ad perenne solatium. Amen.





III. Ludovici VI Francorum regis ad Calixtum.---Scribit se nunquam toleraturum subjectionem quam ab archiepiscopo Senonensi exigebat primas Lugdunensis. (Anno 1121.)
[MANSI, Concil., t. XXI.]
[Col. 1339C]

Scripsit nobis sublimitas vestra de captione illius apostatae Burdini, et de incolumitate status vestri. Unde, Pater dulcissime, plurimum et prae caeteris vos amamus, honoremque vestrum studium nostrum in omnibus esse intelligimus. De sententia sane in metropolitanum Senonensem pro nostro honore relaxata animum nostrum ex parte mitigastis; sed quoniam ad tempus est relaxata, suspensum vehementer ac dubium reddidistis. Videtur enim aliquam adhuc spem habere Lugdunensis archiepiscopus super illa quam quaerit subjectione; sed, ut verum [Col. 1339D] fatear, sustinerem potius regni nostri totius incendium, capitis etiam nostri periculum, quam bonis subjectionis et abjectionis opprobrium. Videtur enim ad nostrum respicere contemptum, contra nos hoc modo fieri, quod nunquam exstiterit factum. Novit autem experientia vestra regnum Francorum, in obsequiis promptum, in necessitatibus amicum vobis exstitisse, nec a fidelitate Romanae Ecclesiae precibus aut promissionibus imperatoris nos avelli unquam potuisse. Et quanto animi fervore, quanta mentis humilitate vobis obedierimus, ut si taceat vox vestra, clament opera nostra, monstrent obsequia mea; ut enim caetera dimittam, illud inter alia meminerit paternitas vestra, quod quamvis gravi, ut scitis, laborarem infirmitate, molestia corporis [Col. 1340A] vehementer urgente, Remensi tamen concilio, cum labore quidem nostro, sed cum honore vestro interesse studuimus, et plus vestrae voluntati quam nostrae facultati, plus honori vestro quam dominio nostro consuluimus. Hoc vobis, dulcissime Pater, memorando scripsimus, non quia non placeat nobis hoc fecisse, sed quia volumus hoc a memoria vestra non recessisse. Si quid igitur valet, si quid potest apud vos amor noster, et obsequium nostrum, rogamus et petimus ut Senonensis Ecclesia, quae ab ista de qua nunc pulsatur subjectione huc usque aliena exstitit et libera, per vos non fiat ancilla, sed antiqua ejus libertas auctoritate apostolica roboretur, et privilegii firmitate muniatur; in quo tamen nihil a vobis contra justitiam exigitur. Si [Col. 1340B] enim opponitur quod veterum institutio Lugdunensi Ecclesiae primatum contulerit, respondetur ex opposito quod antiquae libertatis possessio Senonensem Ecclesiam ab ejus subjectione defendit. Quod enim antiqua possessione acquiritur, nullo, ut fertur, jure adimitur, etiamsi de jure Romanae Ecclesiae fuisse cognoscitur. Hac igitur ratione Senonensis Ecclesiae libertas remanere debet inconcussa et intacta, nec pulsari aut violari debet pro subjectione noviter et imprudenter facta. Facta est enim, ut dicitur, latenter et quasi furtive subjectio ista, nesciente scilicet clero Senonensi, inconsultis etiam episcopis illius dioecesis, ignorante etiam rege. In quibus omnibus dignitas pendet Ecclesiae, et subjectio taliter facta respicere potius videtur ad ignominiam [Col. 1340C] male accipientis quam ad commodum Ecclesiae nescientis. Res enim communis communi tractanda est consilio, non latenti et privato terminanda colloquio. Cum igitur dignitas sit Ecclesiae, non personae, si Senonensis archiepiscopus iste et quidem solus de non sua fecit quod non oportuit, si promisit quod non debuit, Ecclesia tamen Senonensis quod suum est non amisit, nec privatam libertatem quam ex antiquitate habuit; nec cogenda est ad subjectionem quam nunquam exhibuit. His ita se habentibus, videat, dulcissime Pater, discretio vestra ne civitas Lugdunensis, quae de alieno est regno, de nostro floreat detrimento, nec subjiciatur amicus amico, quia, si decipitur pro amico amicus, juste fiet de [Col. 1340D] amico inimicus. Rex ergo Franciae, qui proprius est Romanae Ecclesiae filius, si in facili causa, si in levi petitione contemnitur, nulla spes in majori relinquitur, nec ulterius in aliis patietur repulsam, si in istis sustinet repulsionis offensam. Melius est enim regiae honestati a precibus desistere quam de repulsa naevum ruboris contrahere. Quod minus in litteris continetur praesentium lator Algrinus viva voce supplebit, cujus verba tanquam ex ore nostro suscipite et custodite.





IV. Radulphi archiepiscopi Cantuariensis ad Calixtum. ---Queritur de injuria sibi et Ecclesiae Cantuariensi illata in consecratione archiepiscopi Eboracensis. (Anno 1122.)
[WILKINS, Concilia Magnae Britanniae et Hiberniae, t. II, p. 396, ex ms. Cott. Domitian. A. V., fol. 2 et seqq.]
[Col. 1341A]

Reverendissimo domino et unice colendo Patri summo pontifici CALIXTO, et universae sanctae et apostolicae Ecclesiae Romanae, RADULPHUS, Cantuariensis archiepiscopus, et tota Ecclesia Cantuariensis, in Domino salutem et debitam subjectionem.

Quoniam exigentibus malis nostris nova quidem temporibus his Ecclesiae Cantuariensi, et ab exordio [Col. 1341B] Christianitatis Anglorum inaudita subintravit adversitas, alio modo jam quam prior usus erat vestrae majestati, alloqui praesumimus excellentiam, o beatissime domine et unice colende Pater. Cogimur namque ad querelas, viderit Deus causam Ecclesiae suae, qui mutat et ordinat omnia, prout ipse novit. Siquidem ex quo beatus pater Gregorius sanctum et venerabilem virum Augustinum ad praedicandum populis Anglorum destinavit, in consuetudinem religionis devenit, quatenus apostolica sedes quidquid dignitatis primatus, et privilegii catholico et canonico more decebat, Ecclesiae Cantuariensi impenderet, et Ecclesia Cantuariensis quidquid humilitatis, subjectionis, et fidei Christiano et ecclesiastico jure decebat, apostolicae sedi perpetua stabilitate referret. [Col. 1341C] Id firmum et illibatum servatum est, excepto quod Stigandus quidam hujus sanctae Cantuariensis Ecclesiae contra canonicam et propriam consuetudinem praesulatum invasit, qui tempore Alexandri II papae, assistentibus cardinalibus, ab apostolica sede directis, in Wintoniensi urbe accusatus, convictus et depositus, a superba temeritate desivit; praeter hunc neminem Cantuariensium episcoporum contra sedem apostolicam quidquam invasisse vel praesumpsisse, historia vel memoria didicimus. Unde recte et pulchre actum est, ut quingentis jam et eo amplius annis, quidquid prima et summa apostolicae sedis auctoritas ad catholicae fidei veritatem confirmandam, ad sanctae et universalis Ecclesiae pacem [Col. 1341D] observandam vel ad bonorum morum honestatem dilatandam in posteros derivaret, id totum sancta Cantuariensis Ecclesia inviolate custodiens, per omnes Britanniarum partes inter subditos praedicaret; et quis erit vel etiam nostrae partis summus adversarius, qui infra tot annorum spatia aliud quidquam de nostra Ecclesia se didicisse audeat confiteri? nempe quod pace vestra dictum iri potuerit, quis veterum historiarum nostrae Ecclesiae seriem nosse contendat, tam diuturnam et aeternam inter sedem apostolicam et Ecclesiam Cantuariensem reperit benevolentiam, ut non jam quasi duas, id est, illam majorem et istam minorem judicaverit, sed quantum ad imperii et obedientiae eamdem attinet voluntatem, illam et istam unam et eamdem esse [Col. 1342A] putaverit? Facile namque inter Christianorum animos justum imperium et voluntarium obediendi obsequium multorum comparat unitatem: porro quod Roma Cantuariae, id Cantuaria toti Britanniae voluntate et beneficio ministravit. Unde igitur obscuratum est aurum, et mutatus est color optimus? Astutia quippe et delatione hominum pauculorum excellentia vestra turbata est, et rumore novitatum tantae diuturnitatis concordia coepit paulisper infirmata deficere; et nisi, quia Deo permittente, adeo praesentium dierum malitia, indignum erat, ut delatorum novitas tanta facilitate in nostram grassaretur injuriam, et Christianae pacis confunderet unitatem.

Porro cum scriptum sit: »Ne transgrediaris terminos, [Col. 1342B] quos posuerunt patres tui,« irreligiosum est, ut episcopus Eboracensis ultra pedem tendat novae praesumptionis quam Ecclesiae suae facultas erat et norma priscae consuetudinis. Caeterum episcopo Cantuariensi in debitum et aeternae ignominiae dedecus erit, si de privilegiis Ecclesiae suae quidquam diminuat, et unde juste ab antiquo illam investitam reperit, inertiae suae consensu diebus suis exspoliari permittit. »Malo, inquit beatus Gregorius, quaelibet adversa pati, quam Ecclesiam Petri temporibus meis degenerari.« Cum igitur Paulus dicat: »Omnis anima potestatibus sublimioribus subdita sit,« nihil indebitum ab episcopo Eboracensi episcopus Cantuariensis expostulat, nisi ut sibi canonicam subjectionis humilitatem debeat, quam antecessores ejus [Col. 1342C] antecessoribus suis debuisse fideliter constat. Unde beatus Gregorius: »Omnia, inquit, quae antiquitas statuit intemerata serventur.« Nempe nulli sapienti incognitum, cujus capitis membrum est, qui propriae vanitates subreptionis alterius Ecclesiae justitiam deterit; et cui testamento Christianae institutionis subjectus est, ei contra fas rectitudinis similis esse contendit; Apostoli nimirum sententia est: »Qui potestati resistit, Dei ordinationi resisti.«

Hoc est igitur, hoc est, serenissime Pater, quod tota conqueritur Ecclesia Cantuariensis, quia, sicut dictum est, in injuriam nostram pauculorum hominum nova grassatur importunitas. Et locus qui Ecclesiae nostrae hactenus beneficio aliquantulum habuit [Col. 1342D] statum religionis, in fine dierum justitiae nostrae detrahet audacia propriae adinventionis: et certe non immerito moti sumus, quia patriae, ut ita dicam, extremus angulus in Ecclesia Dei dissensionis intulit molestiam, et tam perpetuam Ecclesiae Cantuariensis aboleret eminentiam; quod si hucusque ignorat Eboraca, quid jam per quadringentos et eo amplius annos utilitatibus suis Cantuaria contulit, vel quid ipsa Cantuaria debuit, vixerit, ut assertionibus nostris credere velint; publicas et veteres gentis Anglorum historias relegant, tam Eboracensis quam Cantuariensis Ecclesiarum privilegia inquirant, nec veritati quos non habet angulos inducant. Quod si veterum Patrum institutis et litteris non credunt, nec verbis nostris credituri sunt. Miramur, [Col. 1343A] inquiunt, quibus institutis veterum gloriantur; praesertim cum beatus Gregorius, qui primus populis Anglorum Christianitatis officium procuravit, et Ecclesiarum nostrarum leges et consuetudines instituit, in Anglia duo pallia, duas sedes metropolitanas, Lundoniensem videlicet et Eboracensem, duos archiepiscopos ordinasse videatur, quibus post obitum Augustini hanc distinctionem imponit, ut qui fuerit ordinatus prior habeatur. Id sane, ut videatur, intendens ut non Cantuaria, sed Lundonia metropolis diceretur, et esset. Unde verum sapientibus liquet, quia alterius metropolis transmutatio alteri non translatae nec fuit, nec esse debuit priscae dignitatis ablatio. Sed Cantuariensis, in quam metropolis nec ante illud decretum, nec post translata [Col. 1343B] fuisse reperitur. Nil ergo nostra interest, quidquid inter Lundoniam et Eboracam distinguitur, tantum ab utraque Cantuariae canonica reverentia teneatur. Siquidem in ecclesiastica Historia gentis Anglorum, quam venerabilis Beda presbyter luculento et verissimo stylo describit, luce clarius est, quia praedicante Augustino et sociis ejus verbum Dei Cantuariorum populo, tam eorum rex quam idem populus, relicto gentilitatis ritu, unitati se sanctae Christi Ecclesiae credendo sociavere. Nec distulit rex, quin etiam ipsis doctoribus suis locum sedis eorum gradui congruum in Dorobernensi metropoli sua donaret, simul et necessarias in diversis speciebus possessiones conferret. Interea vir Domini Augustinus venit Arelas, et ibi juxta quod jussa sancti Patris Gregorii [Col. 1343C] acceperat, genti Anglorum ordinatur archiepiscopus; reversusque inde Britanniam, jam non Lundoniensis, sed Dorobernensis archiepiscopus, misit continuo Romam Laurentium presbyterum et Petrum monachum, qui beato pontifici Gregorio gentem Anglorum fidem Christi suscepisse, ac se episcopum non Lundoniae sed Doroberniae factum esse referrent, simul et de eis, quae necessariae videbantur quaestionibus ejus consulta flagitans: nec mora congrua questui responsa recepit, quae etiam Historiae suae Beda inserere commodum duxit. Porro sciendum quia tunc in Lundonia et finitima gente ejus, sicut idem historiogaphus memorat, necdum ad fidem conversa, principatum habebat, non ipse rex, sed quidam [Col. 1343D] nepos Aethelberti, regis Cantuariorum, quamvis sub potestate positus ejusdem Aethelberti. At vero Augustinus, testante Beda, ubi in regia civitate sedem episcopalem, ut praediximus, accepit, recuperavit in ea regio fultus adminiculo ecclesiam, quam inibi antiquo Romanorum fidelium opere factam fuisse didicererat, et eam in nomine sancti Salvatoris sacravit; atque ibidem sibi habitationem statuit, et cunctis successoribus suis. Revertentes igitur post haec, qui, sicut dictum est, Romam missi fuerant, retulerunt secum ad Augustinum illam famosissimam beati Patris Gregorii epistolam, in qua inter Lundoniensem saepe dictam distinxisse videtur. De cujus distinctionis intelligentia, ne quid dubium remaneret, Joannes levita Romanus, in Vita beati [Col. 1344A] Gregorii ad Joannem papam ita scribit, dicens: »Misit, inquit, beatus Gregorius Augustino pallium, jubens, ut sub metropoli sua Cantiae duodecim episcopos ordinaret, ad Lundoniam et Eboracam singulos episcopos mitteret, qui duodecim sub se nihilominus episcopos consecrantes, pallium ab apostolica sede perciperent, et post Augustini obitum ipse inter eos primus haberi debuisset, qui primus consecrare meruisset.« Juxta quam prudentis viri sententiam nequaquam successoribus Augustini beatus Gregorius debere subtrahi praesignavit, quidquid primatus, seu dignitatis illi, sicut ejusdem gentis apostolo, apostolicae sedis auctoritate concessit. Nam et ipsum ab illo usque in praesens investitura Cantuariensium episcoporum indesinenter [Col. 1344B] obtinuit. Denique in eadem beatus Gregorius ita: »Ad Eboracam, inquit, civitatem te volumus mittere, quem ipse judicaveris ordinandum, ita ut si eadem civitas cum finitimis locis verbum Dei receperit, ipse quoque duodecim episcopos ordinet, et metropolitani honore perfruatur.« At vero neque Augustinus, neque Laurentius, neque tertius ab Augustino Mellitus Dorobernensis archiepiscopus, aliquem ad Eboracam destinavit ordinandum episcopum. Quartus autem ab eo Justus Paulinum antistitem consecravit, et eum provinciae Eboracensi praedicatorem delegavit. De quo Justo scire velim, an eum Eboracensem erga se minoris fuisse dignitatis asseverent quam Augustinum fore decrevit, an ejusdem; qui fecit quod ille facere debuit; nec tamen [Col. 1344C] fortasse potuit. Ni fallor ejusdem prorsus, inquient, quia nihil impedit personarum diversitas, ubi idem facit eadem et voluntas et potestas; ita tamen ut successores Paulini itidem censerentur cum successoribus Justi, quales futuri esse decernuntur cum successoribus Augustini. Habuit igitur vel unum Augustinus successorem quem Ecclesia Eboracensis et habuit et habere debuit primatem. Sed enim Paulinus, gentem ad quam missus est, a gentilitatis errore convertit, et ab apostolica sede pallium suscipiens, in Eboraca cathedram episcopalem instituit, episcopum tunc in provincia neminem creavit. Ac deinde post haec defuncto Justo, Honorius pro eo Cantuariensis succedit episcopus. Turbatis [Col. 1344D] itaque rebus Northanhimbrorum, cum nil alicubi praesidii nisi in fuga esse videret, Paulinus rediit ad matrem suam Cantuariensem Ecclesiam, atque ab Honorio archiepiscopo multum honorifice susceptus est.

Quo in tempore Roffensis Ecclesia, quae non Cantuariae tantum magisterio, verum etiam temporali dominio hucusque serviebat, pastorem minime habebat, ac per hoc curam ipsius praefatus Paulinus invitatione et praecepto Honorii archiepiscopi suscepit ac tenuit, usquedum et ipse suo tempore ad coelestia regna cum gloriosi fructu laboris ascendit. In qua Ecclesia moriens, pallium quoque, quod a Romano papa acceperat, reliquit; quo circa simplicium auribus planum est, quia in omni primatu sui [Col. 1345A] similem alterum non habuit Augustinus successorem nisi forte Eboracenses dicant Paulinum suum interim non subjectum, quandiu suus, subjectum vero, quia Roffensis postmodum erat episcopus. Sane quidquid egit, subjectionis praetendit judicium, et quod recepit, ecclesiae Cantuariensis insigne erat beneficium. Denique in tota illa historia venerabilis Bedae presbyteri certum est Eboracam nec fidei, nec religionis ullam habuisse constantiam, nisi beneficio et gratia Cantuariensis Ecclesiae. Quippe quae, usque ad haec Northmannorum tempora, vix unquam clericos vel monachos instituit, nec in provincia sua aliquem episcopum procreavit, neque ipsa suis etiam pontificibus sepulturam procuravit. Interea post decessionem Paulini provincia Northanhimbrorum religione fluctuabat [Col. 1345B] et fide; quocirca rogatu Deo dilecti regis Oswaldi, Scotorum episcopi, beatae memoriae Aidanum consecratum antistitem in Angliam transmiserunt, qui primus in Lindisfarnensi insula sedem episcopalem accepit, tempore vero sequenti, mutatis rebus, qui tunc episcopus Lindisfarnensis, nunc dicitur et est Dunelmensis. Post quem itidem Scoti usque ad quatuor viritim episcopos ad eamdem insulam direxerunt, de quibus Scotis praetereundum non est, quia, juxta decretum beati Patris Gregorii, suffraganei erant Cantuariensis archiepiscopi. In illa namque saepe dicta epistola postquam de distinctione Lundoniensis et Eboracensis episcopi, unde movetur tanta contentio, satis actum est, beatus Gregorius ad Augustinum ita subjungit, [Col. 1345C] dicens: »Tua vero fraternitas non solum eos episcopos quos ordinaverit, neque hos tantummodo qui per Eboracae episcopum fuerint ordinati, sed etiam omnes Britanniae sacerdotes habeat Deo Domino nostro Jesu Christo auctore subjectos.« Et idem in responsionibus ad eumdem ita: »In Galliarum episcopis nullam tibi auctoritatem tribuimus, Britanniarum vero omnes episcopos tuae fraternitati committimus, ut indocti doceantur, infirmi persuasione roborentur, perversi auctoritate corrigantur, Britannias siquidem pluraliter appellat, propter diversas ejusdem insulae provincias et linguarum divisiones. Beda namque cum Britanniae qualitatem describeret: Haec, inquit, insula in praesenti juxta [Col. 1345D] numerum librorum, quibus lex divina scripta est, quinque gentium linguis unam eamdemque summae veritatis et verae sublimitatis scientiam scrutatur et confitetur, Anglorum videlicet Britonum, Scotorum, Pictorum et Latinorum quae meditatione Scripturarum caeteris omnibus est facta communis.« Idem in tertio ejusdem Historiae libro: »Denique, inquit, omnes nationes et provincias Britanniae quae in quatuor linguas, id est Britonum, Pictorum, Scotorum, et Anglorum divisae sunt, in ditionem Oswaldus accepit.« Et saepenumero idem in eodem volumine distinguit inter Scotos, qui Britanniam, et illos qui incolunt Hiberniam. Episcopos igitur Scotiae beatus Gregorius suffraganeos deputavit Cantuariensis Ecclesiae; illos sane duntaxat illa [Col. 1346A] apostolicae sedis auctoritate decernens, qui ante beati Augustini adventum in Angliam ab olim conversis Britonibus et Scotis instituebantur antistites, de quibus, ut ibi legitur, »plurimos Augustinus in exordio episcopatus sui convocavit ad colloquium suum, fraterna admonitione suadens, ut pace catholica secum habita, communem evangelizandi gentibus pro Domino laborem susciperent: qui cum longa disputatione habita Augustino et sociis ejus assensum praebere noluissent, tandem utriusque partis concordia caecus adducitur in medium cujus illuminatione conjectum est vera esse quaecunque Augustinus astruebat. Attamen illi nil horum, quae astruebantur, se facturos, neque illum pro archiepiscopo habituros esse respondebant, unde factum [Col. 1346B] est, ut minitante et praedicente Augustino, suae postmodum cum suis gravissimam paterentur censuram perversitatis, quia utiliter noluerunt obedire allegationibus veritatis.« Et de Laurentio successore Augustini Beda ita subsequitur dicens: »Denique, inquit, non solum novae, quae de Anglis erat collecta, Ecclesiae curam gerebat, sed et veterum Britanniae incolarum, necnon et Scotorum, qui Hiberniam insulam Britanniae proximam incolunt, populis pastoralem impendere sollicitudinem curabat.« Quam videlicet pastoralis curae sollicitudinem nunquam postea Cantuariensis Ecclesiae tam universae Britanniae quam hiberniae beneficio simul et primatu impendere cessavit, nisi modo quando a novis et omnium veterum acutissimis Eboracensis Ecclesiae [Col. 1346C] doctoribus omnia in aliud et melius corriguntur. Porro defuncto Honorio Deusdedit sextus in episcopatu Ecclesiae Dorobernensis accipitur; cujus in tempore vir quidam, Ceadda nomine, magnae et religiosae simplicitatis in episcopatum Ecclesiae Eboracensis eligitur. Cumque Doroberniam consecrandus advenerit, Deusdedit archiepiscopum jam migrasse de saeculo reperit; quapropter ad quemdam illius suffraganeum, qui solus in tota Britannia orthodoxus remanserat, divertit, et ab eo consecratus Eboracum rediit. Interea quoque vacante Dorobernia quidam Wilfridus a rege Northanhimbrorum electus, Galliam mittitur, et consecratus Angliam revertitur. Igitur tam rex Cantuariorum, [Col. 1346D] quam rex Nothanhimbrorum, licet ipse duos jam episcopos in provincia sua consecrari obtinuisset, Britanniam tamen totam a nuper accepta Christiana religione vacillare timentes, quia Cantuaria archiepiscopum non haberet, pari consensu, electum quemdam presbyterum, nomine Wighardum, ad apostolicam sedem consecrandum direxerunt. Qui apud Vitalianum papam optime susceptus, superveniente pestilentia ibidem obiit peregrinus. Quo defuncto, quidam magnae virtutis monachus, Theodorus nomine, Tharso Ciliciae natus, tam lingua Graeca quam Latina praeditus, tam saecularis philosophiae quam ecclesiasticae sapientiae gratia refertus, ab ipso papa eligitur, consecratur, et comitante eum Adriano abbate, atque viro sapientissimo, [Col. 1347A] non solum Doroberniae, sed sicut Beda saepenumero memorat, totius Britanniae archiepiscopus destinatur. Cujus laudis vitae, et primae dignitatis praeconium saepedictus historiographus eleganter exprimit dicens: »Ut enim, inquit, breviter dicam tantum profectus spiritalis tempore praesulatus illius Anglorum Ecclesiae, quantum nunquam ante potuere coeperunt. Neque unquam prorsus ex quo Britanniam petierunt Angli, feliciora fuerunt tempora, dum et fortissimos Christianosque habentes reges, cunctis barbaris nationibus essent terrori et omnium vota ad nuper audita coelestis regni gaudia penderent, et quicunque lectionibus sacris cuperent erudiri, haberent in promptu magistros, qui docerent.« Pervenit igitur Theodorus ad Ecclesiam [Col. 1347B] suam, non aliunde sed a sede apostolica directus, comitante Andriano, sicut Beda refert, qui cooperator existens, diligenter attenderet, ne quid ille contrarium veritati, fidei et Ecclesiae, Graecorum more, in Ecclesiam cui praeest, introduceret. Moxque peragrata insula tota quaquaversum Anglorum gentes morabantur, nam et libentissime ab omnibus suscipiebatur et audiebatur, rectum vivendi ordinem tam clero quam populo disseminabat, quaeque erant mutanda mutabat, quae corrigenda corrigebat, cujus primatu et doctrina tam Ecclesiae status, quam episcoporum numerus proficiebat. Isque erat primus in archiepiscopis Doroberniae, sicut Beda eisdem verbis testatur, cui omnis Anglorum Ecclesia manus dare consentiret.

[Col. 1347C] Ubi tunc Eboracensium haec nova et admirabilis industria, quae jam in novissimis diebus male molitur eripere, quod jam Ecclesia Cantuariensis per quadringentos et eo amplius annos inviolate meruit possidere. Nec historia docet, nec memoria tenet, quando per tam diuturnum spatium primatu suo Ecclesia Cantuariensis exuta fuisse dicatur, nisi modo quando Eboracensium novitas in nostram injuriam vehementer et prospere elevatur, vel beati Gregorii, vel sacrorum canonum auctoritate didicimus quia quidquid altera Ecclesia saltem per triginta vel per quadraginta annos illibate meruit obtinere, alterius postmodum Ecclesiae improbitate non debeat amittere. Nobis autem omnium miserrimis [Col. 1347D] nec quadringentorum annorum poterit quidquam diuturnitas subvenire. Fatendum plane est quia, juxta prophetam, pertransierunt multi, et novorum Eboracensium multiplex est scientia. Si voluerint, fateantur et acclament quia illorum sumus, quia Ecclesia Cantuariensis illorum mancipatur servitio, sit eis pro ratione, et voluntas, et praesumptio; vel dicant, quo tempore, quo auctore Ecclesia Eboracensis hanc manus dationem excussit, quia post beatum Theodorum usque modo, Ecclesia Cantuariensis merito beneficium et primatum obtinere promeruit. Caeterum interim videamus quid, Beda referente, beatus Theodorus circa Eboracum et ejus provinciam egerit, quid Christianae religionis, quid fidei, quid ecclesiasticae et canonicae institutionis [Col. 1348A] ibidem operatus fuerit; nisi forte cassare velint quidquid ille ordinavit, quia, illis absentibus, imo necdum existentibus, quidquam ordinare praesumpsit. Igitur Theodorus audiens quod Ceadda Eboracensis episcopus assistentibus non catholicis episcopis fuerit ordinatus, deposuit eum. Sed quia vir vitae venerabilis et mirae religionis erat, aliquanto tempore post canonice reconciliatum praefecit eum in provincia Dorobernensi Ecclesiae, quae modo Cicestrensis appellatur, administrante Eboracae civitatis episcopium praedicto viro venerabili Wilfrido, qui non solum Eboracensis, sed etiam omnium Northanhimbrorum episcopus erat. Cum autem idem Wilfridus emergentibus causis ab episcopatu, Egfrido rege cogente, per auctoritatem Theodori pulsus [Col. 1348B] fuisset, ipse Theodorus nolens provinciam Northanhimbrorum episcoporum solatio carere, duos episcopos ordinavit, et unum Eboracensi, alterum Lindifarnensi Ecclesiae praefecit; quibus etiam opportuno tempore post in eadem provincia locis opportunis alios tres addidit, et eorum aliis decedentibus, alios, quos volebat, subrogavit. Quanta ibi bona Theodorus fecerit, quoties consilia congregaverit, quot monasteria per discipulos suos instituerit, in ecclesiastica Anglorum historia luce clarius est videre. Occiso autem rege Egfrido, ipse Theodorus praefatum Wilfridum a Cicestrensi pontificatu, quem ipse Wilfridus in Selesei conversa per se ad fidem Christi tota Australium Saxonum provincia primus instituit abstractum, Eboracae et toti provinciae [Col. 1348C] Northanhimbrorum episcopum restituit, remotis his quos jam olim eo repulso ipsemet eidem provinciae, ut diximus, instituerat. Translato autem ad coelestia Theodoro, successor ejus Birthwoldus, Cantuariensis archiepiscopus, coacto generali concilio in parochia Eboracensi saepe nominatum Wilfridum propter cujusdam contra Ecclesiam Cantuariensem factam inobedientiae culpam, loco pontificatuque submovit, et postmodum monitus a Romano pontifice Joanne, suis omnibus eum revestivit; sicque in pace quatuor annis supervixit, quinto ad Dominum transiit: juxta quod ei a Roma remeanti, et apud Meldum Galliae urbem infirmanti sanctus Michael archangelus repromisit. Nulli ergo sapienti [Col. 1348D] dubium, tam Theodorum quam ejus successorem in Eboraco et ejus provincia primatum habuisse, qui toties in eisdem locis episcopos instituerunt et restituerunt, et quibus omnes, ut Beda testatur, manus dare consenserunt.

Hucusque gentis nostrae fidem et Ecclesiae primitias et antiquam seriem, venerabilis Beda commemorat. Verum Eboracenses velut ex aliqua paritate sibi non mediocriter arrogare videntur, quia videlicet Honorius papa inter Cantuariensem et Eboracensem episcopum ita convenire judicat, ut cum eorum alter ex hac vita transierit, qui superest alterum in loco defuncti debeat ordinare. Et quidem id ita constat hucusque fuisse servatum, quatenus videlicet quandocunque episcopus Eboracensis [Col. 1349A] a Cantuariensi consecrandus erat, ubicunque juberet Cantuariensis Eboracensis consecrandus adiret; vel quandocunque Cantuariensis ab Eboracensi consecrandus erat, illuc consecraturus adveniret ubi Cantuariensis juberet. Non est igitur acclamanda parilitatis aequalitas, ubi tempore, primatu, cura et beneficio totum jure vindicat alterius et facultas et investiturae illibata diuturnitas. Et ni fallor, nec historia, nec memoria tenent Eboracenses quod omnibus his contradicere valeant. Unde Christianis auribus satis liquet, cujus temeritatis audacia est matri filiam velle rebellare, cujus semper ministerio religionis suae lac sumpsit et gratiam. Superbe igitur Eboracensis Cantuariensi subtrahere nititur, quod tanto merito priscae subjectionis [Col. 1349B] debeatur. »Grave nimis est, inquit beatus Gregorius, contra veterem usum sacerdotes sibi quidquam arripere. Religio Christianae veritatis est, malle ubi decet humiliter subjici, quam superbe majoribus ubi non decet aequari.« Fuit, inquiunt, ista subjectio quandiu Ecclesia Eboracensis fuit sine pallio. Revera, inquam, sicut in veteribus chronicis Anglorum invenitur, centum viginti quinque annis sine pallio perduravit. Non igitur temere debet praetermitti, quod tanto tempore potuit obtineri. Et si adeo meruit Ecclesia Eboracensis per Cantuariensem enutriri, non sit tunc ingrata beneficio, sed eo magis humilis et obnoxia matris solatio. Pullorum crudelitas notari solet, qui post incrementum aetatis, intendunt jugulo matris. Et Dominus [Col. 1349C] per prophetam: »Filios, inquit, enutrivi et exaltavi, ipsi autem spreverunt me.« Porro si restituto pallio aliquatenus meruit crescere, non tamen adeo, ut per se valeat existere. Quomodo namque metropolitanus, vel archiepiscopus jure vocatur, cui nulla episcoporum provincia suffragatur. Habet, inquiunt, Lindisfarnensem, qui et Dunelmensem; habet Glasguensem. Excepto, inquam, interim hoc Northmannorum tempore, fatemur plane, quia tempore priori nunquam Eboracensis archiepiscopus aut Lindisfarnensem suffraganeum habuit, aut Glasguensem. Sane dicant Eboracenses, quem unquam archiepiscopus Eboracensis episcopum instituit? quem unquam in provincia sua consecravit? Imo, si pace illorum dici [Col. 1349D] potest, Ripensem et Hagustaldensem, quos Ecclesia Cantuariensis instituit, Ecclesia Eboracensis per terrenae potestatis subreptionem destituit. At vero Glasguensi breviter intimandum, quod est antiquorum Britonum episcopus, quos beatus pater Gregorius singulatim episcopo Cantuariensi subjectos fore decrevit. Cujus videlicet Ecclesiae episcopus, sicut a majoribus natu illorum traditur, usque ad haec Northmannorum tempora vel ab episcopo Scotorum, vel Gualensium Britonum consecrari solebat. Caeterum de Lindisfarnensi a quibus institui vel consecrari solebat, luce clarius supra ostensum est, sed de institutis antiquorum quid interim Eboracensibus sua interest providere. Invadant [Col. 1350A] securi et dicant: Alii laboraverunt, nos autem in labores eorum introeamus. Lapidatus est Naboth, nullo impedienti, possideamus vineam ejus. Esto tamen; habeat duos Eboracensis suffraganeos episcopos; quibus vel eorum altero defunctis qualiter alios canonice solus restituat, perspicuum non est: nisi forte cum voluerit uti libuerit, vel archiepiscopum Cantuariensem, vel ejus provinciales accersiri jubeat, quibus dicto citius adventantibus, suos Eboracensis instituat. Decernit, inquiunt, beatus Gregorius, ut episcopus Eboracensis duodecim episcopos ordinare debeat, qui suae postmodum subjaceant ditioni. Habeat, inquam, dominus Eboracensis vel duodecim vel tredecim, vel quot ipse creavit episcopos, et consecravit. Illos saltem Cantuariensi [Col. 1350B] benigne dimittat, quos Cantuariensis instituit, et diu sine calumniarum retractatione obtinuit. Quid enim, inquiunt, restituto pallio, neminem archiepiscopus Eboracensis suffraganeum habuit? Si habuit, inquam, ostendant, vel per veritatis historiam, vel per testimoniorum memoriam usque ad haec Northmannorum tempora alicujus episcopi suam investituram. Denique Alcuinus, qui et Albinus, sanctissimus et antiquus Caroli imperatoris magister, ad Adelardum archiepiscopum Cantuariensem, scribens, inter caetera sic dicit: »Ecclesiastica dignitas ubique exaltetur, sanctaque sedes, quae prima fuit in fide, prima sit in sanctitate et honore. Quae quidem partim discissa est non rationabili, ut videtur, consideratione, sed quadam potestatis cupiditate. [Col. 1350C] Quod si fieri posset ut pacifice adunetur, et scissio resarciatur, bonum videtur hoc fieri cum consilio omnium sacerdotum Christi; ita ut tunc ille pallio diebus suis non exuatur, licet ordinatio episcoporum ad sanctam et primam sedem recurrat.« Testatur etiam Alcuinus in eadem epistola, quia per invasores regni haec Ecclesiae discissio, et praedicta pallii restitutio provenit. Nam et Leo papa, quo invasore id usurpatum est, insinuat scribens ad Coenwlfum regem Merciorum, qui sunt populi Anglorum: »De epistola, inquit, quam Aethelardus reverendissimus et sanctissimus nobis emisit, quemadmodum poposcit vestra excellentia, sicut decebat, sanctitati ejus enucleatius reddidimus responsum, quia nos de clerico illo apostata, qui ascenderat in regnum, [Col. 1350D] similem deputantes Juliano, depravato, et anathematizantes abjecimus, quatenus eum a nequissimo expellamus regno, et de salute animae illius procuremus. Nam pro hujusmodi valde laudavimus fratrem nostrum praefatum archiepiscopum, quia pro fide orthodoxa animam suam posuit.« Ecce antiquo et hactenus illibato more Roma Cantuariam pro defensione fidei orthodoxae beatificat, invasorem regni et apostatam notat, quo auctore contra Ecclesiae Cantuariensis debitam honestatem, alter, qui non debebat palliatur. Ecce alterius et longinqui imperii magister jam per saeculum usitato nomine primam sedem appellat, et manente pallio, ordinationem episcoporum ad primam sedem recurrere debere judicat, [Col. 1351A] quam in fine saeculorum contra veterem et illibatum usum, nova temeritate Ecclesia Eboracensis exhaeredare festinat.

O mira et inaudita perversitas! si plus valeat usurpatae temeritatis audacia, quam diuturnae et inconcussae veritatis fida memoriae. Nec mos, nec noviter introducta consuetudo fuit Ecclesiae nostrae, contra antiqua statuta nova vel usitata praesumere; sicut ex veterum historiarum auctoritate didicimus, credimus propter quod et loquimur. Haec fuit toto Anglorum tempore Ecclesiae Cantuariensis prima excellentia, o beatissime et unice colende Pater! Caeterum toto hoc Northmannorum tempore qualibet inter Cantuarienses et Eboracenses convenerit, praesens et viva memoria declarabit. Si quidem [Col. 1351B] a Northmannis Anglia debellata, et sicut ante dictum est, Stigando deposito, cum vacaret Ecclesia Cantuariensis, electus est in archiepiscopum Lanfrancus, abbas Cadomensis, vir reverendissimus, et omnis tam divinae quam saecularis philosophiae peritissimus, et totius Latinitatis magister doctissimus. Qui consecratus in sede propria a suis, invitavit electum Eboracensem, virum honestae castitatis et bene litteratum, Thomam nomine, quatenus ad primam sedem Cantuariensem consecrandus adveniret. Venit, et profiteri monitus distulit. Tandem post haec professus consecratus est. Interea Romam ambo veniunt, et apud Alexandrum papam de palliis morem gerunt. Fortassis arrogantiae videratur edicere, quanta tunc reverentia Lanfranco [Col. 1351C] apud sedem apostolicam assurgitur, vel quanta subjectione Lanfrancus omnibus diebus suis apostolicae majestatis imperium prosequitur. Acceptis itaque palliis, Thomas de appetita et accepta professione coram papa calumniam movet, et Lanfrancus pro loco et tempore Ecclesiae suae privilegia exhibet. At vero domnus papa bona deliberatione praecepit, quatenus uterque revertatur ad propria, et collectis in unum majoribus natu, tam episcopis quam nobilibus Britanniae, illorum memoria et veterum historiarum testimonio tanta discissio terminetur. Igitur peractis his, nihil aliud definiri potuit, quam quod Ecclesiarum prisca consuetudo, sicut praefati sumus, et tenuit et instituit. Quo circa Thomas sibi hactenus incognitam rerum veritatem [Col. 1351D] edoctus, et humiliter veniam petens, Lanfranco et primae sedi reconciliatur.

Eo sane reconciliationis tempore quaecunque in posterum suboriri poterat altercationis occasio, removetur, et tunc primum Eboracensium metropolitanus Ecclesiae Lindisfornensis episcopus, Lanfranco concedente, suffraganeus adhibetur. Ita duntaxat, quatenus in posterum de facienda professione scrupulositas nulla remaneret, et Cantuariae prima fides in sui primatus honore pristino perduraret. Unde et Alexander papa inter alia quae Lanfranco mittebat, ita scribit: »Accepimus, inquit, a quibusdam venientibus de vestris partibus ad limina sanctorum apostolorum Petri et Pauli, quod quidam clerici [Col. 1352A] associato sibi terrenae potestatis, laicorum videlicet, consilio, diabolico spiritu repleti, moliuntur de Ecclesia Sancti Salvatoris in Dorobernia, quae est metropolis totius Britanniae, monachos expellere, et clericos inibi statuere. Igitur Thomas Eboracensis tres viritim sibi succedentibus episcopos, quorum unus hodieque superest, in Lindisfornensi Ecclesia consecravit. Nec tamen in urbe sua, quippe solus non poterat, sed ubi Ecclesia Cantuariensis in provincia sua concedebat, et episcoporum suorum solatia exhibebat.

Post haec Lanfrancus in senectute bona defungitur, et in locum ejus beatae memoriae Anselmus, Beccensis abbas eligitur, cujus vitam et miraculis gloriosam spiritalis et incomparabilis sapientiae [Col. 1352B] quidam divinus splendor illuminavit. Hunc Thomas Eboracensis in Dorobernia metropoli sua ordinaturus et venit, et totius Britanniae primatem consecravit; qui cujus obedientiae et humilitatis et fidei erga sedem apostolicam fuerit, testantur persecutiones, exsilia et pericula, quae, sicut pene totus mundus agnovit, pro libertate Romanae Ecclesiae patiente sustinuit. Quem quidem cum Willielmus Junior, rex Anglorum crudelissimus, ad abnegandum Urbanum papam illum coegisset solus pene cum Ecclesia sua in tota Anglia Romani nominis splendorem non foedavit. Quapropter inter alia quae passus est, etiam ille dominus Thomas Eboracensis nec Deum timens, nec Romanae majestatis fidem reverens, Christiano et sancto viro jussu quidem [Col. 1352C] praedicti regis nefando ore fraternitatem abnegavit. Quo tandem defuncto, in locum ejus quidam Gerardus succedit, de cujus lectione, vita, moribus, et miserrimo obitu melius est silere, quam quidquam, quod Christianae pietatis aures offendat, enarrare. Interea sedes apostolica de investituris ecclesiarum cum rege Anglorum constanter actitabat. Unde et bonae memoriae Paschalis papa scribens ad Anselmum archiepiscopum, cum provida deliberatione non debere per manus laicorum investituras Ecclesiarum dari decrevisset, postea sic infert: »Haec ita doceas, inquit, sicut tuo scis primatui expedire, quem profecto fraternitati tuae ita plenum et integrum confirmamus, sicut a tuis constat praedecessoribus [Col. 1352D] fuisse possessum.« De cujus primatus confirmatione item Paschalis Anselmo sic: »Quondam, inquit, in litteris ab apostolica sede tibi directis, Cantuariensis Ecclesiae primatum ita tibi plenum concessimus, sicut a tuis constat praedecessoribus fuisse possessum. Nunc autem petitionibus tuis annuentes, tam tibi quam tuis legitimis successoribus eumdem primatum, et quidquid dignitatis seu potestatis, eidem sanctae Cantuariensi seu Dorobernensi Ecclesiae pertinere cognoscitur, litteris praesentibus confirmamus.« Porro Gerardus accepto pallio de Roma Britanniam veniens, contra decretum domni papae, pro voluntate regis graviter mentitus est. In ea namque fide, qua vivere episcopus debet, juravit, quia contra decretum suum dominus [Col. 1353A] papa regi Anglorum investituras ecclesiarum concessisset. Qua de re epistolae vel Anselmi ad Paschalem, vel Paschalis ad Anselmum habentur. Haec et alia his similia Gerardus Eboracensis contra Romanam Ecclesiam attentare praesumebat, dum Anselmus Cantuariensis pro illa persecutiones et exsilia libenter pati non formidabat. Vae peccatis meis quibus ad malum imputatur, quidquid praedecessores mei optime meruerunt, et domnus Thurstanus Eboracensis sola nostrae partis injuria redimit, quidquid praedecessores ejus male gesserunt. Vel si illi imputari non debet praedecessorum suorum culpa, mihi prodesse non debebit praedecessorum meorum virtus et justitia. Quia etsi peccata Radulphi tanta sunt ut pati talia debeat, Augustini, Theodori, [Col. 1353B] Lanfranci et Anselmi peccata nulla sunt, ut novissimis temporibus pati ista mereantur.

Porro Gerardus cum Anselmo de facienda professione data fide jurasset, fallaci tamen ut erat animo, profiteri distulit. Quippe se interim erga regem in via sua prosperari, et dominum Anselmum in via Dei et fide sedis apostolicae cernebat injuriis et odiis hominum affligi. Tunc Gerardo bonae memoriae Paschalis ita scribit: »Quanquam, inquit, prave adversus nos, imo contra matrem tuam sanctam Romanam Ecclesiam te non ignoremus egisse, praesentibus tamen litteris tibi mandamus ut professionem tuam venerabili fratri nostro Anselmo, Cantuariensi episcopo, facere non negligas. Audivimus enim quondam praedecessorem tuum ex hac [Col. 1353C] eadem re contentionem movisse, et cum in praesentia domni Alexandri secundi papae ventilata esset, ex praecepto ejus definitione habita, post varias quaestiones Lanfranco praedecessori suo et successoribus suis eamdem professionem fecisse. Unde et nos quod tunc temporis definitum est, volumus auctore Deo, firmum illibatumque servari.« Interea Gerardus Eboracensis miserrima et subita morte defungitur, et in locum ejus vir valde castus et bene litteratus Thomas junior subrogatur. Qui non longe posthaec, defuncto in pace Christianissimo viro Anselmo archiepiscopo, professus, sanctae et primae Ecclesiae Cantuariensi consecratus est in Lundonia ab ejus urbis episcopo. Is itaque quemdam [Col. 1353D] Britonem Glasguensi Ecclesiae ordinavit episcopum, quae jam pene praeter memoriam non habuerat episcopi solatium. De quo episcopum sciendum, quia, sicut praedictum est, si antiquorum Britonum episcopus est, secundum beati Patris Gregorii decreta Cantuariensis Ecclesiae suffraganeus est. Quod si forte propter provinciarum viciniam, licet mutato et loco et populo, idem Pictorum episcopus debet putari, nihilominus Ecclesiae Cantuariensi suffragatur, utpote institutus et creatus a Theodoro archiepiscopo, sicut Beda testatur. Verumtamen sicut in Gestis sanctorum virorum, Columbae videlicet, presbyteri et abbatis, qui, Beda referente, ante adventum beati Augustini in Britannia primus Scotorum et Pictorum populis Christum [Col. 1354A] praedicavit, et venerabilis Cantugerni episcopi, qui primus Glasguensi Ecclesiae praefuit invenitur, non iste est Candidae Casae episcopus, quem Theodorus instituit, sed unus de illis antiquis Brittaniarum episcopis fuit, quos, sicut saepe dictum est, singulatim beatus Gregorius Ecclesiae Cantuariensi subjugavit. Haec est igitur Cantuariensis et Eboracensis Ecclesiarum priscae consuetudinis institutio quam non momentaneo et novo ritu, sed per quadringentos et eo amplius annos illibato more sanctorum Patrum acceptavit, et facultas et Christianae simplicitatis cauta dispensatio, o beatissime papa, et unice colende pater. Hoc est, hoc est, quod requirit Ecclesia Cantuariensis, quod non extorquetur impetu superbiae, sed debetur officio Christianitatis [Col. 1354B] et obedientiae. Equidem justitiae fas est, non culpa vehementiae, sacerdotes non segniter vindicare, quidquid Ecclesiae suae postulat et usus libertatis et privilegium gratiae. Unde et Augustinus ad Simplicianum libro primo: »Quis non videat, inquit, iniquitatis neminem argui posse, qui quod sibi debetur exegerit, nec eum certe, qui quod ei debetur donare noluerit.« Et quis, inquam, ore sobrio dominum Eboracensem reprehendat, quasi accepta calamitatis et contumeliae, si primae sedi et sanctae Cantuariensi Ecclesiae solvere velit, quidquid olim dignum fuisse deprehenditur, et diuturnitate consuetudinis et merito justitiae. Unde et concilio Toletano undecimo capitulo, »Unusquisque qui ad gradus ecclesiasticos est accessurus, non ante honoris [Col. 1354C] consecrationem accipiat, quam placiti sui innodationem promittat.« Et certe Radulphus peccator non merito arguendus est alicujus infamiae, quippe qui Christianae fidei vinculo detinetur, quatenus Ecclesiae suae, cujus licet indigne suscepit regimina, non debeat excellentiam libertatis subvertere, quam tanto tempore tot praedecessores ejus sanctissimi et sapientissimi viri voluerunt et potuerunt obtinere. Solent enim Romani pontifices de observandis indeclinabiliter decretis antecessorum suorum ante consecrationem suam profiteri, et mihi quisquam audeat imponere, quatenus Ecclesiae meae privilegia debeam evacuare. Quod si forte alicujus occasionis articulo tantum nefas praesumam [Col. 1354D] attingere, certum est, quod spiritalis reus ero adulterii, quia primam fidem irritam feci. Hinc profecto beatus Gregorius scribit ita: »Grave nimis, inquit, et contra sacerdotale constat esse propositum, velle cujusquam Ecclesiae privilegia olim indulta confundere.« Quod autem nec ipsi summo pontifici liceat sanctorum Patrum traditionibus contraire, Zosimus papa sic testatur: »Contra statuta, inquit, Patrum aliquid concedere aut mutare, nec hujus quidem sedis potest auctoritas.«

Viderit apostolicae sedis summa prudentia, quanta benevolentia veritatis digni sunt, quorum astutia et delatione vestra adversum nos ingratitudo convaluit, quatenus de consecratione domini mei Eboracensis episcopi dignaretur incipere, quod [Col. 1355A] nemo per tot tempora praedecessorum vestrorum consuevit, vel saltem inchoavit. Et avertat Deus ne majestati vestrae subrepat illorum invidia, qui malevole dicunt Cantuariam contra nos transgredi, quia juxta paternarum institutionum terminos juste exigit legitimam subjectionem Eboracensis episcopi. Errant, inquam, quia hoc Cantuaria meruit, hoc, salva benevolentia Romanae sedis excellentiae, non contra Petrum, sed cum Petro et sub Petro multis millibus dierum tenuit, hoc priscae consuetudinis investitura, et antiquitatis veneranda majestas instituit. Et ut interim beati Gregorii utamur verbis: »Quia cunctis liquet unde Britanniarum regionibus fides sancta prodierit, cum priscam consuetudinem sedis apostolicae Ecclesiae Cantuariensis humilitas [Col. 1355B] repetit, quid aliud quam bona soboles ad sinum matris recurrit?« Ravennas olim episcopus, in tempore beati Gregorii de usu pallii in solemnibus litaniis Ecclesiae suae priscam consuetudinem solo testium juramento comprobavit; nobis nec veritatis historia, nec apostolicae sedis data privilegia, nec tantae diuturnitatis investitura prodesse sufficiet. »Admonitus, inquiunt, ad dominum papam cum prope esset venire noluisti.« Venire, inquam, nolui, quia non potui. Novit Deus, qui me voluntate sua corripuit, quia passionis meae molestia tantae majestatis tumultum, et terrorem sustinere non potuit. Denique infirmitas non habet legem. Quantumcunque igitur velit, lapidabit me domini mei Eboracensis episcopi et suorum violentia, certe non dabo [Col. 1355C] vineam meam, nec vendam haereditatem patrum meorum. Habeamus, inquiunt, veritatis et opportunitatis indicium, facile est ostendere, quod nihil debemus Cantuariae, nisi quod omnis Ecclesia omni Ecclesiae.

Totam illorum, inquam, de qua gloriantur facilitatem, superius exposuimus, o serenissime domine et reverendissime Pater! Quae tamen illorum facultas quantacunque sit, hic jure ventilanda esset, ubi antiquitatis historiae, ubi veterum chronica habentur, provinciae et provinciarum singula loca dignosci et praesens testium memoria potest adhiberi. Et quidem in saecularibus judiciis solent minores potestates cum suis inferioribus quaecunque inter se [Col. 1355D] discrepare videntur, in curia tractare, nec antea majoris potestatis curiae praesentari quam justitiae veritatem in sua deprehendantur violasse. Nec judicatur ibi debere quemquam subire judicium, donec investiatur, unde sine judicio passus est spoliari. Qua in re nec sacri canones dissentire videntur, qui etiam ad veritatis definitionem triginta vel quadraginta annorum investituram in rebus ecclesiasticis satis esse testantur. Et quid de hominibus jactare conamur, cum inter Deum et Ecclesiarum potestates, ista sit habitudo, ut quidquid earum judicio in curia religionis ecclesiasticae fuerit solutum, in coelo solutum credatur, et quod hic fuerit ligatum, ibi etiam ligatum teneatur?

Nihil ergo indignum excellentiae vestrae, si Ecclesia [Col. 1356A] Cantuariensis, quae, sicut notum est, de pietate apostolicae sedis fidei primordia lucra virtutis, et religionis accepit incrementa; in Christiana fide mereatur intra curiam provinciae suae obtinere, quod tanto tempore praedecessorum vestrorum legitima voluntate potuit habuisse. Neque dominus Eboracensis pace vestra indignetur reddere sanctae Cantuariensi Ecclesiae, quod ab antecessoribus suis redditum est, humiliter intendens, et in mente cum propheta ita revolvens: Neque melior sum quam patres mei. Memineritque sapienter quia disceruit Christus reges super columbam, et maledictus qui facit opus Dei fraudulenter. Sapiatque quorum caput est, qui dixit in corde suo, Ascendam super altitudinem nubium, et similis ero Altissimo. Nullius [Col. 1356B] rem concupiscimus aut invadimus; terminos quos posuerunt patres nostri juste vindicamus. Manus dationem, subjectionem, et professionem Eboracensis Ecclesiae semper Ecclesia Cantuariensis obtinuit; idem requirimus, quia ita investitam reperimus. Quocirca viderit sanctae sedis apostolicae summa justitia si spoliari debet per subreptionem unius hominis, quod potuit haberi per spatium tanti temporis. Mementote, quod pace vestra dixerim, quid Apostolus dicat: Patres, inquit, nolite provocare ad iracundiam filios vestros. Et propter Deum providete, ne super vos obvenerit, quod ipsa veritas clamat: Tradentur filii a parentibus. Neque vero quisquam sapiens et benevolus justum esse fateatur, ut quoties ab aliquo juris nostri suffraganeo provocamur, [Col. 1356C] toties Romanae majestatis curiam adeamus. Denique sanctitatis et justitiae vestrae celsitudinem appellamus, quatenus Ecclesiae nostrae terminos, quos posuerunt patres vestri, firmos et integros observetis, quatenus more suo Ecclesia Cantuariensis totius bonae voluntatis vestrae sequatur imperium et optimum principatum. Quod si vobis utile nec onerosum videtur, potestis et debetis de cardinalibus vestris, et de Galliarum episcopis, quos volueritis, huc transmittere, in quorum praesentia semper astruatur, si ita fuit primatus Ecclesiae nostrae, sicuti praelocuti sumus, necne, vel si quidquam habeant Eboracenses, quod contra haec omnia certum valeant approbare. Iterum atque iterum majestatem [Col. 1356D] vestram appellamus, ne in diebus novissimis sanctae Cantuariensis Ecclesiae bonam fidem, et erga beati Petri summam et primam sedem optimam obedientiam despiciatis.

Valeat in Christo sanctitas vestra, o beatissime papa, et unice colende Pater.





V. Epistola Adalberti archiepiscopi Moguntini ad Calixtum. ---Monet eum de his quae Cono episcopus Argentinensis Ecclesiae reconciliatus ab imperatore passus fuerit. (Anno 1122.)
[MARTENE, Ampliss. Collect. I, 676.]

CALIXTO, beatissimo domino suo et patri universalis Ecclesiae, [ADALBERTUS] Dei et sui gratia quidquid [Col. 1357A] est, debitam cum omni devotione obedientiam.

Debitae humilitatis et devotionis obedientia singula quae circa nos aguntur ad majestatis vestrae audientiam perferenda putavimus, quatenus et a nobis negligentiae culpam removeamus, et quantum nostrae parvitatis est, in his quae nobis notiora sunt, serenitatem vestram praemuniamus. Frater noster Cono Argentinensis episcopus statim post [(75) 1Kb] Remense concilium misericordiam postulavit, et a cardinali sanctae Romanae Ecclesiae absolutionem recepit. Qui cum prius in obsequio regis assidue fuisset, saepe eum monuimus ut Ecclesiae Dei obediret, et ut hac via magis proficeremus; canonicis ut ab ejus errore recederent, et ad unitatem pacis [Col. 1357B] Christi redirent, multoties scripsimus. Illi vero non tantum inobedientes permanserunt, sed vestrae auctoritatis litteras, quas novissime in idipsum eis transmisimus, aperire et legere contempserunt. Postquam autem absolutus fuit episcopus, corde et corpore ab imperatore se subtraxit, et in servitio ac fidelitate Ecclesiae utcunque injustus et peccator, fidelis tamen et utilis veritatis assertor permansit. Omnimodis eum persecutus et cum judicio fratrum nostrorum canonicam, et vocem et audientiam amiserint, omnibus quibus possunt insidiis eum circumveniunt. Hac occasione accepta, imperator tam gravi eum odio prosecutus est, ut omnibus rebus suis eum abraserit, et de civitate expulerit. Quod totum assecutus est imperator. Compositione [Col. 1357C] hujus pacis, quia ante adversus episcopum praevalere non potuit, ex quo ab eo recedens episcopus, ad Ecclesiam rediit. Nam priusquam ad Ecclesiam rediret, inter primos amicos imperatoris habebatur. Haec non ideo dicimus, ut injustitiam episcopi studeamus defendere vel approbare. Sed ideo coram Deo loquimur, quia si tam absoluta potestas imperatori conceditur saeviendi in qualemcunque istum episcopum, reliquis fidelibus, qui cum Ecclesia Dei permanserunt, scandalum et intolerabilis persecutio generabitur. Propter quod si vestrae discretioni placeret, vestrae humilitatis consilium, seu potius devotissima supplicatio haec esset, ut ad praesens severior disciplina ejus correptionem dissimularet, quia sic dispensatio vestra grassantis hominis impetum in caeteros fideles [Col. 1357D] inhibere poterit, et suo loco et tempore de praefato episcopo plenam justitiam Ecclesia Dei obtinebit.





VI. Epistola secunda Adalberti archiepiscopi Moguntini ad Calixtum. (Anno 1122.)
[MANSI, Concil., XXI, 275.]

CALIXTO beatissimo domino suo et Patri, universalis Ecclesiae pontifici, A. Dei gratia et sui misericordia quidquid est, debitam cum omni devotione obedientiam.

[Col. 1358A] In multis et magnis persecutionibus et angustiis hactenus positi, quoties de persona domini imperatoris scripserimus vestrae majestati quid vobis placeret, quid principes nostri sentirent, in qua demum sententia convenissent, non dubitamus recordari vestrae discretionis beatitudinem, et in his omnibus per litteras et nuntios vestros cognovimus circa haec maxime semper versari vestrae pietatis desiderium, ut apostolica dispensatione vestris potissimum diebus pax et concordia descenderet in universum mundum, si tamen ita eam pacem imperator et daret et susciperet, quod honorem Dei et matris Ecclesiae non obfuscaret, acceptaque esset dominis ac Patribus nostris cardinalibus, qui in idipsum de latere vestro ad nos missi sunt, totius consilii et ingenii [Col. 1358B] nostri vires in hoc contraximus, ut tam generale bonum ad communem Ecclesiae et regni utilitatem non differretur ulterius. Sed quia tam imperium quam imperator tanquam haereditario quodam jure baculum et annulum possidere volebant, pro quibus universa laicorum multitudo imperii nos destructores inclamabat; nullo modo potuimus his imperatorem exuere, donec communi quique consilio, cum his qui aderant fratribus et dominis cardinalibus huic periculo nostro compatientibus, inde Ecclesiae censuram verentibus, et ob hoc vix nobis assentientibus, omnes pariter sustinuimus, quod in ipsius praesentia Ecclesia debeat electionem facere, nihil in hoc statuentes, nec per hoc in aliquo, quod absit, apostolicis institutis et canonicis traditionibus praejudicantes, [Col. 1358C] sed totum vestrae praesentiae et vestrae deliberationi reservantes; immobilia enim per omnem modum et fixa esse praecepta non dubitamus, quae ad tuendam et corroborandam libertatem . . . . . et Ecclesiae aeterna lege sancita . . . . . ipse tamen imperator parum attendens quanti periculi laqueum per vestram misericordiam evaserit, et quod utcunque concessa sibi potestas adhuc impediat. Igitur judicia vestrae discussionis in legatorum vestrorum praesentia, quantum ea abusus sit ex eis expeditus, cognoscere poteritis. Quocirca si per hujus . . . . . eamdem . . . . . sive gaviorem Ecclesia Dei debet sustinere seu virtutem solum hoc restat, ut pro palma victoriae de caetero subjecta sit ad . . . . . . . . . despectiones ignominiae. [Col. 1358D] Haec non ideo dixerimus quod per nos vestra excellentia circumspecta in omnibus praemuniri possit. Sed quia sine . . . . . . . . . sub vestra auctoritate libertatem Ecclesiae desideramus. Itaque majestatis vestrae genibus provoluti, tam suppliciter quam juste deposcimus, ut in fratre . . . . . . episcopo Rokkero opus Ecclesiae agnoscere dignemini, et quam ipsa libere et canonice ad hunc apicem promovit, misericordia vestra confirmet et prohibeat . . . . . . . . . . . expulsione ita suffocatur libertas Ecclesiae, quod laicus quidam adhuc occupat ipsius sedem, et dissipando episcopatum persequitur et destruit, qui fideles . . . . . . . . . . . . qui [Col. 1359A] ultimus omnium annulo et baculo investire non abhorruit, sub ipso articulo exterminandae excommunicationis. Propterea memorem esse decet clementiam vestram . . . . . . in servitio et fidelitate sanctae Romanae Ecclesiae patrimoniis et beneficiis suis adhuc proscribuntur omni cartulae perferenda commisimus, et alia complurima desiderantur in hoc sancto concilio, [Col. 1360A] quae ad vos ipsi pertulissemus nisi in aegritudine, ut noverunt cardinales, praepediremus, et nisi alpium asperitas et tot locorum angustiae ante periculum his praecipue diebus malis nobis incussissent. Desiderio enim faciem vestram videre desideramus antequam ad alterutrum viam universae carnis ingrediamur.




[Col. 1359]
CONCORDATUM WORMATIENSE. (Anno 1122, Sept. 23.)
[PERTZ, Monum. Germ. hist. Legum II, 75.]





[INTRODUCTIO.]

Novam pacti hujus, quo lis inter Ecclesiam et imperium oborta demum composita est, editionem subsidio codicum septem optimae notae instituimus, scilicet

1) Vaticani n. 1984, membr., fol., saec. XII ineuntis, quem pro fundamento posui; tum

2) Vindobonensis Caesarei inter libros juris canonici n. 91, mbr., fol., saec. XII;

3) Londinensis in Musaeo Britannico, Cotton. Domitian. A. VIII, mbr., saec. XII;

4) Londinensis in Musaeo Britannico, Cotton. Claudius A. I, mbr., saec. XII;

5) Sancti Trudonis, jam bibliothecae Universitatis Leodiensis, saec. XII ineuntis;

6) Salisburgensis n. 404, mbr., 4o maj., saec. XII ineuntis, jam in bibliotheca Caesarea Vindobonensi asservati.

7) Babenbergensis saec. XII vel XIII ineuntis; adhibitis etiam

Bbg.) Codicibus Parisiensi et Lipsiensi saeculi XII Annalium Babenbergensium, qui vulgo sub nomine Conradi Urspergensis veniunt, atque cum codicibus 5, 6, 7, plurimum consentiunt, et editionibus.

G) Goldasti in Constitutionibus imperialibus, quae caeteris praestat, et L) Leibnitii in Corpore juris diplomatico, quarum tamen minoris momenti lectiones non adnotavi. Annalista Saxo et Baronius, annalibus Babenbergensibus nisi, rursus exscribendi non videbantur. Codicem Vaticanum II, a Baronio adhibitum, inspicere non licuit; lectiones tamen ejus adjeci. Caeterum Heinrici diploma, quod sigillo destitutum in tabulario Vaticano (Armar. I, caps. 6, n. 11) asservatur, diem. IX Kal. Octobris prae se ferre dicitur.





PRIVILEGIUM CALIXTI PAPE SECUNDI.
[Col. 1359]

[Col. 1359B] Ego Calixtus [1 1Kb] episcopus servus servorum Dei, tibi [2 1Kb] dilecto filio H. Dei gratia Romanorum imperatori augusto [3 1Kb] , concedo electiones [4 1Kb] episcoporum et abbatum Teutonici [5 1Kb] regni, qui ad regnum [6 1Kb] pertinent, in presentia tua fieri, absque symonia, et aliqua violentia; ut [7 1Kb] si qua inter partes discordia emerserit, metropolitani et comprovincialium consilio vel [8 1Kb] judicio, saniori parti assensum et auxilium prebeas [9 1Kb] . Electus autem regalia [10 1Kb] , absque omni exactione [11 1Kb] , per sceptrum [12 1Kb] a te recipiat [13 1Kb] , et [Col. 1360B] que ex his jure tibi debet faciat. Ex [14 1Kb] aliis vero partibus imperii consecratus, infra sex menses, regalia absque [15 1Kb] omni exactione per sceptrum a te recipiat, et [16 1Kb] que ex his jure tibi debet faciat. Exceptis omnibus que ad Romanam ecclesiam pertinere noscuntur. De quibus [17 1Kb] , vero mihi querimoniam feceris, et [18 1Kb] auxilium postulaveris, secundum officii mei debitum auxilium tibi [19 1Kb] prestabo. Do tibi veram pacem, et omnibus qui in parte tua sunt, vel fuerunt, tempore hujus discordiae [20 1Kb] .





PRECEPTUM HEINRICI QUARTI IMPERATORIS.
[Col. 1359]

[Col. 1359C] In [21 1Kb] nomine sanctae et individue Trinitatis. Ego Heinricus Romanorum imperator augustus, pro [Col. 1360C] amore Dei, et sancte Romanae ecclesiae, et domni pape Calixti [22 1Kb] , et pro remedio animae meae, dimitto [Col. 1361A] Deo, et sanctis Dei [23 1Kb] apostolis Petro et Paulo, sanctaeque catholicae [24 1Kb] ecclesiae, omnem investituram per anulum, et baculum, et concedo, in [25 1Kb] omnibus ecclesiis que [26 1Kb] in regno vel inperio meo sunt, canonicam fieri [27 1Kb] electionem [28 1Kb] , et liberam consecrationem. Possessiones, et regalia beati Petri que a principio hujus discordie, usque ad hodiernam diem, sive tempore patris mei, sive etiam meo, ablata sunt, que habeo [29 1Kb] , eidem [30 1Kb] sanctae Romanae ecclesiae restituo [31 1Kb] , que autem non habeo [32 1Kb] , ut restituantur [33 1Kb] fideliter juvabo [34 1Kb] . Possessiones [35 1Kb] etiam omnium aliarum [36 1Kb] ecclesiarum, et principum, et aliorum tam clericorum, quam laycorum, que [37 1Kb] in guerra [38 1Kb] ista ammisse [39 1Kb] sunt, consilio principum, vel [40 1Kb] justitia, que habeo reddam [41 1Kb] , que autem [42 1Kb] [Col. 1361B] non habeo [42 1Kb] , ut restituantur fideliter juvabo [43 1Kb] . Et de veram pacem domino [44 1Kb] papae [45 1Kb] Calixto [46 1Kb] , sanctaeque [47 1Kb] Romanae ecclesiae, et omnibus qui in parte [Col. 1362A] ipsius sunt, vel fuerunt. Et in quibus sancta Romana ecclesia mihi [48 1Kb] auxilium postulaverit, fideliter juvabo [49 1Kb] ; et de quibus mihi fecerit [50 1Kb] querimoniam, debitam sibi faciam justitiam [51 1Kb] . Haec omnia acta sunt, consensu, et consilio principum [52 1Kb] , quorum nomina subscripta sunt [53 1Kb] ; Adelbertus [54 1Kb] archiepiscopus Moguntinus [55 1Kb] . Fridericus [56 1Kb] , Coloniensis archiepiscopus. Bruno Treverensis archiepiscopus [57 1Kb] . H. [58 1Kb] Ratisbonensis [59 1Kb] episcopus. O. Babenbergensis episcopus [60 1Kb] . Bruno [61 1Kb] Spirensis episcopus [62 1Kb] . H. [63 1Kb] Augustensis episcopus. G. [64 1Kb] Trajectensis [65 1Kb] episcopus [66 1Kb] . Ou. [67 1Kb] Constantiensis episcopus [68 1Kb] . Herdolfus [69 1Kb] abbas Vuldensis [70 1Kb] . H. dux [71 1Kb] . Fridericus [72 1Kb] dux S. dux [73 1Kb] . Bertolfus [74 1Kb] dux. Marchio Diepoldus [75 1Kb] . Marchio Engelbertus [76 1Kb] . Godefridus [77 1Kb] palatinus [Col. 1362B] comes. O. [78 1Kb] palatinus comes [79 1Kb] . Berlingarius comes [80 1Kb] .




[Col. 1361]
CONCILIUM LATERANENSE. (Anno 1123, Martii 27.)
[PERTZ., Monum. Germ. hist., Legum II, 182.]

[Col. 1361C] CAPITULUM I. Sanctorum patrum exempla sequentes, et officii nostri debitum innovantes, ordinari quemquam per pecuniam in aecclesia Dei vel promoveri secundum apostolicam auctoritatem modis omnibus prohibemus. Si quis vero in aecclesia ordinationem vel promotionem acquisierit, acquisita [81 1Kb] prorsus careat dignitate.

II. A suis aepiscopis excommunicatos ab aliis aepiscopis, abbatibus et clericis in communionem recipi, proculdubio prohibemus.

[Col. 1362C] III. Nullus in aepiscopum nisi canonice electum consecret; quod si praesumptum fuerit, consecratus et consecrator absque recuperationis spe dampnatur.

IV. Nullus omnino archidiaconus, aut archipresbyter, sive praepositus, vel decanus, animarum curam vel praebendas aecclesiae sine juditio vel consensu alicui tribuat, immo sicut sanctis canonibus constitutum est, animarum cura et rerum aecclesiasticarum dispensatio, in aepiscopi juditio et potestate [Col. 1363A] permaneat. Si quis contra hoc facere aut potestatem quae ad aepiscopum pertinet sibi vendicare praesumpserit, ab aecclesiae liminibus arceatur.

V. Ordinationes quae a Bordino [82 1Kb] heresiarcha postquam a Romana aecclesia est dampnatus, quaeque et a pseudoaepiscopis per eum postea ordinatis factae sunt, nos esse irritas judicamus.

VI. Nullus etiam in praepositum, nullus in archidiaconum ordinetur, nullus in decanum, nisi presbyter vel diaconus ordinetur.

VII. Presbyteris, diaconibus et subdiaconibus concubinarum et uxorum contubernia penitus interdicimus, et aliarum mulierum cohabitationem, praeter quas synodus Nycena propter solas necessitudinum [Col. 1363B] causas habitare permisit, videlicet matrem, sororem, amittam, materteram, aut alia hujusmodi de quibus nulla juste valeat oriri suspitio.

VIII. Preterea juxta beatissimi pape Stephani sanctionem statuimus, ut laici quamvis religiosi sint, nullam tamen de aecclesiasticis rebus aliquid disponendi habeant facultatem. Sed secundum apostolorum canones omnium negotiorum aecclesiasticorum curam aepiscopus habeat, et ea velut Deo contemplante dispenset.

IX. Si quis ergo principum vel aliorum laicorum dispositionem seu dominationem vel possessionem aecclesiasticarum [83 1Kb] rerum sibi vendicaverit, ut sacrilegus judicetur.

[Col. 1363C] X. Conjunctiones consanguineorum fieri prohibemus, quoniam eas et divinae et seculi prohibent leges. Leges enim divinae hoc agentes, et eos qui ex eis prodeunt, non solum eiciunt sed maledictos appellant; leges vero seculi infames tales vocant ab hereditate repellunt. Nos itaque patres nostros sequentes, infamia eos notamus, et infames eos esse censemus.

XI. Ad haec sanctae Romanae aecclesiae possessiones quietas per Dei gratiam servare cupientes, praecipimus, et sub districtione anathematis interdicimus, ne aliqua militaris persona Beneventum [84 1Kb] , beati Petri civitatem, praesumat invadere aut violenter tenere. Si quis aliter praesumpserit, anathematis vinculo teneatur.

[Col. 1363D] XII. Eis autem qui Hierosolimam proficiscuntur et ad christianam gentem defendendam et tyrannidem infidelium debellandam efficaciter auxilium suum praebuerint, suorum remissionem peccatorum concedimus, et domos, familias atque omnia bona [Col. 1364A] eorum in beati Petri et Romanae aecclesiae protectione, sicut a domino nostro Urbano papa statutum fuit, suscepimus [85 1Kb] . Quicumque ea distrahere vel auferre quamdiu in via illa morantur praesumpserit, excommunicationis ultione plectantur.

XIII. Eos autem qui vel pro Hierosolimitano vel pro Hispanico itinere cruces sibi in vestibus posuisse noscuntur, et postea dimisisse, cruces iterate assumere et viam ab instanti pascha usque ad proximum pascha sequens apostolica auctoritate praecipimus. Alioquin ex tunc eos ab aecclesiae introitu sequestramus, et in omnibus terris eorum divina offitia praeter infantium baptisma et morientium penitentias interdicimus.

XIV. Illam vero pravam porticanorum consuetudinem [Col. 1364B] quae hactenus ibi fuit, ex fratrum nostrorum et curiae tocius consilio necnon voluntate atque consensu praefecti removendam censemus, ut porticanorum habitatorum sine [86 1Kb] heredibus morientium bona contra morientis deliberatione minime pervadantur. Ita tamen, ut in posterum [87 1Kb] porticani Romanae aecclesiae et nostrae nostrorumque successorum obedientiae fideliter permaneant.

XV. Sanctorum patrum canonibus consona sentientes, oblationes de sacratissimo et reverentissimo altari beati Petri, et Salvatoris, et sanctae Mariae rotundae, aecclesiae, sancti Nicolai Barensis, sancti Egidii, sive de aliis omnium aecclesiarum altaribus sive crucibus, a laicis auferri penitus interdicimus [Col. 1364C] et sub districtione anathematis prohibemus, et aecclesias incastellari, in servitutem redigi, apostolica auctoritate prohibemus.

XVI. Quicumque monetam falsam se sciente fecerit aut studiose expenderit, tamquam maledictus et pauperum virorum oppressor, nec non civitatis turbator, a fidelium consortio separetur.

XVII. Si quis Romipetas et peregrinos apostolorum limina et aliorum sanctorum oratoria visitantes capere seu rebus quas ferunt spoliare, et mercatores novis teloniorum et pedaticorum exactionibus molestare praesumpserit, donec satisfecerit communione careat christiana.

XVIII. Unctiones et visitationes infirmorum et publicas missas monachis omnino interdicimus.

[Col. 1364D] Exempla Leonis ad Dioscorum ut in die resurrectionis levitica et sacerdotalis fiat ordinatio, cap. 19.

Quod mane dominico continuato jejunio sabbati possit fieri ordinatio c. 20.



OPUSCULA CALIXTO SUPPOSITA.




[Col. 1365]
MONITUM.
(Histoire littéraire de la France, t. X, p. 532.)

Plusieurs écrivains, même anciens, c'est-à-dire dès le treizième siècle, ont attribué à Calixte un livre des Miracles de saint Jacques, à la tète duquel est une lettre qui porte le nom de ce pape. Vincent de Beauvais l'a inséré presque entier dans son Miroir historial (l. XXVI, c. 30); les manuscrits qu'on en trouve sont la plupart de la même antiquité. Alberic en parle assez au long dans sa Chronique (an. 1118). On continua dans les siècles suivants de faire Calixte auteur du livre des Miracles de saint Jacques. S. Antonin en a donné plusieurs extraits. (Sum. hist. II part., tit. 17). Trithème en parte avec éloge (De scrip. eccl. ann. 1120), et dit que Calixte avait fait cet ouvrage avec soin, et d'un style élégant: Scripsit expolito sermone et maxima diligentia; il ajoute que l'auteur, qui était alors étudiant, scholaris, avait vu ou lu, ou entendu raconter les miracles qu'il rapporte. Les Centuriateurs de Magdebourg (cent. XII, p. 1397, 1398) n'ont pas manqué d'en prendre occasion de calomnier ce pape, et de l'accuser d'avoir inventé de faux miracles pour autoriser l'idolâtrie (c'est ainsi qu'ils traitent le culte que l'Eglise rend aux reliques des saints) en faveur de l'église de Compostelle, qu'il venait d'ériger en métropole: Compostellanam Ecclesiam in archiepiscopatum sublimavit, et pro confirmanda illa idololatria de confictis sancti Jacobi miraculis librum consarcinavit. Ces écrivains, en parlant de la sorte, n'ont pas fait attention que le désir de calomnier les a fait tomber en contradiction. Ils avancent que Calixte composa cet écrit après avoir élevé Compostelle a la dignité de métropole; si cela est, comment donc l'a-t-il pu composer étant encore écolier, cum esset adhuc scholaris?

Il est inutile de nous arrêter à faire l'énumération de tous les écrivains anciens et modernes qui ont attribué à Calixte le livre des Miracles de saint Jacques: nous avonons que le nombre en est grand; mais quelque grand qu'il soit, il n'en est pas moins certain que cet écrit ne fut jamais une production de la plume de Calixte. Ce qui a fait illusion là-dessus est la lettre qui est à la tête du livre; mais tout le monde littéraire convient aujourd'hui que cette lettre a été fabriquée par un imposteur ignorant, qui a même interpolé en plusierus endroits le livre sur les Miracles de saint Jacques. C'est le jugement que les continuateurs de Bollandus en portent eux-mêmes (25 Jul. p. 43 et seq.). Mais si la lettre est supposée et faussement attribuée à Calixte, comme on ne peut en douter, on ne peut se dispenser de porter le même jugement du livre, qui ne lui a été attribué qu'en conséquence de la lettre, dont on le croyait auteur.

Originairement il était sans nom d'auteur, comme il est aisé de le démontrer par l'exemplaire de ce livre que Guibert, abbé de Gemblou, trouva daus l'abbaye de Marmoutiers du temps de l'abbe Hervé, qui se démit en 1187. Nous avons dans la grande collection de D. Martène (t. l, p. 923) une lettre que ce Guibert écrivit à Hervé et à ses religieux, pour les remercier de ce qu'ils lui avaient permis de tirer une copie du livre des Miracles de saint Jacques; il n'y nomme point l'auteur, et ne l'attribue point à Calixte (MAB. Analect. t. II, p. 347). Est-il croyable qu'il eût manqué de le faire si la lettre en question avait été à la tète de l'écrit? Ne leur aurait-il pas témoigné la satisfaction qu'il aurait eue en découvrant dans leur bibliothèque un ouvrage de ce grand pape, dont il n'avait auparavant aucune connaissance? Guibert ajoute, qu'il avait transcrit sur le même manuscrit l'Histoire de Charlemagne par Turpin, et du martyre du célèbre Roland. Voici sans doute ce qui aura donné occasion d'attribuer à Calixte le livre des Miracles de saint Jacques. On savait que ce pape avait érigé en métropole l'archevèché de Compostelle; les relations qu'il avait eues avec le nouvel archevêque étaient connues. On savait encore qu'il avait fait in voyage a Saint-Jacques. Tout cela a servi de fondement à la fiction, et de matière à l'imposteur qui a fabriqué la lettre; c'est mème ce qui persuade encore aujourd'hui à plusieurs que Calixte avait une dévotion singulière pour l'apòtre saint Jacques. Ce préjugé, uniquement fondé sur la lettre supposée, a empèché les continuateurs de Bollandus de regarder le livre dont nous parlons comme une piece faussement attribuée a Calixte, et les a portés à croire, qu'étant sur le siége de Vienne, ou mème dans sa jeunesse, ayant unc dévotion particulière pour saint Jacques, il avait pu faire un recueil de quelques-uns des miracles de ce saint apòtre. Non inficior, dit un de ces critiques, a Calixto, cum forte Viennensem cathedram obtineret, aut etiam junior esset, pro singulari suo erga sanctum Jacobum affectu, aliqua ipsius miracula collecta fuisse. Nous avons vu que l'établissement de son frère en Espagne fut le sujet du voyage qu'y fit Calixte avant son élévation au pontificat. S'il érigea dans la suite l'évêché de Compostelle en archevêché, ce ne fut point par une dévotion particulière pour saint Jacques; mais il le fit à la sollicitation du roi de Léon, de Pons abbé de Cluni, des cardinaux légats en Espagne, et des seigneurs de Galice. De plus, on ne voit aucun vestige de cette dévotion singulière de Calixte, ni dans sa Vie écrite par Pandulphe, ni dans aucun auteur contemporain. Il y aurait plus de fondement à lui attribuer une dévotion singulière envers les saints en l'honneur desquels il consacra des églises, qu'il combla ensuite de priviléges. Les auteurs de l'histoire de Compostelle, dont les Bollandistes relèvent le manuscrit, et qui ont écrit peu d'années après la mort de Calixte, gardant un profond silence sur le recueil des Miracles de saint Jacques, quoiqu'ils soient d'ailleurs fort exacts à rapporter tout ce que ce papè a fait en faveur de l'Eglise de Compostelle; ce silence, qu'Ambroise Moralès (Chron. gen. Hisp. t. I, l. IX, c. 1, p. 241) a remarqué, est une preuve décisive, selon cet historien espagnol, que Calixte n'a point fait de recueil des Miracles de saint Jacques.

[Col. 1367] Nous ne parlerons pas du manuscrit de Compostelle, qui est rempli de tant de fautes d'anachronismes et d'absurdités, que ce serait, au jugement des Bollandistes, faire injure à Calixte de lui attribuer ce qu'il contient. A l'égard du recueil que Guibert, abbé de Gemblou, avait vu et transcrit dans l'abbaye de Marmoutiers, on pourrait douter avec beaucoup de fondement qu'il ait été composé avant la mort de Calixte, puisque Guibert, abbé de Nogent, qui vivait du temps de ce pape, et est mort la même année, paraît n'en avoir eu aucune connaissance dans le récit qu'il fait d'un miracle de saint Jacques (lib. III, Mon. c. 8).

Nous serions assez portés à croire que le bienheureux Jean, premier abbé de Bonneval, et ensuite évêque de Valence (Ann. Cist. ann. 1114, c. 1, p. 73; ann. 1118, p. 96), est auteur du recueil. Il avait fait un pèlerinage à Saint-Jacques, et eut tonte sa vie une vénération particulière pour ce saint apôtre; ce sont des faits constants. L'auteur de cet écrit veut qu'il soit lu non-seulement dans les églises, mais encore aux réfectoires des religieux, ce qui forme un préjugé qu'il était religieux lui-même (Bolland. ibid. p. 47). Du reste, nous ne donnons ceci que comme une conjecture. C'est assez d'avoir démontré que Calixte n'est point auteur du recueil des Miracles de saint Jacques, qui ne lui a été attribué que dans le treizième siècle.

A la suite de ce recueil (Boll. ib.), se trouvent plusieurs autres ouvrages dans les manuscrits, savoir: l'histoire du martyre du saint apôtre, Passio sancti Jacobi, celle de sa translation, la Vie de Charlemagne par le faux Turpin (BARON. not. in martyr. Rom. 25 Jul.) C'est ce qui a fait tomber le cardinal Baronius dans une assez grande bévue. Cet écrivain, faute d'examiner de prés ces différents écrits, et ne faisant attention qu'au titre du recueil, De miraculis sancti Jacobi, a cru et a avancé qu'il y avait cinq livres des miracles. Les continuateurs de Bollandus n'ont pas daigné insérer ces écrits dans leur grande collection, ne les jugeant pas dignes de voir le jour; ils se sont contentés de rapporter un fragment de l'histoire de la translation de saint Jacques, pour faire remarquer les absurdités qui y sont répandues. Ce n'est pas néanmoins que ces auteurs aient dessein d'infirmer la tradition d'Espagne sur ce sujet, ils en sont trèséloignés, et font mème tous leurs efforts pour dissiper les doutes de M. de Tillemont (t. I, not. 7, p. 627, 628, etc.) sur la validité des preuves dont on appuie cette tradition. Ils indiquent la bulle de Léon III, que ce savant critique n'avait trouvée nulle part, et qui existe dans le Bréviaire d'Evora, imprimé à Lisbonne en 1548, divisée en quatre lecons pour l'office du jour. Nous n'entrerons point sur cet article dans des discussions, qui passeraient les bornes que nous nous sommes prescrites. Pour revenir aux écrits qui suivent le livre des Miracles de saint Jacques, nous souscrivons au jugement que portent là-dessus les Bollandistes, et nous convenons avec eux que Calixte ne les a ni composés ni approuvés. Il n'est même personne aujourd'hui, pour peu qu'il ait de critique, qui pense différemment.

Outre les écrits dont nous venons de parler, on a encore attribué à ce pape quatre sermons sur saint Jacques, qu'on a supposé avoir été prêchés à Compostelle ou à Rome, aux jours de la translation ou des autres fêtes de cet apôtre (LIP. Bibl. theol. t. II, p. 53); mais ils portent les mèmes caractéres de supposition. Baronius en fait mention dans son Martyrologe (25 Jul., p. 309). Ils ont été imprimés à Cologne en 1618, et depuis on les a insérés dans la Bibliothèque des Pères imprimée à Lyon (t. XX, p. 1278-1293).

Parmi les ouvrages dont les bibliographes et autres écrivains font auteur le pape Calixte (POSSEV. in App. t. I, p. 288), il s'en trouve encore deux autres dont il faut dire un mot. Le premier, qui porte ce titre:, De obitu et vita sanctorum est le même, comme Fabricius le remarque après Oudin (FAB. med. et inf. lat., l. III, p. 891; OUD. t. II, p. 1006), qui a été si longtemps attribué à saint Isidore de Séville, De vita et morte sanctorum. Cet écrit est la production d'un imposteur, qui a voulu autoriser de deux noms respectables les fables ridicules qu'il y a entassées. Wion en a eu quelques fragments entre les mains. On peut consulter la quinzième dissertation du P. Alexandre (p. 158) sur l'histoire ecclésiastique du premier siècle.

Le second ouvrage est un traité des remèdes, connu sous ce titre: Thesaurus pauperum. Nous ne voyons pas sous quel prétexte on a pu le donner à Calixte, son vrai auteur étant Jean XIX, ou Jean XXI, qui s'appelait Pierre-Julien, ou autrement Pierre d'Espagne, Petrus Hispanus; c'est sous ce nom qu'il est désigné dans un manuscrit de la bibliothèque publique de Cambridge: Thesaurus pauperum, editus a Petro Hispano (Cat. mss Angl. t. III, n. 1329). Son article se trouve dans la Bibliothèque des papes, par le P. Louis-Jacob de Saint-Charles (lib. I, p. 138), qui rapporte les différentes éditions de cet ecrit (id. ib. p. 36, 37). Il y a lieu d'être surpris que ce même auteur l'ait inséré dans la liste des écrits de Calixte, comme étant l'ouvrage de ce pape. On trouve dans cette liste un livre de la découverte du corps de Turpin, archevèque et martyr, qu'on ne doit point craindre de mettre au rang des écrits supposés.

Le même bibliographe (ibid.) parle encore, sur l'autorité de Molanus, d'un autre écrit sous ce titre: De contractibus illicitis. Il ne nous est pas connu d'ailleurs.

Bollandus (16 Jan. p. 26-28) nous a donné une Vie imparfaite de saint Jacques, premier évêque de l'Eglise de Tarantaise, et il croit que cette Vie peut être de Calixte, mais sans en donner de preuve. M. de Tillemont (Hist. eccl. t. XII, not. 5, 9, p. 483), qui sait apprécier les choses à leur juste valeur, méprise cette production, qui fait peu d'honneur à son auteur, quel qu'il soit.




[Col. 1369]
LIBELLUS MIRACULORUM S. JACOBI APOSTOLI.
(VINCENTIUS Bellovacensis, Speculum historiale, tom. IV, lib. XXVII, cap. 30.)

Anno Domini 1124, inquit Vincentius Bellovacensis, obiit bonae memoriae papa Calixtus. Hic enim, ut legitur, Calixtus secundus qui libellum scripsit De miraculis sancti Jacobi, quae sparsim legerat in unum volumen compilando, de quo nonnulla ad aedificationem legentium hic inserere curavi.


INCIPIT LIBELLUS MIRACULORUM S. JACOBI APOSTOLI A CALIXTO PAPA COMPILATUS

(CALIXTUS PAPA).---Cum essem scholaris et ab infantia beatum Jacobum diligens, XIV annorum spatio perambulans terras et provincias barbaras quae de eo scripta inveniebam paucis et vilibus caedulis diligenter scribebam, ut in uno volumen comprehendere possem. O mira fortuna! Inter praedones cecidi et raptis omnibus spoliis meis, codex mihi tamen remansit. [In] ergastulum trusus fui, et perdito toto censu meo, mihi tantummodo codex remansit. In profundum aquarum multarum crebro cecidi, proximus morti, et minime codex infectus evasit. Domus in qua eram cremabatur et consumptis rebus meis codex mecum evasit inustus.

Cumque studiose cogitarem ut codex ille pro quo innumeras passus sum anxietates, quem et manibus meis studebam perficere, Deo foret acceptabilis, nocte raptus in exstasi in quadam regia splendida vidi juvenem pulcherrimum et splendidum laureatum regaliterque in cathedra sedens mihi insidenti pedibus suis ait: »Praebe quas in manu habes cirothecas.« Cui cum libenter obtulissem, illo thalamum ingrediente, quidam e sociis ejus dixit mihi: »Iste est filius Regis summi qui, sicut cirothecas de manibus tuis accepit, sic codicem apostolicum placide suscipiet, postquam impleveris.« Rursus translationis apostoli sermonem veneranda die mihi ruminanti et scripturam ejus inter manus tenenti, una cum beato Jacobo in exstasi ipse apparuit dicens: »Scribe quae coepisti, corrige scelera pravorum hospitum manentium in itinere apostoli mei.« Nemo igitur hunc librum despiciat; quidquid in eo scriptum est authenticum magnaque auctoritate expressum. Itaque miracula quae in hoc codice continentur diebus festis ejus in refectoriis legantur.

Temporibus Aldetonsi regis in Hispaniae partibus XX viri Christiani, quorum unus erat sacerdos a Saracems capti sunt, et in urbem Caesaraugustam carcere tenebroso diversorum generum nexibus obligati. Qui cum Deo inspirante, admonente presbytero, beatum Jacobum invocarent, in obscuro carceris sic eos alloquens refulsit: »Ecce adsum quem vocastis.« Tunc ora quae pro dolore infixa in genibus tenebantur erigentes ad pedes ejus ceciderunt; qui suffuso ejus virtutis unguento eorum vincula confregit suaque potentia captivorum manibus consumpta de carcere divinitus erepti, ad portas civitatis eo duce pervenerunt. Quae facto crucis signo, apostolicae reverentiae egressum ultro ministraverunt. Illos igitur jam fere illucescente ad quoddam castellum quod Christianorum tutamine tenebatur perduxit, ubi se ab eis vocari praecipiens, coelos visibiliter ascendit. Tunc cum magno clamore advocantes, apertis foribus intus suscepti sunt.

(BEDA PRESBYTER.) Temporibus beati Theodori Compostellanensis episcopi, quidam grave peccatum commisit, quod vix sacerdoti suo et episcopo ausus est confiteri. Quo audito episcopus stupefactus poenitentiam ei dare non audens, hominem illum cum cedula in qua erat peccatum illud scriptum ad sanctum Jacobum misit. Qui cum venisset illuc die festi ejus, cedulam super altare posuit, flens et rogans sanctum Jacobum ut meritis suis deleret illud peccatum. Interea episcopus ad missam celebrandam accessit, et cedulam illam videns, cum quaereretur cur et a quo posita esset ibi, vir ille protinus occurrit, et rei seriem cunctis audientibus flens narravit. Litteras illas aperiens et nil ibi scriptum inveniens, peccatum illud dimissum cunctis narrantibus intellexit.

(HUBERTUS BISUNTINUS.) Anno Domini 1080, XXX viri de Lotharingia, Sanctum Jacobum adeuntes mutuae servandam virtutis fidem sibi invicem promiserunt. Unus tamen inter eos fuit qui hoc eis non promisit. Cum itaque ad urbem quae Porta Clusa dicitur incolumes pervenissent, unum e sociis ibi aegrotantem, propter pactum quod fecerunt per XV dies usque ad portus Cifereos cum grandi labore tulerunt, cum illae XV dietae ab expeditis V diebus agi possent; tunc tandem gravati infirmum reliquerunt. Ille tamen solus qui fidem non promisit cum eo remansit ad pedem montis Sancti Michaelis. Tunc dixit infirmus ut eum, si posset, supra illum montem ferret. Quem ille libenter detulit, et die declinante ad vesperam infirmus migravit. Quod videns vivus valde timuit propter imminentem noctis caliginem, et defuncti poenitentiam, et gentis barbarae feritatem. Sic ergo omnino destitutus ad orationem se contulit, et statim sanctus Jacobus ei in specie equitis apparens, causam fletus inquisivit. »Domine, inquit, quia nox est, et mortuus iste sepeliri non potest.« Tunc ille: »Trade mihi hunc mortuum, et tu ascende post me super equum.« Quo facto nocte illa ante solis ortum, XII dietas peragentes ad montem Gaudii qui est dimidia leuca citra Sanctum Jacobum pervenerunt. Ibique sanctus vivum et mortuum de equo deposuit, jubens vivo ut canonicos Sancti Jacobi ad sepeliendum peregrinum mortuum invitaret, et peracta peregrinatione cum inveniret socios in urbe quae dicitur Legio, eos de fracto pacto corriperet et diceret eis ex parte sancti Jacobi quod, propter hoc, eorum peregrinatio non valeret. Et his dictis disparuit. Ille autem rediens, cum hoc inventis sociis nuntiasset, valde mirati sunt, et ab episcopo Legionis civitatis, ut ille consecutus fuerat, super hoc poenitentiam susceperunt.

[Col. 1371] (CALIXTUS PAPA.) Anno Domini 1090, quidam Teutonici Sanctum Jacobum adierunt, et in urbe Tolosa a quodam burgense hospitio suscepti sunt, quos nocte inebrians scyphum argenteum in mantica eorum posuit, et mane exeuntes. quasi latrones inclamitans revocavit. At illi dixerunt ut illum puniret super quem pecuniam suam inveniret. Illosque discutiens in mantica patris et filii scyphum suum reperit, et sic eorum bona rapiens ad judicium traxit. Cum ergo judex unum tantum ex pietate juberet appendi; et pater pro filio, et filius pro patre vellet mori, tandem filius suspenditur, et pater tristis et anxius ad Sanctum Jacobum progreditur. Post XXXVI dies revertens, ad corpus filii adhuc pendentis lamentando divertit. Cumque eum lacrymosis gemitibus inclamaret, ecce filius suspensus eum blande consolari coepit dicens: »Noli, pater dilectissime, flere, sed gaude quia nunquam fuit mihi ita bonum. Nam hucusque sancti Jacobi manus me sustentat, et me coelesti dulcedine refocillat.« Quod pater audiens cucurrit ad urbem, et convocati populi viventem et sanum deponunt, et hospitem illorum illico suspenderunt.

Anno Domini 1090, Francus quidam mortalitatem hominum quae erat in Francia vitare desiderans, cum uxore et filiis Sanctum Jacobum adire disposuit. Qui cum venisset ad urbem Pampiloniam defuncta ibi uxore sua, hospes ejus totam illius pecuniam cum jumento quo pueri vectabantur, retinuit. Ille tamen sic penitus desolatus pueros suos humeris portans et manibus trahens, iter suum non dimisit. Cui de urbe exeunti et dolores tanti infortunii recitanti, vir quidam cum asino in via occurrit, et auditis casibus ejus ei asinum suum ad vehendos pueros commodavit. Itaque cum sic adjutus ad Sanctum Jacobum pervenisset, vigilanti in ecclesia et oranti, sanctus Jacobus apparuit, et si se cognosceret inquisivit. Cui neganti, »Ego sum, inquit, Jacobus apostolus qui tibi in Pampilonia meum asinum commodavi, et nunc iterum accommodo revertenti, et pernuntio tibi hospitem tuum quae tua injuste retinuit ruentem de domus suae solio moriturum, et hospites omnes ei similes bona hospitum detinentes, quae debent dari pro remediis defunctorum;« et his dictis disparuit. Peregrinus rediens cum asino et pueris hospitem suum sic mortuum, sicut apostolus pernuntiavit, invenit. Et cum laetus ad patriam pervenisset, depositis de asino pueris, asinus ille statim disparuit.

Anno Domini 1091, cum nauta quidam, Frisonus nomine, navim peregrinorum per mare duceret, quidam Saracenus, Auctus nomine. contra eum ad pugnam venit, volens secum omnes peregrinos in terram Moabitarum captivos ducere. Cumque duae rates Saracenorum simul et Christianorum convenirent, fortiterque debellarent, cecidit Frisonus inter duas naves, lorica ferrea et galea clypeoque indutus, in profundum maris. Sed cum Dei clementia roboratus sanctum Jacobum invocaret, illico sanctus Jacobus in profundum maris ei apparuit, eumque per manum arripiens incolumem restituit navi. Et protinus cunctis audientibus, ait Saraceno: »Nisi hanc Christianorum naviculam dimiseris, eorum potestati te et tuam galeam tradam.« Cui ille: »O heros incltye, cur praedam meam auferre moliris? Nunquid tu es Deus maris, qui nostrae genti in mari resistis?« Cui apostolus ait: »Non ego sum Deus maris, sed famulus Dei maris subveniens periclitantibus ad me clamantibus tam in mari quam in terra.« Statimque Dei virtute Saracenorum navis valida tempestate periclitari coepit, et Christianorum puppis beato Jacobo ducente ad locum optatum pervenit.

Anno Domini 1092, cum quidam antistes a Jerosolymis juxta oram navis sederet, et apto psalterio psalleret, veniens unda maris valida illum rapuit, cum quibusdam aliis in mari. Qui cum a navi fere LX cubitis super undam fluctuantes jam distarent et beatum Jacobum invocarent, protinus, et stans super undas siccis plantis periclitantibus ait: »Nolite timere, filii mei.« Statimque Thetis ejus imperio omnes quos male invaserat in navi aperto codice etiam adhuc quo legebat antistes, minime infecto, sane restituit, et apostolus illico disparuit. Ille autem antistes in honorem ejus responsorium quoddam cum versu suo edidit.

Anno Domini 1104, quidam peregrinus a Jerosolymis rediens supra oram navis sedens cecidit. Cui beatum Jacobum altis vocibus imploranti quidam socius ipsius clypeum suum ei in mare jecit dicens: »Gloriosissimus Jacobus cujus auxilium invocas auxilietur tibi.« At ille clypeo accepto beato Jacobo ducente tribus diebus et noctibus natans navis vestigia secutus ad optatum portum cum aliis incolumis venit, et quemadmodum beatus Jacobus ab hora qua eum invocavit ante illum per capitis verticem jugiter manu tenens praecesserat, cunctis enarravit.

Anno Domini 1105, Bernardus quidam in Italiam captus catenis obligatus est, et in profundo cujusdam turris ab inimicis ejectus. Cui die noctuque continuo imploranti apparuit beatus Jacobus dicens: »Veni, sequere me usque ad Galliciam.« Et disruptis catenis ejus disparuit. Illico peregrinus suspensus ad collum bovis usque ad turris summitatem sine humano juvamine beati Jacobi auxilio suffultus ascendit, et de sublimitate turris quae XI cubitorum erat usque ad solum terrae forinsecus saltum unum faciens incolumis penitus evasit.

Anno Domini 1106, quidam negotiator volens cum mercibus ad nundinas proficisci ad dominum terrae illius ad quam profecturus erat, qui forte tunc in villa illa erat, accessit, rogans ut eum secum ad nundinas illas salvum duceret. Quod ille facturum se promisit, et fidem dedit. Sed cum illi profecti essent, ille diaboli instinctu commotus negociatorem et ejus res accipiens in carcerem trusit, fortiterque constrinxit. Qui cum beatum Jacobum invocaret, nocte quadam, vigilantibus adhuc custodibus ei in carcere apparuit, et imperans ut surgeret, usque ad summitatem turris eum perduxit. Quae se in tantum inclinavit quod visa est cacumen suum in terram deponere: a qua sine saltu et laesione descendens, solutus a vinculis abiit. Custodes vero illum insequentes juxta eum venerunt. Et non invenientes excaecati retro abierunt.

Anno Domini 1110 instante, in Italia milites ex civitatibus duabus inter se dissidentibus ad certamen congressi sunt. Quorum una pars ab alia superata fugere coepit. In quo miles quidam beati Jacobi limina petere solitus aufugiens, jamque vitae suae diffidens, beatum Jacobum invocavit dicens: »O beate Jacobe, si me ab immenti periculo liberare dignaberis, me et equum meum, nihil enim habco pretiosius, provinciae tuae repraesentabo.« Tunc apostolus inter eum et hostes, qui eum acrius insequendo capere sitiebant, apparuit, et hostibus VI leucis insequentibus clypei sui protectione liberavit; qui ne voti reus existeret, se et equum suum, qui XX solidos medietatis monetae non valebat apostolo obtulit.

Anno Domini 1108, in oris Galliae, vir quidam uxore sterili filium non habens, sanctum Jacobum propter hoc adiit, et rediens filium habuit cui Jacob nomen imponens, cum esset annorum XV, cum ipso et matre adire sanctum Jacobum, et ei offerre proposuit. Sed in medio itinere puer aegrotans exspiravit: de cujus morte parentes valde dolentes quasi amentes totum nemus clamoribus repleverunt. Mater autem sic sanctum Jacobum interpellavit: quod si filium ei non redderet, se vivam cum eo faceret sepeliri. Interea dum puer ad tumulum deferretur, quasi de somno excitatus revixit. Et qualiter cum sanctus Jacobus in sinu suo tenuerit, et jusserit ei ut cum parentibus iter incoeptum perageret cunctis astantibus narravit.

[Col. 1373] (HUBERTUS BIZUNTINUS.) Tres milites dioecesis Lugdunensis ad Sanctum Jacobum pergebant. Quos inveniens quaedam muliercula rogavit ut sui miserti duplarium suum amore sancti Jacobi deportarent. Quod cum unus eorum fecisset, et usque ad XII dietas a Galicia mulieris sacculum deportasset, quemdam infirmum in itinere reperit; a quo rogatus equum suum accommodavit. Et accipiens burdonem infirmi et sacculum mulieris, equum suum ferentem infirmum sequebatur. Sed fervore solis et labore itineris infirmatur. Reminiscens quod in multis offenderat, amore beati Jacobi apostoli infirmitatem suam usque ad Galiciam aequanimiter tolerabat. Ibique decumbens a suis sociis monitus est ut more boni Christiani confessus communicari se faceret. At ille bene audiens, sed respondere non valens, per triduum mutus fuit. Unde socios suos de salute corporis et animae suae vehementer turbavit. Quarta autem die vigilantibus circa eum et mortem ejus exspectantibus graviter suspirans dixit: »Gratias ago Deo et sancto Jacobo quia liberatus sum,« et quaerentibus quid dixisset: »Ex quo, inquit decubui, volebam facere quod monebatis, sed cum hoc cogitarem venerunt ad me subito daemones ita me constringentes, ut nihil loqui possem quod pertineat ad salutem. Et vos quidem audiebam, sed respondere non poteram; sed mox huc intravit sanctus Jacobus ferens in sinistra manu sacculum mulieris, et in dextera bacculum pauperis quos in itinere sic adjuvi: burdonem habebat pro lancea, et sacculum pro parma, id est scuto, et statim quasi iratus veniens elevato bacculo fugientes daemones coegit exire. Et ecce beati Jacobi gratia me liberavit, et loquelam mihi reddidit. Facite ergo venire presbyterum, quia diutius in hac vita permanere non possum.« Qui cum moram faceret, unum de sociis admonuit dicens: »Amice, noli domino tuo amodo militare, scias enim quod veraciter est damnatus et mala morte proxime moriturus.« Quod postea probavit rei eventus. Sepulto socio cum rediissent, et illi domino hoc dixissent, ipse se non emendans, pro somnio verba eorum duxit. Sed paulo post in bello lancea cujusdam militis transfossus interiit.

Prope civitatem Lugdunensem, juvenis quidam peliparius patre defuncto matrem suam proprio labore sustentans, singulis annis adire Sanctum Jacobum solebat. Cum ergo diu caste vixisset, tandem quadam nocte cum quadam muliere fornicatus est. Mane autem facto, quia prius ad Sanctum Jacobum proposuerat, cum duobus vicinis ducens secum asinum ad Sanctum ire coepit Jacobum, qui sibi quemdam mendicum in via reperientes, gratia societatis et amore apostoli, secum tulerunt ei necessaria largientes. Tunc illi juveni diabolus in specie sancti Jacobi nocte apparuit dicens: »Nosti quis sum?« Cui neganti: »Ego sum, inquit, Jacobus apostolus, quem singulis annis visitare consuevisti. Scias quia multum gaudebam de te, quia valde magnum bonum sperabam in te. Sed nuper antequam de domo tua exires, cum muliere fornicatus es, nec confessus, nec poenitens huc venire ausus es, et cum peccato tuo peregre profectus es, quasi peregrinatio tua placeret Deo et mihi. Non debet ita esse. Sed quicunque propter me vult peregrinari, prius debet sua per confessionem peccata dicere, et post peregrinando eadem commissa poenitere.« His dictis daemon evanuit. Tunc anxiatus juvenis domum redire et peccata sua confiteri, et sic iter reincipere disposuit. Sed statim daemon ut prius ei apparens, cogitationem talem redarguit dicens, quia peccatum istud nullo modo delere posset nisi sibi genitalia membra secaret, et multo beatiorem et martyrem fore si se auderet occidere. Quibus dictis, juvenis simplex nocte sociis suis dormientibus cultellum extraxit, et sibi genitalia amputans eodem cultello per ventrem transfixit. Cum ergo sanguis efflueret, et ille moriens palpitaret, experrecti socii accenso igne morientem invenerunt. Et timentes crimen homicidii mane fugientes ipsum cum egeno relinquunt. Post paululum cum ejus foveam praepararent, ecce defunctus propter fluxum sanguinis, extra ecclesiam positus, revixit et in feretro resedit, et statim circumstantes diffugiunt, et ad clamorem eorum omnes alii convenerunt, et sic ille loqui coepit, et cuncta quae illi contigerant, enarravit. Et cum praedicta dixisset adjunxit: »Cum me inquit, occidissem, daemones me caeperunt. Et cum me versus Romam ducerent, sanctus Jacobus post nos velociter advolavit. Cumque pro me et contra me diutius ad invicem disceptassent, illo cogente venimus ad quoddam pratum ubi beata Maria cum universis sanctis ad colloquium residebat. Beatus ergo Jacobus ante eam pro me contra daemones conqueritur. Et cum illa daemones increpasset jussit ut reviverem. Sicque sanctus Jacobus me suscepit et hic confestim restituit.« Quod cum audissent astantes, eum in domo cum gaudio detulerunt. Et statim sanato, solae cicatrices loco vulnerum remanserunt. Post triduum peragens ipse cum asino et mendico redeuntibus sociis obviavit, et vix tandem cognitus stupentibus, quod gestum fuerat enarravit. Et post omnes ad patriam perfecta peregrinatione redientes, hoc quod socii ejus prius narraverant re ipsa confirmavit. Hunc hominem et omnia signa mortis sanctus Hugo Cluniacensis abbas cum multis aliis vidit, et pro admiratione hoc, ut revelatum est saepius solitum se vidisse asseruit.

Anno Domini 1100, quidam civis Barcinonae urbis cum ad Sanctum Jacobum pervenisset, hoc solum ab ipso petiit, ut deinceps a nullis hostibus detineri posset. Rediens ergo ad propria per Siciliam a Saracenis in mari capitur, et per fora et nundinas in XIII urbibus paganis venditur et emitur, et semper catenae quibus ligatus fuerat solvebantur. Venditione XIII circa crura duplicibus catenis astrictus cum sanctum Jacobum inclamaret, apparuit ei idem apostolus dicens: »Quia cum esses in ecclesia mea tuam a me petisti liberationem corporis tui et non animae salutem, illico in his periculis lapsus es. Sed quia Dominus misertus est tui, misit me ad te ut etiam nunc eruam te.« Et statim apostolo disparente, ruptis catenis, vir ille solutus, per urbes et castella Saracenorum, quamdam partem catenae ferens in manibus in testimonium tanti miraculi ad terram suam, Saracenis videntibus, palam rediit. Cumque aliquis paganus ei obvians eum capere tentabat, mox visa catena territus fugiebat. Multi etiam ursi et leones, leopardi et dracones per deserta gradientem devorare volebant; sed statim visa catena quam apostolus tetigerat recedebant. Hunc ipsum hominem catenam in manibus ferentem, et hoc narrantem vidi ego ipse.

Anno Domini 1119, vir quidam nomine Brunus de Mimeliaco, a Sancto Jacobo rediens, nummis deficientibus egere coepit, et non habens unde saltem numatam panis emeret. Die quadam usque ad nonam jejunans, et mendicare erubescens, tristis et anxins valde fuit. Unde sanctum Jacobum implorans sub quadam arbore solus quievit. Ibi paululum dormiens somniabat quod sanctus Jacobus eum pascebat. Evigilans statim panem subcinericium ad caput reperit, de quo XV diebus, bis in die, sufficienter edebat, et altera die eumdem panem in sacculo integrum invenit.

(CALIXTUS PAPA.) Nuper comes Sancti Aegidii, Pontius nomine, cum fratre suo ivit ad Sanctum Jacobum; quo pervenientes rogaverunt aedilem ut ante corpus apostoli permitteret eis vigilare; consuetudo autem erat ut post solis occasum januae ejusdem oratorii clauderentur usque mane. Qui noluit. At illi tristes recesserunt ad hospitia sua, et congregantes omnes peregrinos societatis suae paraverunt sibi luminaria quae tenerent in manibus, et confortati in fide venerunt ad januas clausas fere CC peregrini, et orantes dixerunt alta voce: »Sancte Jacobe, si tibi placet peregrinatio nostra, aperi nobis oratorium tuum.« [Col. 1375] Nondum verba finierant, et ecce januae cum tanto strepitu apertae sunt, ut putarent eas in minutias fractas. Rupta sunt autem repagula et serae et catenae quibus obserabantur.

Quidam episcopus de Graecia, Stephanus nomine, relicto episcopatu venit ad Sanctum Jacobum in paupere habitu, et ibi facta est ei cellula de juncis in qua die noctuque jejuniis, vigiliis et orationibus intendebat. Cumque oraret quadam die, turba rusticorum juxta cellulam ejus apostolum sic rogare coepit: »Beate Jacobe, bone miles, ab instantibus malis nos liberes.« Quod ille audiens, increpans eos dixit: »O stulti rustici, beatum Jacobum non militem, sed piscatorem appellate.« Eadem nocte beatus Jacobus apparuit ei in veste candidissima duas claves in manu tenens, arma ferens fulgentissima ut radii solis, quem tertio vocans ait: »Stephane serve Dei, qui me non militem sed piscatorem vocari jussisti, ideo taliter tibi appareo, ut scias me Deo militare; et ut firmius hoc credas, cum his clavibus quas manu teneo portis Colimbriae urbis apertis quae VII annis a Fernando rege Christianorum obsidione opprimitur, crastino die hora tertia intromissis Christianis eorum reddam potestati;« et ita factum est.

Ortum est aliquando bellum fortissimum inter comitem Fontis Calcariae et militem suum, nomine Guillelmum, qui captus est a comite, et ante eum adductus; quem cum comes decollari jussisset et miles clamaret: »Jacobe apostole Dei, quem Herodes gladio Hierosolymis occidit, adjuva me et libera me a spiculatoris gladio,« ter ictum immensum nudo collo erectis ad coelum manibus sustinuit, et nil laesus est. Tunc spiculator mucronem fixit in ventrem ejus, quem beatus Jacobus sic hebetavit, quod nec ictum ejus sensit. Tunc comes jussit eum in castro suo recludi. Cui beatum Jacobum invocanti, mane apostolus stans apparuit dicens: Ecce adsum quem invocasti. Tunc impleta est domus tanta suavitate odoris, ut omnes qui ibi erant putaverunt se esse in paradiso propter odorem et lucem quae immensa ibi apparuit. Tunc in ipso fulgore beatus Jacobus eduxit eum coram omnibus manu tenens, et perduxit eum usque ad extremam portam castri, custodibus quasi excaecatis, et apertis januis iter usque ad unum milliarium extra muros perrexerunt. Tunc miles amore apostoli accensus perrexit in Galiciam ad visitandum corpus apostoli.


De vindicta coelesti in non observantes festum sancti Jacobi.

Haec sunt miracula quae olim beati Jacobi festa non colentibus ultione divina operante evenerunt. Inter Hispanos, apud Tudelionum, die festo sancti Jacobi, triticum rusticus tota die in area excussit; qui advesperascente die balneum quod juxta idem castrum miro opere Saraceno antiquo factum est intravit. Cumque in eo sederet, statim pellis dorsi ejus ab humeris usque ad crura balnei parietibus adhaesit, cunctisque videntibus, ob transgressionem tanti festi spiritum exhalavit.

Inter Vascones apud Albinetum sancti Jacobi diem plebs colere renuens, tota die operabatur: sed divina ultione totum castrum ejus nocte sequenti consumptum est igne, nec fuit qui sciret ex qua parte progrederetur ignis; sed e coelo dicitur evenisse.

In episcopatu Bisuntiensi, Bernardus de Majora, hac die sancti Jacobi tritici manipulos cum carro tota die, vicinis contradicentibus, duxit, et ad vesperam, eo sic operante, tempestivus ignis ac validus e coelo veniens carrum, manipulos et boves in cinerem redegit; sed et mulieres quaedam quae cum illo erant, ab aliis supervenientibus in fonte proximo deportatae sunt, ut ignis calorem evaderent, et vix evaserunt.

Item Harduinus, ejusdem villae miles, eodem die plaustrum suum cum manipulis tritici tota die duxit; sed ultio divina boum oculos excaecavit.

Inter Gothos provinciae Montispessulani jussu cujusdam militis Mircoriensis rustica quaedam apud villam Sancti Damiani, die sancti Jacobi, panem subcinericium fecit et coxit; quo allato ad mensam atque confracto coram cunctis discumbentibus sanguinolentus apparuit. Et dum magis frangeretur, magis ac magis sanguinem rejecit. A Domino factum est istud, etc.


Haec de libello Calixti papae dicta sufficiant




[Col. 1375]
SERMONES QUATUOR DE SANCTO JACOBO APOSTOLO IN GALLAECIA HABITI.
(Editi primum a P. Joanne Mariana S. J., recusi postmodum in Bibliotheca Patrum Lugdunensi, tom. XX, pag. 1278.)



SERMO PRIMUS. IN VIGILIA S. JACOBI ZEBEDAEI APOSTOLI.
[Col. 1375A]

Lectio secundum Marcum, cap. III, vers. 13: In illo tempore ascendens Dominus Jesus in montem, vocavit ad se quos voluit ipse, et venerunt ad eum, et fecit ut essent duodecim cum illo, et ut mitteret eos praedicare, etc.

Vigiliae noctis sacratissimae solemnitatis beati Jacobi Zebedaei, apostoli Gallaeciae, nobis, dilectissimi fratres, advenerunt: in quibus nobis est a malis cessandum et in bonis actibus persistendum, et divinae charitatis intima affectione laetandum. Quam nimirum solemnitatem congruum est ut jejunio et [Col. 1376A] vigilia praevenire satagamus, et in quantum possumus delictorum nostrorum maculas gemitibus, lacrymis et eleemosynis tergamus, concordiam et charitatem diligamus, transitoria mundi oblectamenta contemnamus, vera patriae coelestis gaudia tota mentis aviditate amemus, et ut nobis a justo judice debita relaxentur, pro ipsius amore debito inveniri valeamus. Hinc est quod ecclesiastica religio ante majorum sanctorum solemnia ab illicitis abstinere, jejunare ac vigilare constituit, ut in hac videlicet die caro, per continentiam aliquantulum afflicta, a peccatorum sordibus expietur. Et licet omnibus diebus orare et abstinere conveniat, hac tamen die amplius jejuniis, eleemosynis ac precibus inservire [Col. 1377A] oportet. Et ne ad ea quae hortamur, dilectissimi, torpeatis, a saecularibus vobis exemplum accipiatis. Si quilibet famulum cujuslibet terreni potentis suscipere deberetis, hospitii vestri domum diligenti sollicitudine mundam facere studeretis. Si hominum introitu corporea domus emundatur, cur praecipue Deo venturo domus animae summa munditiae diligentia non praeparatur? Sciendum vero quod qui digne et munde aeterni Regis militem solemni officio suscipit, et ipsum Regem aeternum in milite suscipit, ipso in Evangelio testante, qui dicit: Quod uni ex minimis meis fecistis, mihi fecistis (Matth. XXV, 40). Si ergo quod uni ex minimis Christi fit, ipsi fit, constat quia quae uni ex sanctis ejus fiunt, ipsi fiunt. Ad hoc tamen apostolica voce moveamur, cum dicitur: Hora est jam nos de somno surgere (Rom. XIII, 11), in somno quippe sumus dum in carnis voluptate torpemus et in peccandi consuetudine manemus. Sicut enim per somnum corpus aggravatur, ita et per carnis voluptatem et peccandi consuetudinem [Col. 1377B] animus deprimitur. Hinc itaque scriptum est: Evigilate, justi, et nolite peccare (I Cor. XV, 34). A somno ergo hujusmodi surgimus cum carnis voluptate postposita, peccandi consuetudine relicta, ad Dei dilectionem et servitium prompti efficimur. A somno attamen isto nunc praecipue tempus est ut surgamus, qui venerabilem magni Jacobi solemnitatem cras celebraturi sumus, cujus jam vigilias procul dubio recolimus. Hinc etiam Dominus per Isaiam hortatur dicens: Lavamini, mundi estote (Isa. I, 16). Lavare itaque nos oportet confessione, poenitentia, fletu, afflictione, mala quae gessimus, et in munditia illa perdurare, ne iterum per illicita sordeamus. Sicut enim qui lavatur a mortuo, et iterum tangit eum, sordidus efficitur; sic qui delictum reiterat, coinquinatus habetur. Hinc Psalmista ait: Declina a malo, et fac bonum (Psal. XXXVI, 27), et hinc etiam patet quia non sufficit homini abstinere a malo nisi faciat quod bonum est. Quod ostenditur cum iterum [Col. 1377C] per Isaiam dicitur: Quiescite agere perverse, discite benefacere (Isa. I, 16). Quia sicut perverse agendo a Deo disjungimur, sic benefaciendo conjungimur. Scitote, fratres charissimi, quia sicut est inhonestum homini pransuro ad regis terreni mensam coinquinatis vestimentis accessisse, sic turpe est animae Christiani in celebratione tanti apostoli cum vitiis quibusdam advenisse. Et ultra ut fastidiosum est regi terreno si quid sordidum aut reprehensibile in residente ad mensam ejus viderit, ita inhonestum est divinis aspectibus Dei, si quid forte horrendum aut vitiosum in Christiano in celebritate B. Jacobi festi fuerit. Et idcirco oportet ut non solum caveamus in ejus diebus a vitioso lapsu, sed etiam longe ante abstineamus, ne gravi crimine deturpati, verum etiam bonorum floribus adornati ad festa tanti apostoli accedamus; ne nobis dicatur quod reprobo ad nuptias introgresso a bonis operibus nudo a Domino dicitur: Amice, quomodo huc intrasti non habens [Col. 1377D] vestem nuptialem? At ille obmutuit. Tunc rex ait, Ligatis manibus et pedibus, mittite eum in tenebras exteriores, ibi erit fletus et stridor dentium (Matth. XXII, 12). Animadvertitis, fratres charissimi, quoniam velut iste idcirco quod nudus a veste nuptiali erat, a consortio convivantium ejicitur, sic timeo ne a consortio sanctorum fiat alienus, qui ad eorum solemnia celebranda bonis operibus accessit nudus; et si ille qui absque bono opere ad celebranda sanctorum festa accessit, ab eorum consortio sequestratur, quid tunc fiet de illo qui cum malis operibus absque poenitentia accessit? Timeo ne pari poena puniatur. Sciendum vero est quod qui juste et digne B. Jacobi festa celebraverit, cum ipso cujus victricem diem colit, procul dubio perenni saeculo sanctorum solemnitate angelorum participabit. Si enim ipsius festa colimus in mundo, multo altius et angeli colunt in coelo. O quam dignum est, fratres charissimi, atque gloriosum festa sanctorum colere cum angelis quorum regna accepturi sumus una cum eis in coelis. [Col. 1378A] Quisquis igitur aut in fornicatione, aut in homicidio, aut in adulterio, aut in caeteris vitiis lapsus est, ad poenitentiae recurrat medicamenta, ut ad celebranda tanti apostoli Christi solemnia idoneus efficiatur; quatenus celebrata digne ejus solemnitate partem aeternae celebritatis sanctorum habere mereatur. Si enim aliquis forte aliquo crimine lapsus, in his sacris solemniis B. Jacobi fuerit, vel cum delicto antea perpetrato ad festa ejusdem absque poenitentia accesserit, vel a bono opere in his cessaverit, vel rebus saecularibus praeoccupatus fuerit, nisi poenituerit, frustra festa celebravit, quia laudes suas coram Deo vacuas fecit. Quapropter Dominus per prophetam non solum a pravis actibus, sed et a malis cogitationibus praecipit abstinendum, nobis dicens: Auferte malum cogitationum vestrarum ab oculis meis (Isa. I, 16). Celebrare enim festa sanctorum, perpetuam populorum requiem demonstrare est. Cum enim a terrenis actibus his diebus quiescimus, tunc ostendimus quod sicut ille cujus festa [Col. 1378B] colimus in aeterna requie est, ita et nos una cum eo in perenni paradisi requie erimus, Domino dante, si a malis cessamus actibus, et bonis implicamur. Cumque in eorum vigiliis jejunamus, tum ostendimus quod sicut a cibis corporalibus abstinemus, sic a nocivis actibus abstinere debeamus. Quandiu enim Adam a cibis interdictis et vitiosis abstinuit, tandiu in paradiso exstitit; mox ut comedit, statim expulsus est. Unde datur intelligi quod qui sanctorum vigilias jejuniis, precibus et eleemosynis in praesenti sanctificaverit, illorum gloriae particeps in futuro erit. Qui vero in illis non jejunaverit, aut a bonis, ut praediximus, cessaverit, aut illicita fecerit, a sanctorum consortio profecto alienus erit. Et qui in aliis rebus jejunat et vacat a malo, et bene facit, habebit coronam. Qui vero hac die non jejunat, et bene non facit, et a malis non cessat, sentiet poenam. Sed quod deterius est, diabolus invidus et ministrator vitiorum, qui Adam in paradiso tentavit, [Col. 1378C] quique semper sanctos a bonis operibus non cessat avertere, ipse in sanctorum solemnitatibus intentus magis quam aliis diebus stimulis suis subdole solet tentare. Sunt et nonnulli, quod pejus est, qui diebus festivis magis quam aliis solent vitiis deteriorari plus quam meliorari. Certe non ille qui aut invidia, aut detractione, aut ebrietate, aut superflua comessatione, aut fornicatione, aut saecularium rerum occupatione, aut homicidio, aut venatione avium sive pecudum, aut joco alearum sive scaquorum [schaccorum], aut obsidione, sive vindicta, sive acie inimicorum, aut in oppressione fratrum, aut in aliquo gravi crimine deprehensus fuerit diebus festivis, sanctorum festa non celebrat; sed qui in egenorum distributione, aut in hospitalitate, aut castitate, aut infirmorum visitatione, aut sacra lectione atque prece, aut pacis discordantium locutione, aut aliqua bona operatione usus atque inventus fuerit. Quod in sancto Moysi et populo Israelitico [Col. 1378D] ostenditur, cum Moyses in monte Sinai cum Domino morabatur, et populus perfidus conflatilem vitulum operabatur (Exod. XXXII). Quid est hoc quod Moyses cum Domino cum divina contemplatione stat, et populus vitulum adorat, nisi quia religiosi quicunque qui sanctorum festa celebrare rite et in comtemplatione persistere desiderant, longe ante a vitiis abstinent; et perversi econtrario, qui antea per multos dies abstinuerunt, nunc a bonis cessando peccata committunt? Ob hoc dicit Scriptura: Male celebrat Sabbatum qui a bonis operibus vacat (Marc. III, 4; Luc. VI, 9), et Psalmista ait: Mutaverunt gloriam suam in similitudinem vituli comedentis fenum (Psal. CV, 20). Gloriam suam perversi in similitudinem mutant vituli, qui bestiali more apostolica solemnia colunt, qui vitiis in eis inserviunt, cum facinoribus suis absque poenitentia ad celebranda eadem accedunt, et bene dicit: Obliti sunt Dominum qui salvavit eos (Psal. CV, 21), quia Dominum ignorant qui ejus sanctorum sacra solemnia non cum bonis actibus, [Col. 1379A] sed ebrietatibus et luxuriis incestis et otiosis verbis celebrare appetunt. Populus vero Hebraicus non multa in Aegypto peccata perpetravit, qui postea in adorato vitulo in deserto corruit, per vitulum Deum offendisse dicitur. Quid hoc? nisi quia sunt nonnulli qui ante beati hujus apostoli Domini Jacobi festa se a vitiis abstinent, et nunc laqueis diaboli male operando capiuntur; quod avertat Deus, fratres, a vobis ne fiat istud. Ecce, charissimi, quomodo apostolicam solemnitatem digne celebrare valeamus. Ecce quemadmodum ejus ingentem atque honorabilem celebritatem excolere, et nosmetipsos cum summa munditia praeparare debeamus. Pensandum quippe nobis est ut nos iterum mundos, quantum possumus, per abstinentiam faciamus, et in celeberrimo solemnitatis ejus die idonei ejus officiis assistamus, quatenus cum venerit in ultima die cum duodena turba apostolica judicaturus duodenam turbam Israeliticam, ultionis judicium ejus praesidiis evadere mereamur, et cum ipso regnare in coelestibus regnis [Col. 1379B] sine fine.

Mos ecclesiasticus, qui majorum sanctorum vigilias confessionibus lampadibusque et cereis nocte in ecclesiis celebrat, a priscis patribus veteris legis sumpsit exordium [(76) 1Kb] . Oportet igitur pridie ante vigilias basilicam scopis et pulveribus mundare, tapetis, palliis, et cortinis, et juncis exornare, ut convenientius in ea clerus et populus precibus possit vacare. Quod poenitentiam sumere a sacerdotibus in Ecclesia praedicantibus ante vigiliam plebem fidelem oporteat, codex Exodi ostendit cum dicit: Cumque lavasset populus vestimenta sua, ait ad eos Moyses: Abstinete ab uxoribus; estote parati usque in diem tertium; nec appropinquetis uxoribus vestris (Exod. XIX, 14). Sicut igitur plebs Hebraea legem acceptura vestimenta sua lavit, et a propriis uxoribus abstinuit, sic populus Christianus apostolica solemnia celebraturus ante vigilias pridie lavare non solum vestimenta, verum etiam per poenitentiam a sacerdotibus [Col. 1379C] acceptam corda et corpora sua lavare, et a propriis uxoribus usque ad diem octavum abstinere debet. Et quidem si a legitimis uxoribus est abstinendum, quanto magis ab illicitis pollutionibus? Quod tota nocte populum in ecclesia coram altari orare, manibus cereos ardentes tenere, stare et non sedere, vigilare et non dormire oporteat, testatur Dominus qui ait: Sint lumbi vestri praecincti, et lucernae ardentes in manibus vestris (Luc. XII, 35). Lumbos praecipit praecingere, ut luxuriam, quae in lumbis est, coercendam esse demonstret. Lucernam quippe tenere manibus praecipit ut bona opera facienda designet. Quod stare debeant in ecclesia super pedes qui vigilant, et non sedere nisi ad tempus testatur Paulus qui ait: State ergo succincti lumbos vestros in veritate (Ephes. VI, 14). Et Dominus ad prophetam: Sta, inquit, super pedes tuos (Dan. X, 11). Multi facies suas tempore somni candelis ardentibus ne dormirent exusti sunt; maluerunt enim barbam et capillos [Col. 1379D] ardere, quam coram altari Dei turpibus cogitationibus mentem maculare. Quod cereus uniuscujusque a vespere usque ad primam missam finitam ardere debet, testatur populus Israeliticus, qui per deserta gradiens, a columna ignis, quae nocte in nube super eum apparebat, meruit illuminari. Perdurabat enim a nocte incipiente usque ad luciferum, quod est stella matutina. Sed sciendum est inter caetera quod cereus quem manibus vigilans tenet, Trinitatis fidem demonstrat. In cera Deus Pater, in filo ejus Unigenitus, in lumine Spiritus paracletus ab utroque procedens significatur. Quam fidem debet corde firmiter tenere qui candelam manu tenet per noctem. Pallia, et serica, et tapetia, caeteraque ornamenta quae suspenduntur his diebus in ecclesia, fidem, spem et charitatem, caeterasque virtutes insinuant, quibus cordis nostri thalamum adornare debemus, quo summum hospitem, scilicet Regem sempiternum Jesum [Col. 1380A] Christum recipere mereamur. Juncus qui cum caeteris herbis, sub pedibus sternitur, superbiam quam cum caeteris vitiis sequentibus sub pedibus nostris bene operando calcare debemus, designat. Hujusmodi vigilias populus Paschatis in Aegypto ostendit, qui moerorem Aegypti fugere, terramque repromissionis ingredi cupiens, nocte evigilans renibus accingitur, calceamentis induitur, baculis sustentatur, ostium domus suae agni sanguine consecrat (Exod. XII, 11). Si ergo populus Pascha suum, scilicet transitum de Aegypto ad terram promissionis, de temporalibus videlicet temporalia, nocte celebrat, quanto magis et nos vigilando beati Jacobi diem festum, quo de temporalibus ad sedes paradisiacas transivit, celebrare debemus? ipso enim annuente de hujus carnis exsilio nos transituros ad paradisum credimus. Sique ipsi populi terrenum agnum, tamen figurativum, per familias et domos suas nocte comedebant, quanto magis et nos in die festo nostri Jacobi per ecclesias summo diluculo, expulsis delictorum [Col. 1380B] tenebris, verum Agnum immaculatum, peccata mundi auferentem, sacrificare et communicare debemus? Si nocte vigilabant, qui ab hostibus per Moysis manum liberari optabant, quanto magis et nos vigilare debemus in beati apostoli nocte, quia ejus praesidiis a vitiis et hostibus daemoniacis liberari optamus? Si vero calceamentis induebantur, quanto magis et nos praedicationibus et exemplis mortuorum animalium, id est primorum Patrum, gressus nostros introire eorumque acta enarrare debemus? Si baculis sustentabantur, quia iter arripere festinabant, quanto magis et nos efflagitare sanctos debemus, ut in itinere regni coelestis nos adjuvent? Si postes domus suae agni sanguine intingebant, quanto magis et nos Dominicae crucis vexillo cordis nostri domum vigilanti oculo munire contra tentamenta daemoniaca debemus? Et si plebs Hebraea, quae terram repromissionis ingredi cupiebat, renibus accingitur, bene ergo Christiana plebs, quae patriam [Col. 1380C] coelestem a Deo sibi promissam ingredi cupit, renes dum vigilat et debet praecingere et luxuriam refrenare, ut nitidior possit ante beatum Jacobum vigilare. More enim illorum qui corpus mortuum vigilant, sanctos vigilamus, dum in ecclesiis eorum funera precibus exsequimur. Alii enim dilectissimi necem plorant, alii propter honores et spolia accepta gaudent. Alii Psalterii psallentes precibus instant. Igitur sicut corpus vigilandum inter vigilantes sistitur, sic veraciter beatus Jacobus inter vigilantes suos eorum preces coram Deo deferens commoratur. Multi enim testantur in ejus festi vigilia dum vigilabant, se eum in apostolica effigie vidisse. In ejus ergo vigilia per cordis compunctionem et oris confessionem peccata plorare debemus; insuper et gaudere, quia si bene eam observaverimus, honores et spolia vitae aeternae accipiemus; Gallaecianis maxime qui spolia, id est venerandum corpus, acceperunt, quotidie illis gaudendum est et lugendum. Lugendum [Col. 1380D] dum male ea disponunt, gaudendum dum bene, ut Laurentius, dispergunt. Psallitur enim de eo sic: Dispersit, dedit pauperibus, non divitibus. Item sicut mos est in exsequiis defuncti clericos psallere, sic omnibus vigilantibus in beati Jacobi vigilia corde et ore psallendum est. Praeoccupemus, inquit Psalmista, faciem Domini in confessione et in psalmis jubilemus ei (Psal. XCIV, 2). Et Apostolus ait: Psallam spiritu, et psallam mente (I Cor. XIV, 15). Multi enim psalmos ignorantes olim fuere, qui magna praemia legentibus psalteria in hac nocte dederunt. Quod octo diebus sive beati Jacobi, sive majorum sanctorum solemnia observari debeant, testatur Paralipomenon qui de templo Salomonis loquitur dicens: Fecit ergo Salomon solemnitatem in tempore illo septem diebus et omnis Israel cum eo in Ecclesia magna valde (II Paral. VII, 8); et fecit in die octavo collectam, scilicet in templo. Vigilandum ergo et orandum hac in [Col. 1381A] nocte nobis est, ne in tentationibus perversis occumbamus. Scriptum quippe est: Vigilate et orate, ne intretis in tentationem (Matth. XXVI, 41); et iterum: Vigilate, quia nescitis qua hora Dominus vester venturus est (Matth. XXV, 13); et alibi: Vigila [et ora], in omnibus labora (II Tim. IV, 5); et iterum: Beatus qui vigilat ad fores meas quotidie (Prov. VIII, 34). Fores sapientiae typice apostoli sunt per quos fideles regnum coelorum ingrediuntur. Igitur qui in apostolorum vigiliis vigilat, ad fores regni coelorum vigilat. Verumtamen si bene vigilaverit quis in hac nocte, ad illam remunerationem se accepturum se parare dicitur [(77) 1Kb] quam prudentes virgines acceperunt, quae lampades suas manibus tenuerunt, operibusque in bonis usque ad adventum veri Sponsi sui perseverarunt. Dum enim media nocte clamor sponsi advenientis fit, prudentes intraverunt cum eo ad coelestis regiae nuptias perpetuas; et fatuis dormientibus in peccatis clauditur coelestis aulae janua, et datur responsum.: Amen, dico vobis, nescio vos (Matth. [Col. 1381B] XXV, 12). Qui enim Deum ignorat in peccatis, ignorabitur ad januam regni coelestis. Gedeon suos bellatores ut lampades ardentes in ollis occultarent, manibusque gestarent, et appropinquatis hostibus ollas quassarent, praemonuit (Judic. VII, 19); sicque factum est; quassatae sunt ollae, et prae admiratione claritatis lampadum hostes attoniti aufugere. Per ollas corpora nostra, per lampades occulta cordis nostri, bona desideria, per hostes daemones et vitia typice exprimuntur. Lampades in ollis occultamus cum de bonis coelestibus in cordibus nostris cogitamus. Ollas quassamus, cum corpora nostra prae abstinentia his diebus affligimus. Lampades ardentes ostendimus, cum bonorum operum exemplum cunctis damus. A facie lampadum fugiunt hostes, quia cum in bonis operibus semper intentos nos vident daemones, procul a nobis recedunt, et vitia. Et quidem sicut in vigilia matutina respiciens Dominus super castra Aegyptiorum per columnam ignis et nubis interfecit exercitum eorum, liberans populum suum, sic si beati Jacobi [Col. 1381C] vigilias et solemnia luminaribus cordis et corporis diligenter celebraverimus, in matutinis et missa celebrata a vitiis et hostibus daemoniacis meritis apostolicis credimus liberari. Haec igitur nox nocti Paschalis solemnitatis in multis consimilis est. Quoniam sicut illa multis ad salutem, scilicet credentibus; multis ad damnationem, scilicet non credentibus est: ita haec nox aliis est ad salutem, aliis ad damnum. Qui enim turpia vel inania, vel otiosa verba, vel rixas, vel stuprum, vel adulteria, vel furta, vel ebrietates, comessationes illicitas commiserunt, vel jocos joculatorum diversos fecerunt, vel viderunt, vel cantilenas mendosas [(78) 1Kb] decantaverunt, nisi resipuerint, profecto damnabuntur. Qui vero poenitentes a commissis fuerint, et candelas, ut praefati sumus manibus tenuerint, et in precibus ac divinis eloquiis usque ad diem perseveraverint, procul dubio in perenni meritis apostoli a Domino remunerabuntur. Haec nox castos diligit, libidinosos odit, iniquos [Col. 1381D] fugat, pios amat, somnolentos increpat, vigilantes remunerat, collaudantes glorificat, peccantes odit, sobrios diligit, ebrios repellit, largos multiplicat, avaros damnat, hospitales aedificat, crudeles non curat, laetificantes beatificat, iracundos prohibet, malevolos damnat, amantes servat, pacificos placat, litigantes prohibet, pauperes gratificat, infirmos corroborat, poenitentes salvificat, lugentes veros fovet. Hujus ergo sanctificatio noctis fugat scelera, culpas lavat, et reddit innocentiam lapsis, moestis laetitiam; fugat odia, concordiam parat, et curvat imperia. Haec nox est quae per universum mundum in Christo credentes, scilicet in hac solemnitate a vitiis saeculi segregatos, a caligine peccatorum reddit gratiae, sociat sanctitati. Haec nox est de qua dici fas est: Et nox illuminatio mea in deliciis meis (Psal. [Col. 1382A] CXXXVIII, 11). Quae tenebris non obscurabitur, sed sicut dies illuminabitur vero lumine, in cordibus scilicet verorum celebrantium se. O vere beata nox, quae exspoliat a peccatis Aegyptios, scilicet poenitentiam agentes; ditat Hebraeos, scilicet credentes, de terrenis ad coelestia transeuntes! O vere beata nox, cujus dies meruit scire tempus et horam, in qua primus apostolus hac fragili vita spoliatur,

Et sibi pro meritis prima corona datur!

Cessemus ergo ab operibus carnis, et operemur bona in his sacris solemniis. Qui enim, ut praediximus, ab illicitis actibus cessaverit, et in bonis usque in finem perseveraverit, ad illum verum montem se ascensurum sperare debet, de quo in hodierna lectione Marcus ait: Ascendens Dominus Jesus in montem, vocavit ad se quos voluit; et venerunt ad eum, et fecit ut essent duodecim cum illo, et ut mitteret eos praedicare. Mons in sacro eloquio aliquando Ecclesiam, aliquando coeleste regnum, aliquando [Col. 1382B] humiles, aliquando altiora praecepta, aliquando virtutes, aliquando sanctos, aliquando Judaeos designat. Ecclesiam, ut Veritas ait: Non potest civitas abscondi super montem posita (Matth. V, 14). Coeleste regnum, ut Psalmista ait: Domine quis habitabit in tabernaculo tuo, aut quis requiescet in mente sancto tuo? (Psal. XIV, 1) et respondit ei Spiritus sanctus dicens: Qui ingreditur sine macula et operatur justitiam; qui loquitur veritatem in corde suo, qui non egit dolum in lingua sua, nec fecit proximo suo malum (ibid. II, 3). Humiles ostendit, ut idem Psalmista ait: Suscipiant montes pacem populo, et colles justitiam (Psal. LXXI, 3). Altiora praecepta, ut in Evangelio scribitur: Videns Jesus turbas, ascendit in montem (Matth. V, 1). Virtutes demonstrat, ut Psalmista ait: Utquid suspicamini montes coagulatos? (Psal. LXVII, 17.) Judaeos exprimit, ut David ait: Montes Gelboe, nec ros nec pluvia veniant super vos (II Reg. I, 21). Sed super omnes montes [Col. 1382C] unus mons Dei, scilicet Unigenitus, est, qui super cunctos angelos elevatus est. Mons iste cunctis coelis est excelsior, omnibus abyssis profunditor, terris cunctis latior, omnibus altitudinibus altior. De quo monte Job cuidam sibi loquenti ait: Excelsior coelo est, et quid facies? profundior inferno, et unde cognosces eum? longior terra mensura ejus et latior mari (Job XI, 8). Sicut enim altitudinem coeli et latitudinem terrae, et profunditatem abyssi, et dies saeculi, et pluviae guttas vox deficit ad enarrandum, sic sublimitatem majestatis deificae mens humana deficit ad excogitandum; sed tamen augmentatur ad credendum. Quod homo enim ratione humana ex Deo comprehendere nequit, per fidem comprehendi potest. Deus qui per rationem humanam comprehendi nequit, fide integra comprehendi potest; credenda est ergo ejus sublimitas et profunditas immensa, sicut erat in principio et nunc et semper. Ipse est ergo mons, de quo propheta ait: Venite, ascendamus ad montem Domini (Isa. II, 3). Iste mons vocavit [Col. 1382D] ad se quos voluit ipse, qui vult omnes homines salvos fieri, et ad agnitionem veritatis venire (I Tim. II, 4).

Et fecit ut essent duodecim cum illo, et ut mitteret eos praedicare; et dedit illis potestatem curandi infirmitates, ejiciendi daemonia. Apostolis quos ad praedicandum Dominus misit, potestatem miracula faciendi praebuit, ut praedicationem suam sequentibus signis confirmarent. Dignum enim erat ut nova facerent, qui nova praedicarent. Et imposuit Simoni nomen Petrus. Simon enim Marcus nominat Petrum, ad differentiam alterius Simonis qui dicitur Chananaeus. Sed sciendum quia longe ante, ut in alio Evangelio legitur, Simoni datum est a Domino Cephas nomen, scilicet cum a fratre suo Andrea adductus esset ad eum et intuitus illum dixit. Tu es filius Joana; tu vocaberis Cephas, quod interpretatur Petrus [Col. 1383A] (Joan. I, 42). Ibi vocatur Cephas, hic Petrus, ut inter Chaldaeos, Graecos et Latinos nomen ejus innotesceret. Cephas enim Syriace vel Chaldaice Petrus dicitur, sive Graece, sive Latine; quod nomen in utraque lingua a petra derivatur, ab illa scilicet de qua Paulus ait: Petra autem erat Christus (I Cor. X, 4). Notandum quod ad figuram hujus impositionis nominis sacerdos in baptismate pueris nomina imponit, et praesul praeterea dum reconciliat peccatorem, aptissime confirmat.

Et vocavit Jacobum Zebedaei et Joannem fratrem Jacobi, et imposuit illis nomina Boanerges, quod est filii tonitrui. Jacobum Zebedaei Marcus dicit, ad differentiam alterius Jacobi, qui dicitur Alfeus. Hos duos fratres, Jacobum scilicet et Joannem filios tonitrui Dominus vocavit, quia sicut pater bonus filium suum de proprio negotio erudit, sic tonitruare illos edocuit dum Pater in monte Thabor in transfiguratione illis audientibus tonitruavit dicens: Hic [Col. 1383B] est Filius mens dilectus, in quo mihi bene complacuit (Matth. XVII, 5). Nec mirum si qui de tonitruo ipsius didicerant, postea tonitruarunt. Joannes septem Ecclesiis quae sunt in Asia mirabiliter tonitruavit dicens: In principio erat Verbum, et Verbum erat apud Deum, et Deus erat Verbum (Joan. I, 1). Jacobus vero tonitruavit, Domino ei praecipiente, in omni Judaea et Samaria, et usque ad ultimum terrae limitem, id est Gallaeciae, tonitru sonos terrificos facit, terram pluviis irrigat, et fulgorem emittit. Similiter terrificos sonos isti duo fratres emiserunt. Dum in omnem terram exivit sonus eorum, et in fines orbis terrae verba eorum processerunt (Psal. XVIII, 5). Terram pluviis irrigarunt dum sua praedicatione divinae gratiae imbrem credentium mentibus intimarunt; fulgura emiserunt dum signis et miraculis effulsere.

Et vocavit Andream et Philippum, et Bartholomaeum, et Matthaeum, et Thomam, et Jacobum Alphaei, et Thadaeum, et Simonem Chananaeum, et Judam [Col. 1383C] Iscariotem, qui et tradidit illum. Duodecim apostoli propriis nominibus a Domino nominantur, et ab evangelistis scribuntur, ne pseudoapostoli se de numero electorum praesumant gloriari. Numerus apostolorum non vacat magno mysterio. Duodenarius est, qui ex ternario et quaternario conficitur, illos per quos elementa [(79) 1Kb] mundi sanctae Trinitatis fidem praedicaturos ostendit. Sciendum quod isti heroes, ut Paulus refert, ante mundi constitutionem humani generis saluti praedestinantur, eliguntur et sanctificantur. Isti barones [(80) 1Kb] sunt piscatores Dei, animas peccatorum extrahentes de mundano mari periculoso. Sic enim mundo antea pollicitum fuit a Domino. Ait enim Dominus per prophetam: Ecce ego mittam ad eos piscatores multos et piscabuntur eos, venatores meos et venabuntur eos (Jer. XVI, 16). De his rursum per Isaiam Dominus ait: Qui sunt isti qui ut nubes volant, et quasi columbae ad fenestras suas, candidiores nive, nitidiores lacte, rubicundiores [Col. 1383D] ebore antiquo (Isa. LX, 8). Nubes apostoli vocantur quia sicut nubes pluviam ferentes de loco ad locum transmigrant et irrigant, sic etiam ipsi de civitate in civitatem euntes pluviis salutaribus verbo Dei terrena corda hominum excaecata irrigant; ut per nubes aqua in terras delabitur, sic per illos praedicatores Dei Filius mundo revelatur. Rorate coeli desuper, et nubes pluant justum: aperiatur terra et germinet Salvatorem (Isa. XLV, 8). Coeli desuper rorant, quando prophetae de supernis sedibus Christum mundo praedixerunt, et angeli de supernis a Patre similiter venturum nuntiarunt. Nubes justum pluerunt, dum apostoli illum mundo praedicarunt. Terram aperuit, dum Virgo Maria illum recipit. Salvatorem terra germinavit, dum Christum ad mundum ab Adae peccato salvandum Virgo Dei Genitrix [Col. 1384A] mundo edidit, quod beata Maria terra typice sit, testatur Psalmista, Veritas de terra orta est (Psal LXXXIV, 12); quod aqua typice Dominus sit, testatur idem Psalmista, qui in ejus persona ait: Sicut aqua effusus sum, et dispersa sunt ossa mea (Psal. XI, 5). Aqua effusa Dei Unigenitus fuit. quia sicut aqua sordes abluit et terram irrigat, sic ipse peccata, nostra suo sanguine lavit et corda hominum suo spiritu et fide irrigavit. Ossa typice apostoli sunt, quia sicut ossa firma sunt in corpore, sic apostoli confirmantur et coadunantur in Dei Filio, fide et opere. Isti quasi columbae de excelsis fenestris ad infimas terras descendunt, quando sive de numine Christi ad humanitatem, sive de contemplatione ad actionem praedicando condescendunt. De infimis ad excelsas fenestras redeunt, quando sive de humanitate Christi ad numen ejus, sive de actione ad contemplationem loquendo ascendunt. Nix alba est et natura frigida, et olera excoquit, et terras irrigat, [Col. 1384B] dum sol eam calefacit. Candidiores nive ergo apostoli fuere, quia quos per fidei confessionem praedicando albos fecere, frigidos, scilicet caloribus vitiorum expulsis, reddidere. Olera terrarum nix excoquit quia apostoli tyrannos saeculares praedicando verberavere, et mundi vitia penitus destruxerunt. Sol nivem calefacit, quia Christus Spiritu sancto apostolos replevit. Nix terras irrigat, quia apostoli Spiritum sanctum, quem a Domino acceperunt, credentibus praedicando dedere. Lac nitidum est per candorem, et dulce per arvinam. Nitidiores ergo lacte apostoli fuere, quia miraculis mundo effulsere. Dulciores vino et lacte fuere, quia dulcissimis exhortationibus suis mundum puerilem nutrierunt. Ebur elephanti; cum sit castum animal, coitum nisi semel non facit, genua ad terram curvare nequit, pellem et ossa candida gerit, et pilum habet rubicundum dum senescit. Rubicundiores ergo ebore antiquo, per effusionem scilicet sanguinis apostoli [Col. 1384C] fuere dum corpora sua diversis martyriorum generibus in fide pro Christo dedere. Lavere enim, inquit Joannes, stolas suas et corpora sua per sanguinis effusionem et candidas eas fecere in sanguine verissimi Agni innocentis per fidei candorem (Apoc. VII, 14 et XXII, 14). Elephas castum animal esse, et genua ad terram curvare non posse dicitur, quia apostoli casti per continentiam fuisse dicuntur, et ad terrena negotia nullo modo post conversionem flecti perhibent. Pellem et ossa elephas gerit candida, quia apostoli in fine per operationem bonam candidi facti sunt. De his iterum Dominus per prophetam ait: quam speciosi pedes evangelizantium pacem, evangelizantium bona (Isa. LII, 7). Ante Dominicum adventum inter mundum et Deum erat discordia et bellum; sed isti barones, pacem portantes, amicitiam inter illos corroboravere aeternam. Isti sal terrae, isti lux mundi, turres fortitudinis Dei, testes veritatis, radii veri solis, milites coeli, nuntii Regis summi, fenestrae nitidae veri luminis, valvae poli, [Col. 1384D] claves regni, montes excelsi, tubae Olympi, praecones Christi, prudentes, serpentini; simplices columbini, agni novelli, arietes Nabaoth veri, coeli gloriam enarrantes, veri patres, saeculorum judices, labrum ablutionis animarum, aurum et argentum divinum, Scripturae divinae thesauri; corbona Veteris et Novi Testamenti, manus etiam Domini, pedes Christi: oculi Dei, mammae Ecclesiae habentur. De quibus vere per Psalmistam dicitur: Coeli enarrant gloriam Dei (Psal. XVIII, 1); ii sunt coeli in quibus Christus habitat et residet, in quibus verbis nimis [minis] tonitruat, miraculis fulgurat, gratia rorat; ii sunt duodecim horae noctis mundanae, et duodecim radii solis. Isti magnis mysteriis multisque figuris et argumentis antequam etiam nati essent in mundo praesignantur per duodecim filios Jacob, per duodecim [Col. 1385A] principes duodecim tribuum Israel, per duodecim fontes viventes in Helim, scilicet in deserto, per duodecim lapides in rationali Aaron insculptos, per duodecim panes propositionis, per duodecim lapides ex quibus factum est altare, per duodecim lapides sublatos de Jordane, per duodecim boves qui sustinebant mare aeneum, et per duodecim stellas quae ponebantur in corona alicujus sponsae, per duodecim signa coeli, per duodecim menses anni, per duodecim Romae senatores, et per duodecim sapientes ostenduntur. In Novo etiam Testamento per duodecim cophinos fragmentorum, et per duodecim nomina quae Joannes in Apocalypsi super portam Hierusalem scripta vidit (Apoc. XXI, 12), et per duodecim fundamenta ejusdem urbis designantur. Notandum vero quod juxta numerum duodecim patriarcharum, filiorum scilicet Israel, et juxta numerum duodecim prophetarum Dominus apostolos elegit: et velut super duodecim filios Israel tres patriarchas, Abraham scilicet, Isaac et Jacob constituit; sic ex duodecim [Col. 1385B] apostolis tres barones et magistros, Petrum videlicet, Jacobum et Joannem prae omnibus elegit. Hos tres heroes uno modo super mare Galilaeae elegit; hos, dum suscitaret filiam archisynagogi in aede, caeteris absentibus discipulis, secum ad videndum miraculum introduxit; his sua arcana caeteris plenius patefecit; his transfigurationem suam in monte Thabor ostendit, his in passione sua velut cum charis suis condoluit, moestitiam carnis suae ostendens eis et dicens: Tristis est anima mea usque ad mortem (Matth. XXVI, 38). Ad istorum namque heroum similitudinem antistes in Ecclesia Spiritum sanctum super presbyteros nunc disponit.

Considerandum vero quod duodecim apostoli, quos Dominus ad praedicandum misit, quibus et dedit potestatem curandi infirmos et ejiciendi daemonia, sacerdotes significant, quibus ipse verbum praedicationis et potestatem curandi infirmitates animarum per absolutionis officium, et ejicienda daemonia per [Col. 1385C] baptismi mysterium commissit, et credendum ut quod per apostolorum manus tunc in corporibus corporaliter faciebat, nunc per sacerdotum manus spiritualiter in animabus etiam sive infirmis Spiritu sancto operante fit. Sicut enim apostolis Dominus dedit potestatem curandi infirmitates corporum et animarum, sic sacerdotibus dedit potestatem curandi infirmitates animarum et corporum divinitus. Quod apostolorum nomina sonant interpretatione, sacerdotes debent exercere in operatione. Dignum namque est ut quorum officiis utuntur, eorum vocabula operatione imitentur. Simon interpretatur obediens, Petrus agnoscens, Bar Jona filius columbae, Cephas caput. Joanna gratia Dei obediens fuit, quia Domino usque ad mortem per susceptae crucis mysterium obedivit; agnoscens, quia Christum Deum et hominem magis prae caeteris confessus est dicens: Tu es Christus Filius Dei vivi (Matth. XVI, 16; Joan. VI, 70); filius columbae fuit, quia repletus Spiritu sancto exstitit. [Col. 1385D] Caput pulchre dicitur, quia ejus Ecclesia omnium ecclesiarum caput habetur. Dei gratia ipse dicitur, quia ejus praedicationibus, meritis et precibus coelestis gratia datur fidelibus. Sic sacerdotes debent obedire Deo in omnibus, et crucis mortem subire pro eo si illata fuerit, vel forte pro justitia persequentur. Agnoscere etiam debent et Scripturarum latentia, ut mentibus hominum Dei voluntatem melius possint praedicando intimare. Filii etiam Spiritus sancti fide et opere esse debent. Capita insuper omnium ipsi habentur, quorum mysteriis sacrosanctis omnes fideles salvantur, sanctificantur. Jacobus interpretatur supplantator, quia de Judaeorum et gentilium cordibus idololatriam et perfidiam sua praedicatione supplantavit, et vitia resecavit: sic sacerdotes debent supplantare hominum vitia exemplis operum bonorum praedicationibusque Scripturarum. Joannes interpretatur Dei gratia, quia privilegium amoris [Col. 1386A] Christi virginitatem custodiendo habere meruit, quia sacerdotibus exemplum tribuit, ut mente et corpore caste vivant in Ecclesiis. Andreas interpretatur virilis sive decorus; virilis per patientiam crucis, decorus per confessionem cordis. De isto enim populus sic est confessus Aegeae dicens: Concede nobis hominem justum, redde nobis hominem sanctum, ne interficias hominem Deo charum, justum, mansuetum et pium [(81) 1Kb] . Sic sacerdotes viriles debent esse adversa tolerando, et decori per mentis et oris confessionem ad confitenda peccata. Corde enim creditur ad justitiam, ore autem confessio fit ad salutem (Rom. X, 10). Philippus interpretatur os lampadis, quia [quae] de Deo sensit fideli corde, omnibus confessus est praedicando aperto ore. Lampas in angusto corpore suo habet oleum, et in oleo filum, et in filo ignem, et os magnum semper habet apertum, per quod claritatem suam circumastantibus emittit, et tenebras projicit. Per oleum, [Col. 1386B] filum et ignem fides sanctae Trinitatis; et per os praedicatores ejusdem exprimuntur. Hanc vero fidem sacerdotes debent habere in corde, et praedicando cunctis confiteri ore, auditorumque mentes tenebrosas illuminare. Bartholomaeus interpretatur filius suspendentis aquas, quod evidenter filium Dei sonat, qui praedicatorum suorum mentes ad coelestia contemplanda erigit et suspendit, ut quo celsa libentius pervolant, eo terrenorum corda veracius dictorum suorum guttis inebrient. Quod aqua populos significet testatur Scriptura quae dicit: Aquae vero multi populi. Ut igitur Bartholomaeus filius Dei fuit per adoptionem, et aquas, id est populos, suspendit ad coelum per praedicationem, sic sacerdotes debent esse filii Dei per obedientiam, et populos aquosos, videlicet in aqua baptizatos, ad polorum arcem suspendere per praedicationem. Matthaeus interpretatur donatus, vel assumptus; de massa perditorum exstitit, quando de telonio illum Dominus sibi assumpsit. Sic sacerdotes debent esse extranei perditis [Col. 1386C] male operantibus per continentiam, et donati gratiae Dei per operationem bonam. Thomas interpretatur Didymus et geminus vel abyssus. Geminus, quia duplex in fide fuit, dum Dominum in resurrectione priusquam ejus fixuras videret, credere noluit, sed et vidit et credidit; abyssus, quia fideliter sacramentorum Christi profunditatem propterea cognovit et tenuit, dum in India martyrium gladii pro eo accepit. Thomas dicitur et Didymus, hoc est Christo similis, quia regali statura fuit Domino consimilis; simili modo praedicatores abyssus debent esse, id est altitudinem mysteriorum Dei Scripturarumque divinarum profunditatem agnoscere, ut possint comprehendere cum omnibus sanctis quae sit latitudo, longitudo, et sublimitas, et profundum. Jacobum Alphaei Marcus nominat (III, 18) ad differentiam Jacobi Zebedaei. Hic Jacobus sicut alter supplantator interpretatur, quia vita digna et admonitione hominum vitia supplantavit, quia praedicatores [Col. 1386D] sua vitia diversis afflictionibus et subjectorum crebris admonitionibus supplantare debent, bene congruit. De hoc Jacobo minore scribitur quod vinum et siceram non bibit, non animal ascendit, non carnem manducavit, ferrum in caput ejus non ascendit, oleo non est unctus, balneis non est usus; huic soli licebat introire in sancta sanctorum. Alii volunt de hoc Jacobo quod frater Domini et cognatus sit, idcirco quod Jacobus frater Domini etiam in Evangeliis et in Epistola ad Galatas legitur (Gal. I, 19). Alii de alio, alii vero simul de duobus; alii quidem asserunt tres fuisse sorores, Mariam scilicet Matrem Domini, et Mariam matrem Jacobi Alphaei, et Mariam matrem filiorum Zebedaei. Nepos enim et cognatus apostolorum tempore frater ejus nuncupatur. Sed quia diversa opinio est in diversis, ita sane definiendum ut quicunque illorum per carnis cognationem Domini frater sit, tamen is per Dei [Col. 1387A] voluntatem, quam vivendo tenuit, frater ejus fuit, ipso Domino affirmante, qui ait: Quicunque fecerit voluntatem Patris mei qui in coelis est, ipse meus frater est (Matth. XII, 50). Majus est esse fratrem Domini spiritualiter quam carnaliter. Quisquis ergo aut Jacobum Zebedaei aut Jacobum Alphaei fratrem Domini appellat, verum dicit. Alphaeus, Jacobi pater, doctus interpretatur, quod iisdem praedicatoribus congruit, qui docti non solum utriusque Testamenti, verum etiam divinitatis Dei firmiter esse debent. Thaddaeus ipse est quem Lucas in Evangelio suo (VI, 16) et in Actibus apostolorum Judam Jacobi nominavit. Erat enim frater Jacobi, fratris Domini, ut ipse in Epistola sua scribit, unde et ipse frater Domini vocabatur, testantibus civibus illius, qui de virtutibus ejus stupentes aiebant: Nonne iste est faber Mariae filius, frater Jacobi, et Joseph, et Judae, et Simonis (Marc. VI, 3; Matth. XIII, 55). Iste, id est Thaddaeus, a nonnullis vocatus est Letheus. Thaddaeus corculus interpretatur, quasi cor [Col. 1387B] colens, quia bona cordis sua desideria, a Deo scilicet inspirata, ore per praedicationem coluit, et manu per operationem complevit; quae etiam desideria praedicatores simili modo ore admonendo colere, et opere implere debent. Simonem Chananaeum Marcus ponit ad differentiam Simonis Petri, quem Lucas secundum interpretationem Simon Zelotes posuit. Simon obediens, Chananaeus Zelotes, id est aemulator, interpretatur. Simon quia Deo per omnia usque ad mortem obedivit; Chananaeus, quia a Chana, vico Galilaeae, istud cognomen accepit et spirituali aemulatione Dei populos praedicando praelatus est. Aemulatio, cum in bona significatione ponitur, in Scriptura sanctum exprimit, Apostolo dicente, qui ait: Aemulor enim vos Dei aemulatione (II Cor. XII, 2). Simili modo praedicantes mandatis Dominicis debent obedire, et speciali aemulatione suos auditores inflammare cum Apostolo, qui dicit: Aemulor enim vos Dei aemulatione.

[Col. 1387C] Judas, qui tradidit Dominum, ad differentiam Judae Jacobi Marcus posuit. Qui autem a vico in quo natus est aut ex tribu Issachar praesagium suae damnationis vocabulum Iscarioth sumpsit. Issachar quippe, qui dicitur merces, pretium damnationis insinuat. Scarioth autem, quod memoria mortis interpretatur, arguit eum non repente persuasum, sed meditatum diutius Dominicae traditionis patrasse flagitium. Sed cur Dominus istum maleficum elegit, cum sciret illum se traditurum? ipse enim sic est de eo testatus apostolis, dicens: Unus vestrum diabolus est, Cur ergo diabolum in apostolatus ordine praeelegit? idcirco ut domesticum haberet inimicum, et qui perfectus est, etiam nequam familiarem non timet: et ut doceret nos pati malos inter nos et nullum e convictu abjicere: et ut ostenderet apostolatum et ecclesiasticos gradus non esse meritum, sed ministerium, cum tam bene operentur per istum impium, sic per Petrum, miracula et sacramenta divina. In ejus loco beatus [Col. 1387D] Mathias, qui ex septuaginta discipulis exstitit, sorte electus ponitur (Act. I, 16). Mathias Hebraice, Latine donatus interpretatur. Qui ordini apostolatus pro Juda a Deo donatus, sacerdotes ostendit, quos Dominus sorte Spiritus sancti in apostolica vice elegit, et ad regendos fideles populos Ecclesiae suae donavit. Judas, qui interpretatur confessor, cum in bona significatione ponitur, sacerdotes ostendit, qui fidei confessionem quam habent in corde, debent etiam ore cunctis confiteri, et memorare mortem Dominicae passionis jugiter in praedicatione. Cum vero in mala significatione ponitur Judas, antistites malos, presbyteros, abbates, monachos et praelatos sanctae Ecclesiae iniquos significat, qui Dominum ut Judas vendunt, cum aut de sacris ordinibus, aut de episcopis ordinandis, aut de praebendis ecclesiasticis, aut de nuptiali benedictione, aut de sepulturis mortuorum, aut dedicationibus basilicarum, aut de sacerdotibus in [Col. 1388A] Ecclesiis juste ponendis, vel injuste positis, aut de defunctorum exsequiis, aut de pueris baptizandis, aut de poenitentiis peccatoribus datis ad excommunicandum in Ecclesia praemissis, aut de missis et matutinis pretium accipiunt. Sicut mercator et carnifex qui in macello tres aut sex aut duodecim aut triginta nummos de apposita carne facit, sic sacerdotes mali et monachi Simoniacam haeresim sectantes, ecclesiastica officia vendentes, de Domino aut tres aut septem aut tredecim aut triginta nummos faciunt, dum etiam de missis et vigiliis et obsequiis defunctorum, gratis cantandis, unum aut septem aut quindecim aut triginta nummos quaerunt. Sciant igitur se damnandos illa ultione in perpetuum qua Judas perditus damnatur in aevum. Sicut Judas, qui tradidit corpus Christi et triginta nummorum pretium accepit, damnatur, sic qui triginta missas aut plus aut minus cantat et pretium triginta nummorum aut plus aut minus exinde quaerit, punitur. Alii enim ex his mercatoribus vocantur [Col. 1388B] Judae, alii Simoniaci, alii Giezitae. Sicut enim Judas, qui primum accepit pecuniam, et pro ea dedit corpus, damnatur, sic episcopi et sacerdotes, archipresbyteri et decani, et archidiaconi qui prius accipiunt pecuniam, et pro ea dant ecclesiastica dona, damnantur. Et sicut Simon Magus, qui beato Petro apostolo, ut ab eo Spiritum sanctum acciperet per quem et miracula faceret, et exinde lucrum quaereret, pecuniam obtulit, a quo etiam audire meruit: Pecunia tua tecum sit in perditione (Act. VIII, 20), damnatur, sic episcopi, sacerdotes, clerici et monachi, qui pecuniam, ut aliquos gradus ecclesiasticos accipiant, majoribus offerunt, damnantur. Et sicut Giezi, cliens Elisei prophetae, a Naaman Syro post leprae purificationem pecuniam petiit, et lepram quam princeps amiserat, judicante magistro, accepit, damnatur (IV Reg. V); sic qui post data spiritualia dona et benedictiones ecclesiasticas lucrum petunt, lepra peccatorum omnium quorum [Col. 1388C] pecuniam accipiunt, replebuntur, et divina ultione damnabuntur. Fugiamus ergo, fratres, istorum facta ne damnationem cum illis feramus in aeterna poena. Discamus gratis dare quod gratis a Deo accepimus: Gratis accepistis, gratis date (Matth. X, 8), impendite cunctis. Non quaesivit Dominus a nobis pretium cum dedit spirituale donum; non quaeramus ab illis quibus damus lucrum terrenum. Sciendum quia in acceptione non est peccatum, sed in petitione. Si enim pecuniam pro dato ecclesiastico officio petimus, peccamus; si dator sponte sua, sed non aliqua districtione coactus, sine nostra petitione dat, et nos accipimus, non peccamus. Iterum clerici et monachi qui terram mortuo ad sepeliendum vendunt, damnantur. Extraneus mercator est, qui cum mortuo hujusmodi forum facit; barbarum forum facit qui terram mortuo vendit. Verum est quod quidam super canones de Simoniacis ait:

Recessit omnis aequitas,
[Col. 1388D] Nusquam comparet bonitas,
Totum replet iniquitas,
Et vanitatum vanitas.
Nummorum desiderio
Missarum celebratio
Et omnis consecratio
Dirigitur sub pretio;
Sed omnis haec destructio
Et haec coinquinatio
Processit ab initio
De sacerdotum vitio.
Multi jam pene clerici
Sunt amatores saeculi;
Non Christi jam discipuli,
Mammonae facti famuli.

Nec minus damnabuntur praelati mali-qui ab illis qui trebam frangunt, vel majora peccata committunt, fraudulenter pecuniam, scilicet aut viginti aut viginti sex solidos, aut marcham argenti, aut [Col. 1389A] plus aut minus accipiunt. Sic non accusator praelatus reo stanti coram se dicit: Vah! qui trebam fregisti, vel tanta mala fecisti, fac mihi rectum; emenda trebam, da mihi fidejussores pro certo; non dicit ut satisfaciat Deo qui peccavit, sed dicit, ut sibi rectum faciat quem non offendit; at ipse accusatus, datis fidejussoribus, praelato aut pecuniam mutuo, juxta illius ad dictum ei dabit, aut districti judicii sententia, aut excommunicationis illum praelatus damnabit. Heu! heu! res nimis dolosa! Poenitentiam pro peccato non vult peccanti imponere, nec curat de ejus animae salute, sed pecuniam dolosam et ultra quam credi fas est, anathematizatam in marsupio mittit, et animam in inferno recludit. Vae, vae talibus, fratres. Praelatus iste ex illis est de quibus ait Dominus querimoniam faciens per prophetam: Peccata populi mei comedunt, et ad iniquitates eorum sublevant manus suas [Vulgata, sublevabunt animas eorum] (Ose. IV, 8). Peccata [Col. 1389B] populi, dicitur, comedunt, qui taliter, ut praefati sumus, pecuniam a subjectis accipiunt. Peccata populi Dei mali judices comedunt, qui recta judicia pecunia subvertunt, vel qui pecuniam ab illis quos justificare non debent, parcentes accipiunt. Ad iniquitates populi Dei sublevant manus suas mali praelati et mali judices, qui gaudent cum aliquem subjectum suum reum scilicet inveniunt, quem accusare possint et pecuniam ab eo extorquere. Similiter quilibet praesul qui curam a quolibet sacerdote vel a tenente quemlibet honorem parva occasione aufert, et alteri pecunia accepta tribuit, damnatur. Sicut praesul hoc faciens vult ut a gradu suo minime deponatur, sic alium deponere parva occasione non debet, Domino dicente in Evangelio: Quod tibi non vis fieri, alteri ne facias (Tob. IV, 16; Matth. VII, 12; Luc. VI, 3).

Pravus usus de Gallia surrexit, qui non a priscis sanctis Patribus, nec a praesentibus est constitutus, et ideo ab omnibus Catholicis est radendus et abolendus. [Col. 1389C] Surrexerunt quidam falsi hypocritae daemoniaci, sive clerici sive laici, religioso habitu induti, qui in itinere Virixbacensi, vel Jacobensi, vel Egidiano, vel Romano peregrinantibus sive alios quos incautos inveniunt, in remotis falsas tribuunt poenitentias. Pergentes enim aliquando cum illis proferunt in primis optima verba, enarrantes cunctis per ordinem omnia vitia; dehinc, unicuique illorum separatim loquentes, in secretis interrogant singulos de conscientiis et peccatis perpetratis quibus illi mox ut confessi fuerint triginta missas, alteri tredecim pro quolibet peccato imponunt. Fac, inquiunt, triginta nummis triginta missas celebrari a talibus presbyteris qui nunquam stuprum fecerint, non carnem comederint, non proprium habuerint. Sed ille qui nescit quomodo invenire tales possit, triginta nummos, vel pretium illorum, illi qui dicit se inventurum illos tribuit. Non curat acceptor de peccatoris salute, sed pecuniam in marsupium [Col. 1389D] mittit, et luxuriose expendit, et animam suam anathematizatam in inferno concludit. Hujusmodi rem multi sacerdotes Ecclesiae faciunt, qui in figura duodecim apostolorum vel triginta nummorum, quibus Christus venditus, triginta nummos aut decem solum pro triginta missis, et vigiliis ab aliquo sive defuncto, sive vivo, sua cupiditate petunt. Sicut Judas Dominum triginta nummis vendidit, sic et isti corpus Christi nummis triginta vendunt. O quam malum forum, quam pessimum lucrum! Isti sunt veritatis destructores, falsas poenitentias imponentes, Christi corpus peccatoribus gratis dandum vendentes, falsi testes peccatorum animas in orcum mittentes, totam Simoniacam haeresim reparantes, caeci caecos ducentes. Isti non solum sunt a praelatis ecclesiasticis destruendi, sed etiam a potestatibus [Col. 1390A] saecularibus depraedandi. Sic et presbyter libidinosus, qui mulierem poenitentiae causa ad se venientem, provocat ad peccandum secum, libidinosis suggestibus suis vel derisoriis dictis, damnatur. Mulier illa similis est illi qui cum aquam ad puteum requirit, labitur in eo et moritur. Similis est etiam illi qui in deserto tramitem rectum requirit, et ursum in absconditis se devorantem invenit. Sacerdos ille similis illi qui in messe retia ad capiendam avem extendit, dum canit dulce venit avis mitissima et cadens in rete decipitur [(82) 1Kb] . Vidi in itinere Sancti Jacobi quemdam suspensum qui, antequam suspenderetur, peregrinantes ad pergendum ante auroram in capite cujuslibet villae provocare assuetus erat. Clamabat namque modo peregrinali, excelsa voce: Deus, adjuva, sancte Jacobe. Cum itaque aliquis peregrinus egrediebatur ad pergendum cum eo, ibat simul parumper donec veniret in remotis unde socii sui aderant, cum quibus statim interficiebat [Col. 1390B] depraedans eum. Huic plane presbyter similis est qui mulierem causa poenitentiae ad se venientem dictis libidinosis decepit. Hic est puteus in quem labitur de se bibens, ursus devorans agnum, leo transglutiens ovem, latro viatorem perimens, caecus caecum ducens. Idcirco episcopis caute considerandum est ut talibus presbyteris castissimis potestatem dandi poenitentias tribuant, qui non cupiditate, vel odio, vel amore, vel ignorantia, vel immunditia, sed auctoritate canonum, vel possibilitate poenitentis onera poenitentiae legitimae peccatoribus imponant. Aliter est poenitentia de uno eodemque peccato danda infirmo, aliter sano, aliter clerico, aliter laico, aliter militi, aliter religioso, aliter iter facienti, aliter in loco stanti, aliter adolescenti, aliter viro, aliter mulieri. Postponamus ergo, fratres, malorum acta ne pereamus cum eis in perpetua poena. Videat unusquisque ne cupiditatis causa subdolas poenitentias tribuat; nec etiam propter missas gratis cantandas pretium damnationis [Col. 1390C] suae quaerat. Peccator quilibet non admonendus a sacerdote ut missam cantare faciat, sed presbyter ab ipso humiliter exorandus est, ut eam cantet. Sacerdos invitus et non invitus eucharistiam debet facere; sed peccator ad missam non invitus pro peccatis vivorum et mortuorum oblationes bonorum suorum debet offerre. Festinemus igitur ad sanctorum apostolorum consortium quorum memoriam fecimus, bene vivendo, praedicando, ascendere, ut quorum vice fungimur in terris, eorum meritis et intercessionibus adjuti mereamur cum illis gaudere in coelis.



SERMO II. IN PASSIONE S. JACOBI APOSTOLI.

Celebritatis sacratissimae, fratres, B. Jacobi apostoli hodie nobis dies veneranda refulsit, quia votis et hymnis immolare Deo nos condecet sacrificium laudis, ut pius indultor nobis tribuat veniam qui apostolo suae vitae contulit palmam. Exstitit enim hic [Col. 1390D] Jacobus, ut evangelica testatur historia, Zebedaei gnatus, Joannis evangelistae germanus, Hispanorum decus, Gallaecianorum advocatus, vita beatus, virtute magnificus, charitate fervidus, opere venustus, eloquio luculentus. Quem divina providentia non solum in matris gremio consecrat, verum etiam ante mundi constitutionem praeelegit, ut per eum huic mundo lumen ostenderet veritatis et Hispano populo daret pastorem pietatis. Hic Jacobus valde venerandus est, qui in praeclara apostolorum curia primatum tenens, primus eorum martyrio coronari meruit, scandere coelos, sceptrum victoriae, coronam gloriae et poli sedem primus possidere. Lucas in Actibus apostolorum (cap. XII) neminem illorum ante beatum Jacobum dicit obiisse, sed et postquam ejusdem narrat passionem, alii apostoli leguntur [Col. 1391A] vixisse. Quapropter patet quia in apostolico choro residet primus martyrio laureatus. Christus est Dominus, qui munera sua dividit singulis prout vult, quique beato Stephano protomartyri martyrum in choro principatum dedit tenere in coelis, et beatum Petrum apostolorum principem ob fidei meritum constituit in terris, ipse beato Jacobo dilecto suo per martyrii primum triumphum, inter apostolos primatum praebuit in coelis. Ideoque tanto proximior est ei prae omnibus honorificatus in gloria, quanto ejus imitator fuit ante alios apostolos in passione. Cujus passionis solemnia sacro sancto die octavo Kal. Augusti cum vigilia et jejunio et octavis celebrare omnibus Ecclesiis non solum Gallaeciae, verum etiam totius orbis longe lateque generaliter praecipimus: ejusdemque electionem ac translationem tertia die Kalend. Januarii, qualiter electus est a Domino super mare Galilaeae, et a Hierosolymis translatus in Gallaeciam, ac etiam quinta de Nonas Octobris festum [Col. 1391B] miraculorum ejus, qualiter hominem qui seipsum interfecit, suscitavit, caeteraque miracula fecit, praesulibusque cunctis in synodis suis et presbyteris in Ecclesiis viva voce hoc annuntiare. Et ut plebs cuncta cum universo clero ad Ecclesiam conveniat, operibusque a terrenis cesset, diesque illos in Christi laudibus expendat pulsantibus tintinnabulis tapetisque continuis, et palliis in basilica extensis, cantibus multiplicatis more festivo, haec sacra colere solemnia non minus praecipimus. Et si aliqua basilica alicubi forte interdicta fuerit, ex Domini et apostoli parte, his diebus a nobis absolvitur, et audientium solemniter, gaudio ingenti in ea celebretur. Hoc modo hic solemnia colentibus succedunt praemia, qui illius expetunt beneficia, recusantibus tormenta. Merito igitur sic celebrent solemnia, quemadmodum apostolorum Petri et Pauli colunt celebria. Exsultet igitur Domino coeli curia immodicis laudibus, laetetur terra gaudiis coelestibus his sacris solemniis praecelsi apostoli Christi Jacobi; gratuletur fidelium Ecclesia [Col. 1391C] ejus virtutibus decorata, resonet Deo jucunda laus, mens humana, patrociniis ejus illustrata. Illi nimirum oportet nos tota devotione laudem referre in terris, cui angeli honorificentiam exhibent in coelis. Si omnes corporis mei artus verterentur in linguas, et humana resonarent voce, non sufficerent magnum Jacobum in Christo laudare. Quas ergo laudes illi dicam? qui mox ut vocem Domini secus mare Galilaeae audivit, cunctis relictis, secutus est Redemptorem. Quis beatior illo qui propter Christum Herode devicto in fide constans ad passionis supplicia corpus suum tradidit? Quis praeconia laudum ei digne quaerat [b. queat] patrare, qui Dei Natum in Patris claritate transfiguratum meruit videre: Beati, inquit Dominus, oculi qui vident quae vos videtis (Luc. X, 23): aut quas etiam laudes fidelium turma ei impendat in terris, cui Dominus inter apostolos dedit primatum tenere in coelis. Sicut enim quis ingressus agrum variis floribus affluentem, conspiciens [Col. 1391D] florum plurimam varietatem, huc illucque circumfertur intuitu, ignoransque quidem quos ex his assumere eum oportuit, quos omnino deserere; sic ego hoc in pratum virtutum et miraculorum magni Jacobi ingressus, quid primum dicam ambigo. Desiderium tamen habeo cunctos decerpere flores ejus actuum, sed quia velut immensum pelagus habentur, a nobis compendiose non comprehenduntur. Cum enim excelsa intueor quae ante Dominicam Ascensionem cum aliis asseclis praesente Domino egit, praecipuam dilectionem, quam cum eo Dominus habet, obstupesco. Cumque inspicio magnalia quae post Spiritus sancti paracliti adventum per divinam gratiam operatus est, ante quam pateretur, pavesco. Cum vero interioribus cordis mei excelsiora rememorantur inenarrabilia et incomprehensibilia miracula, quae a die qua passus est usque ad hodiernum diem non solum in Gallaecia, verum etiam in omnibus gentibus quae nomen ejus invocant, Deo [Col. 1392A] operante egit, imo quae meis oculis aspexi, penitus attonitus sum. Sed quoniam Evangelistarum auctoritas quae de eodem in Evangeliis habentur primum dicere me compellit, eadem narrando explanabo.

Veneremur omnes in Domino Jacobum Zebedaei Gallaeciae patronum, qui a Salvatore nostro Jesu Christo venerari meruit prae omnibus inter apostolos, vocatione et electione locum tenens tertius. Locum vero per electionem juxta Matthaeum (X, 3) tenet tertium, quia, cum Salvator noster pertransisset secus mare Galilaeae, primum vocavit Petrum et Andream, deinde progressus paululum vidit alios duos fratres, Jacobum Zebedaei, et Joannem cum Zebedaeo patre eorum reficientes retia sua, et vocavit eos dicens: Venite, sequimini me, et faciam vos piscatores hominum (Matth. IV, 19). O mira Redemptoris clementia! Ex indoctis fecit doctos, ex perversis bonos, ex fatuis peritos, ex piscatoribus praedicatores claros. O magnum Salvatoris mysterium, [Col. 1392B] o admirabile praemium, per quod piscatores piscium effici meruerunt piscatores animarum! quod cum B. Jacobus et Joannes piscati fuerunt a Jesu, nos rursus sua praedicatione piscantur in rete fidei. Ipsi apostoli qui piscati fuerunt a Salvatore, ipsi nos piscati sunt extrahentes de salsis aquis, ubi capita sunt draconis. Hos enim piscatores generis humani Reparator ante Nati sui Incarnationem, populis in hujus saeculi mari periclitantibus promisit per Jeremiam prophetam dicens: Ecce ego mittam ad vos piscatores multos (Jer. XVI, 16). Merito Natus et vocavit ad se, et misit ad praedicandum animas quas Pater praeelegerat. Felices ergo apostoli qui magistrum tantum praesentem sequebantur, felices qui poterant sole praesente lucere, felices quibus dictum est: Sequimini me (Matth. IV, 19); et statim dimisso patre et rete et navicula secuti sunt Salvatorem. Sequuntur Dominum non solum passibus pedum, sed imitatione bonorum operum. Jure ergo Dominum consequuntur, qui eum et passibus pedum [Col. 1392C] et imitatione bonorum actuum sequuntur. Fides vera nescit affectum rerum temporalium, nescit consanguinitatem, ignorat patris et matris naturam, denegat recusationis causam. Denique scriptum est in veteri lege: Qui dixerunt patri suo et matri suae: Non novite; et fratribus suis: Ignoro vos, ii custodiere eloquium et pactum meum servavere, dicit Dominus (Deut. XXXIII). Isti fratres, quibus servimus propitio Christo dicunt patri, aiunt matri, inquiunt fratribus, sororibus, filiis, amicis omnique affectui, Non novimus vos. Vultis ut sciamus vos, credite in Patrem nostrum et incipiemus vos de Patre habere fratres. Non novimus patrem, non novimus matrem, unus est enim Pater qui nos genuit, nos agnoscimus Patrem, vultis et vos cognoscamus, et vos cognoscite verum Patrem, ut simus omnes fratres.

Felices ergo apostoli, felices et secundum saeculum. Jacobus enim et Joannes si parentes suos non contempsissent, non de illis hodie in [Col. 1392D] mundo tot Ecclesiae personarent; nisi contempsissent patrem suum Jacobus et Joannes, ego ignorarem magistros: parva tamen dimisere et magna invenere; terrenum patrem reliquere, et coelestem invenere, in quo omnium credentium patres exstitere. Terrenam patris potestatem contempsere, sed ligandi atque solvendi potestatem accepere. Terrenam haereditatem contempsere, sed coelorum haeredes efficiuntur. In uno viculo domum suam reliquere; in toto orbe Ecclesiarum principes fuere. Notos et affines contempsere, sed fratres et notos in omni mundo generarunt. Cuncta terrena reliquere, et cuncta coelestia invenerunt. Si ergo cuncta dimiserunt, sibique nihil retinuere, quid de nobis erit qui parva dimisimus et omnia possidemus? imo possidemus animo ea quae non habemus, tanquam ea quae habemus. Jacobus et Joannes nisi contempsissent carnalia, non haberent spiritualia; sic et nos minime habebimus coelestia nisi dimittamus carnalia. [Col. 1393A] Cuncta dimisere et cuncta prospera invenere. Nihil illis etiam temporaliter defuit, quia cunctorum bonorum largitorem secum habuere. Sic quippe his qui cuncta dereliquerint nihil deerit, si Deum secum habuerint, ipso testante qui discipulos suos interrogavit dicens: Quando misi vos sine pera et sacculo et calceamentis, nunquid defuit vobis? At illi dixere: Nihil (Luc. XXII, 33). Et alibi ipse dixit: Quaerite primum regnum Dei et omnia adjicientur vobis (Matth. VI, 33). Ipse enim Dominus fecit cuncta, ipsius est mundus, ille creavit omnia, qui eum habet et sua. Qui tantum habet thesaurum nihil deest ei. Spera in Domino, sicut dicit Psalmographus, et fac bonitatem, et inhabita terram, et pasceris in divitiis ejus (Psal. XXXVI, 3); in divitiis, id est epulis ejus. Et alibi: Jacta cogitatum tuum [Vulgata curam tuam] in Domino, et ipse te enutriet (Psal. LIV, 23). Nihil ergo sollicitet Christianum, non cogitet de die crastina. Sufficit enim diei malitia sua. Laudemus [Col. 1393B] ergo Dominum Salvatorem nostrum, qui germanos Jacobum et Joannem de mundo elegit, et in regno suo laetari facit. Haec est vera fraternitas quae inter mundanas varietates violari nequivit, sed relictis omnibus sequitur velociter felicia Redemptoris vestigia. Contemnendo terrena pervenerunt ad regna coelestia, fratres fuere in terris, et fratres inveniuntur in coelis: fratres in terreno patre, et fratres inventi sunt in coelesti Patre. Isti sunt vere fratres, quos elegit Dominus in charitate non ficta, et tribuit eis regna coelestia, quorum doctrinis micat Ecclesia ut sol et luna. Ut sol quidem fulget, in contemplativis; ut luna, in activis. Bina sunt etiam aulae coelestis luminaria, duoque coram Deo candelabra radiantia, quorum lux nunquam desinit in saecula. Nimirum unus martyrio purpuratus, alter vero confessione candidatus. Quia quos Dominus vocavit, hos et justificavit; et quos justificavit illos et magnificavit [Vulg. glorificavit] (Rom. VIII, 30), [Col. 1393C] vere magnificavit illos in coelestibus, quia nimis honorificati sunt amici tui, Deus (Psal. CXXXVIII, 7). Hunc itaque Jacobum et Joannem fratrem ejus Redemptor, dum esset in monte, nomina aptissima discipulis imponens, Marco narrante, vocavit Boanerges quod est filii tonitrui (Marc. III, 17); quia sicut tonitrui voces resonant in terra et faciunt eam tremere, sic omnis mundus resonuit et contremuit vocibus illorum, dum illi praedicaverunt ubique Domino cooperante et sermonem confirmante sequentibus signis (Marc. XVI, 20). Huic vero Jacobo tantam Dominus contulit gratiam, ut supra montem Thabor venerandum corpus suum in gloria Patris transfiguratum demonstraret (Matth. XVII, Marc. IX, Luc. IX). Conspexit enim Jacobus dilectus Domini, testibus astantibus Petro et Joanne cum eo, Dominicam faciem, sicut sol resplendentem, et vestem ejus velut nix micantem, et Patrem cum eo audivit loquentem ac dicentem: Hic est Filius meus dilectus, in quo mihi bene complacui: ipsum audite (Matth. XVII, V). Et [Col. 1393D] vidit cum eo duos prophetas loquentes, Moysen videlicet et Eliam: quorum unus ante multa tempora obierat, alter in coelum raptus fuit. O mira res! vivi apparuere qui jam inter mortuos computabantur. Transfiguratio Salvatoris nostri typice formam resurrectionis futurae et speciem perennis vitae manifestat. Facies enim Domini, quae velut Titan splenduit, sanctorum gloriam incomparabilem et laetitiam ineffabilem, quam in ultima die accepturi sunt, designat. Unde Scriptura ait: Justi fulgebunt sicut sol in regno Patris eorum (Matth. XIII, 43). Vestimentum ejus, quod tanquam nix emicuit, corporis immortalitatem, quam in resurrectione accepturi sumus, demonstrat. Unde Paulus: Oportet, inquit, corruptibile hoc induere incorruptionem, et mortale hoc induere immortalitatem (I Cor. XV, 43). Vetus lex per Moysen designatur, et prophetia per Eliam ostenditur; et per tres discipulos novae gratiae, quae per Trinitatis fidem tenetur. Igitur [Col. 1394A] inter duos vates, tresque discipulos, ut sol splendens clementissimus Redemptor noster transfiguratus apparere voluit, ut vere divinitatis et assumptae humanitatis suae lex vetus et prophetia et Evangelium in mundo perhiberent testimonium: ut in ore duorum vel trium testium staret omne verbum (Matth. XVIII, 16), illud videlicet Verbum, quod caro factum est, et habitavit in nobis (Joan. I, 14), huic etiam omnes prophetae testimonium perhibent (Act. X, 43). Thabor, quod lumen veniens interpretatur, ad quam discipulos suos de valle collium Dominus eduxit, ipsum Dei unigenitum, lumen aeternum in tempore judicii venturum insinuat, qui electos suos de corruptione ad incorruptionem, de mortalitate ad immortalitatem, de infimis ad polorum celsitudinem educet, et lumine vultus sui faciet laetari in futura resurrectione: quam B. Jacobus aspexit typice in eodem monte. O quam beati oculi, qui omnium sanctorum Redemptorem in splendore Patris transfiguratum [Col. 1394B] viderunt! O meritum sublime trium, quibus illa videre contigit in mundo quae non sunt credita mundo. O Isaiae vaticinium, non caligabunt oculi videntium Dominum (Isa. XXXII, 3). Sciendum praeterea quod in monte illo, loco scilicet quo Dominus transfiguratus est, basilicam miro opere in nomine S. Salvatoris ob memoriam transfigurationis illius, Christiana religione crescente, fidelis plebs fabricavit, monasticae regulae in ea cultores instituit. Tradunt etiam incolae illius montis quod tantus splendor transfigurationis die supra montem illum emicuit, ut lapis, qui ante niger erat, in eo usque ad hodiernum diem albus in modum alabastri apparuit. Ex quo lapide loci illius habitatores modicas limis ferreis cruces faciunt, quas peregrinantes illa loca sacrosancta visitantes ab eis accipiunt, et ob testimonium Dominicae transfigurationis eas proprio collo suspensas ad propria remeantes secum deferunt diligenter. Et quanto magis adhuc opus scinditur, [Col. 1394C] tanto magis usque ad anni caput augmentari perhibetur. Ex vino vero in quo crux ejusdem lapidis elixatur, multi colliniti sanantur. Felix nimium et Deo gratus, et omni etiam laude dignissimus Jacobus, cui Pater de coelis mundi Salvatorem adhuc mortalem in patris munere transfiguratum ostendere voluit, quod aut propheta aut patriarcha olim cernere nequivit.


Felix qui meruit promissum cernere Christum.

Quapropter gratia praecipui amoris a Domino valde honorari promeruit. Dum enim amator aeternus, Redemptor piissimus, ac Salvator noster suscitaret filiam archisynagogi, in aedes non admisit quemquam sequi se, secundum Marcum (V, 37), ad videndum miraculum, nisi hunc Jacobum una cum duobus asseclis. Quia ipse qui novit bonos in aeternam requiem secum introducere, et ingratos a se prohibere, ipse etiam dignatus est charo suo istud miraculum ostendere. O ineffabilem Salvatoris gratiam! o ejus operationem venerandam! per quam [Col. 1394D] mundi figulus, per quam vas gemina nece ante confractum B. Jacobo ostendit restauratum. Deinde hic Jacobus miro modo illud excellentissimum donum a Domino una cum fratre suo Joanne quaesivit, quod nemo discipulorum aliorum aut prophetarum ante vel post petere ausus fuit, sicut Matthaeus ait, quia accessit ad Jesum mater filiorum Zebedaei cum filiis suis Jacobo et Joanne, adorans et petens ab eo, ut unus ad dexteram et alius ad sinistram sedere possent in gloria ipsius (Matth. XX, 20). Sciendum vero quod filii Zebedaei sedium Christi dignitatem acceperunt, sed non illa discretione qua mater petebat, ut unus ad laevam illius in regno ejus, et alius ad dexteram sederet: quia nullus in coelesti regno ad laevam sessurus dicitur, cum in extremo examine ad Christi dexteram cuncti electi futuri esse legantur (Matth. XXV, 33). Impossibile enim videtur ut aliquis inter Patrem et Filium sedeat, cum idem Filius ad Patris dexteram, et Pater ad Filii laevam [Col. 1395A] resideat. Sic et B. Lucas in Actuum apostolorum codice testatur (Act. I, 4): Dominus quidem Jesus, inquit Marcus (XVI, 19), postquam locutus est discipulis suis, assumptus est in coelum, et sedet a dextris Dei. Sed si mystico sensu vult intelligi laeva Christi et dextera, constat illos ad laevam ejus et dexteram sedisse, per sedem vero Christi laeva hoc in loco praesens vita, et per sedem ejus dexterae mystice intelligitur aeterna vita. Sic enim scriptum est: Longitudo dierum in dextera ejus, et in sinistra illius divitiae et gloria (Prov. III, 16). In sede Christi laevae sedet quicunque fidelem populum in praesenti vita digne regere studet. In sede ejus dexterae sedet quisquis in aeterna vita locum quietudinis tenet. Filii ergo Zebedaei Jacobus et Joannes temporaliter ad laevam Christi ambo sederunt, cum in praesenti vita fidelibus populis regendis apostolico praesiderent regimine. In illo videlicet almae Ecclesiae regno, de quo ipsa Veritas dixit: Regnum Dei intra vos est (Luc. XVII, 21). Per regnum enim Dei Ecclesia intelligitur. [Col. 1395B] Mittet Filius hominis angelos suos, et colligent de regno ejus omnia scandala (Matth. XIII, 41). Ad dexteram igitur Christi, id est in aeterna beatitudine, cum caeteris apostolis noster Jacobus et Joannes cupitam Dominicam faciem cernentes sedere testantur. Unde venturi cum illo omnium saeculorum judices die ultimo dicuntur. Sed quia diximus qualiter ad Christi laevam et dexteram sedeant, quid eorum mater, quid ipsi filii, quidve Zebedaeus significet videamus. Mystice haec mater venerabilis praesentem designat Ecclesiam, quae sanctae regenerationis lavacro duorum filiorum, id est duorum populorum, Judaeorum scilicet et gentilium, genitrix exstitit, pro quibus accedens ad Dominum oravit in Psalmo, dicens: A finibus terrae ad te clamavi: dum anxiaretur cor meum in petra exaltasti me (Psal. LX, 2). Populi Judaici Ecclesia genitrix exstitit, quoniam multi ex eo olim ad Christi fidem venere, quorum Paulus fuit, qui sedem Christi laevae fidelem [Col. 1395C] populum praeteritum, praesentem et futurum epistolarum suarum doctrinis regendo tenet. Populi item gentium mater est Ecclesia, multi enim ex eo ad Dominicam fidem olim per baptismum conversi sunt, quorum hi duo caeterique multi fuere. His ergo filiis alma mater Ecclesia sedem laevae Dominicae a Christo impetravit, dum ex eis praesules et sacerdotes ad regendum populum fidelem in praesenti vita sibi constituit. Sedem vero Dominicae dexterae illis adeo impetravit, quia filios quos per baptismi gratiam regeneraverit, per fidei et operationis bonae conscientiam in coelesti beatitudine conscendere facit. Cujus sponsus est Zebedaeus, qui interpretatur hostia Domini, sive relinquens fugitivum diabolum. Illum vero Ecclesiae sponsum hoc in loco designans, qui semetipsum hostiam vivam obtulit Deo Patri in ara crucis pro nostris facinoribus; quae etiam diabolum fugitivum ac superbum reliquit, quando a consortio bonorum angelorum eum sequestravit, et apparens [Col. 1395D] in carne de mundo ejecit, dicens: Nunc princeps hujus mundi ejicietur foras (Joan. XII, 31). Hic vero Zebedaeus cum in mala significatione ponitur relinquens fugitivus diabolus interpretatur; cum autem in bona, ut in hoc loco, ponitur tunc, mutata interpretatione Zebedaeus relinquens fugitivum diabolum interpretatur. Filius hujus sponsi est Joannes, qui gratia Dei interpretatur, illos typice designans qui acceptam baptismatis gratiam usque ad extremum vitae suae bonis actibus conservant, in quibus etiam tanta Dei gratia abundat, ut non solum semetipsos ad coelestia sublevent, verum etiam alios admonendo atque bene operando inflamment. Hujus etiam sponsi filius est Jacobus magnus, qui interpretatur supplantator, et consolator. Nam Jacob supplantator dicitur; hus addita aspiratione, ut in Job scribitur, hus consolator interpretatur. Igitur supplantator et consolator pulchre Jacobus dicitur, quia quos olim sua praedicatione a vitiis supplantavit, [Col. 1396A] consolatione Spiritus sancti, per impositionem manuum suarum hos in fide Christi confirmavit. Nunc vero se toto corde invocantes, et sedulos suis precibus et praesidiis coram Deo visus est supplantare a malis. Et quos supplantat a vitiis, hos corroborat per eamdem Spiritus sancti consolationem in virtutibus sacris. Et sicut agricola aut hortulanus superfluas eradicat herbas de horto suo, plantando bonas, sic beatus Christicola Jacobus de agro sanctae Ecclesiae spinas et vepres vitiorum sua praedicatione olim amputavit, inserendo rosas et lilia virtutum: illos figurate designans qui carnis delicta poenitendo atque bene operando supplantant. Sed notandum quod desiderantibus cunctis regnum Dei, necesse est habere hos duos filios Zebedaei, quia, nisi unusquisque nostrum hos duos fratres secum habuerimus, polorum regnum minime possidebit. Nisi enim gratiam Dei habuerimus, et vitia nostra supplantaverimus, perennem vitam minime habebimus. Gratiam Dei manentem in nobis habemus Joannem; supplantando [Col. 1396B] carnis vitia habemus et Jacobum. In his vero duobus fratribus designantur omnes sancti qui fuere ab exordio mundi usque in hodiernum diem. Cuncti gratiam Dei habuerunt, cuncti delicta carnis suae supplantaverunt: sed videndum quia prius expedit nobis habere Jacobum, deinde Joannem, qui nisi prius vitia a nobis supplantaverimus, gratiam Dei minime habebimus, Salomone dicente: Spiritus enim sanctus disciplinae effugiet fictum (Sap. I, 5). Prius ergo crimina carnis debemus supplantare, ut gratiam Dei mereamur possidere. Primum enim Jacobus sua supplantatione cordium nostrorum emundat fana; deinde Joannes exornat divina gratia. Emundet itaque Jacobus templum cordis nostri, ut inhabitet in eo gratia Dei. Quod igitur Joannes inter caeteros magis a Domino dilectus fuisse describitur, et a carnis pollutione atque a persecutione gladii alienus dignoscitur, significat contemplativam vitam a Domino esse dilectam, et a carnis corruptione [Col. 1396C] alienam, atque inter adversa tranquillam. Quod et beatus Jacobus supplantator vitiorum et martyrio laureatus fuisse legitur, designat activam vitam debere vitia a se prohibendo supplantare, et praesentis vitae adversa tolerare, quatenus contemplationi conjuncta valeat coronari. Activa enim vita aliquando tranquillitate, aliquando adversitate utitur, sed contemplativa vita in tranquillitate magis quam ea habetur; hoc est quod Dominus testatur, ubi ad Martham ministrantem loquitur activam vitam designando dicens: Martha, Martha, sollicita es et turbaris erga plurima (Luc. X, 41); et mox contemplativam vitam significat, dicens: Maria optimam partem elegit sibi quae non auferetur ab ea (ibid.). Qua parte videlicet electa ac cupita et nos perfrui mereamur quatenus una cum beato Jacobo, cujus votiva celebramus solemnia, in coelestibus regnis gaudere possimus, praestante Domino Jesu Christo, qui cum Patre et Spiritu sancto vivit et regnat Deus per [Col. 1396D] infinita saecula saeculorum. Amen.



SERMO III. IN EADEM SOLEMNITATE.

Spiritali igitur jucunditate, dilectissimi fratres, salutem in Domino hac sacra die praecellentissimi apostoli Jacobi Zebedaei, Gallaeciae patroni, cui Christus condoluit in passione sua, velut charus charo suo moestitiam carnis suae ostendens ei, et dicens: Tristis est anima mea usque ad mortem (Matth. XXVI, 38). Non in morte tamen tristis fuit Dominus, sed usque ad mortem, quia non dixit, Tristis est anima mea in morte, sed usque ad mortem. Usque ad mortem fuit tristis, quia qui corpus humanum suscepit, omnia debuit subire quae corporis sunt, ut esuriret, sitiret, angeretur, contristaretur, divinitas animae ejus commutari per hos nescit affectus. In morte non fuit tristis: nam qui sponte de sinu Patris ut humanum genus redimeret carne indutus advenit, [Col. 1397A] ipse mortem in ligno crucis libenter pro nobis subiit. Unde Isaias: Oblatus est, inquit, quia ipse voluit (Isa. LIII, 7); et: Dolores nostros ipse portavit (ibid., 4). Sed notandum est quoque quod ultimum convivium Dominus cum B. Jacobo ad mare Tiberiadis post resurrectionem suam habuisse describitur, propter nimiam charitatem qua eum diligebat, astantibus cum eo Petro et Thoma, Nathanaele et Joanne, aliisque duobus. O vere felicem virum et Deo amabilem, cui Salvator venerabilis tantam conferre dignatus est gratiam, ut cum eo novissime comederet, et colloquium haberet! Quid est ergo quod cum septem clientibus Dominus ultimum convivium celebrat? quia eos tantummodo qui septiformis gratiae Spiritu pleni sunt futuros secum in aeterna refectione denuntiat. Cesset ergo unusquisque nostrum a malo et faciat bonum ut Spiritus sancti gratiam habere valeat, quatenus in aeterna refectione cum Domino refici possit. Quia si quis Spiritum Dei non habet, hic non est ejus (Rom. VIII, 9). Denique [Col. 1397B] cum post adventum Spiritus sancti apostolus Christi Jacobus in Judaea praedicaret verbum Dei et resurrectionis Domini nostri Jesu Christi testimonium redderet, signa multa et miracula faceret, innumerabiles populorum cohortes ad fidem convertit. Pergente itaque eo atque evangelizante verbum salutis omnibus gentibus, nullus est qui ediscere queat quot gentilium millia conversi sunt eo in tempore ad Christum; sed et caecis reddebat visum, claudis gressum, surdis auditum, mutis colloquium, mortuis vitam, et ab omnibus generibus morborum ad Christi laudem et gloriam gentes curabat, omniumque corda gentilium arida, divini verbi fervore intus accendebat, sequens monita Magistri sui dicentis: Infirmos curate, mortuos suscitate, leprosos mundate, daemones ejicite (Matth. III, 15). Et alibi: Qui credit, inquit, in me, opera quae ego facio et ipse faciet (Joan. XIV, 12). Non enim aliquibus medicamentis vel electuariis, vel confectionibus, vel syrupis, vel [Col. 1397C] diversis emplastris, vel potionibus, vel solutionibus, vel vomitibus, vel caeteris medicorum antidotis, sed sola Dei gratia sibi a Deo impetrata multos languidos, videlicet leprosos, phreneticos, maniosos, scabiosos, paralyticos, arreptitios, phlegmaticos, febricitantes, cephalalgicos, energumenos, podagricos, stranguriosos, calculosos, hepaticos, fistulosos, phthisicos, dysenteriacos, a serpentibus laesos, ictericos, lunaticos, stomaticos, reumosos, amentes, epistrosos, albuginosos, multisque morbis dolentes sanitati integrae clementissimus apostolus restituit. Non geram fortissimam, aut triferam Alexandrinam, aut Saracenicam, aut triferam magnam, aut geram pigram aut geram rufinam, aut geram paulinam, aut apostolicon, aut geralogodion, aut adrianum, aut aliquam potionem illis adhibuit, sed divinam gratiam desuper datam effudit. Melancholia enim aut cholera rubea, aut nigra, aut phlegma, aut sanguis nullatenus nocere praevaluit, ubi ejus virtus potentissima [Col. 1397D] adfuit. Melius hic generi humano medicinae divinae studiis subvenit salutaribus quam Hippocrates, aut Dioscorides, aut Galenus, aut Macer, aut Vindicianus, aut Serenus, aut caeteri medici physicae artis actibus. Hippocrates enim ejusque sequaces, humano tantum corpori profuit; hic vero corpori animaeque divinitus praevaluit. Nulla valet penna describere quantas virtutes, quantaque signa et prodigia Christus per eum gentibus demonstravit. Exiguo tempore post Christi passionem vixit, sed multum populum acquisivit. Erat enim forma pulcherrimus, specie decorus, statura procerus, corpore castus, mente devotus, aspectu amabilis, prudentia praeditus, temperantia clarus, interna fortitudine firmus, longanimitate assiduus, patientia robustus, humilitate mansuetus, charitate sollicitus, spe longanimus, vigiliis sobrius, oratione assiduus, doctrina benignus, sermone verissimus, locutione cautus, consilio prudentissimus, in nulla mundi compede catenatus, in [Col. 1398A] egenorum largitate diffusus, in obsequiis servorum Dei paratus, in adversis more sinapis fortissimus, in temperatione tutissimus, in hospitalitate laetissimus, inter opprobria securus, inter odia beneficus. Non enim poterat in eo invenire humani generis inimicus vel quod fraude deciperet, vel quod simulatione offuscaret. Quid plura loquendo immoror? In omni conversatione sua quasi lucifer inter astra refulgens instar magnae lampadis micabat. Quoniam Rex regum Christus hunc elegerat militem, quem quasi agnum mansuetissimum contra immanissimas bestiarum direxerat legiones. Ecce, inquit, ego mitto vos sicut agnos inter lupos (Matth. X, 16), sicque vir Dei in Spiritu sancto strenuus, bellator fortissimus, miles legitimus, signifer egregius, scuto fidei protectus. lorica justitiae indutus, gladio verbi Dei fortiter accinctus, galea salutis coopertus, in praeparatione Evangelii pacis calciatus (Ephes. VI, 16), in praelium publicum contra hostem antiquum processit, omnia tela ejus nequissima contrivit, aeriasque potestates [Col. 1398B] debellavit, et homines adeo Christi virtute de manu mortis eripuit, et spolia multa victo hoste in Christi Ecclesia reportavit, tam metuendus humani generis inimico quam generi humano pernecessarius, utpote qui non suae tantum animae sed multarum per Christum fuit redemptor: cujus non tantum est quae ab eo gesta sunt narrare miracula, quantum agnoscere miraculorum virtutem, quae coelesti regi in diebus suis multum populum acquisivit. O venerabilem Christi apostolum! o virum mirabilem, pietate redundantem, misericordia affluentem, charitate pollentem! Hic enim est verus Dei cultor, qui Christi Ecclesiam sanguine suo plantavit, magna humilitate ornavit, vera charitate excoluit, verbi praedicatione plantavit, superno perpetuae salutis rore irrigavit. Inde divina clementia per ejus irrigationem in populis plurima fidei dedit incrementa. Hic vero non solum in Hierosolymitanis partibus per praedicationis lumina vel pietatis opera clarus effulsit, verum etiam [Col. 1398C] ut lucifer aequoreos Oceani campos transiliens pro Eoo diurni luminis, nocturnas suo exortu discutit umbras, sic ejus fama exteras nationes et regiones illuminabat gratia miraculorum huc illucque percurrente, ut toto orbe ejus gloria usque in hodiernum diem militaret. De cujus virtutibus et exhortationibus beatus Fortunatus, versificator egregius, Christi confessor et praesul, cecinit dicens:

Cultoris Domini toto sonus exiit orbe:
   Nec locus est ubi se gloria celsa neget.
Nobilis antiquo veniens de germine patrum;
   Sed magis in Christo nobilior merito.
Culmen honoratum, decus almum, lumen opimum.
   Laudibus in cujus militat omne decus.
Fons generis, tutor patriae, correptio plebis,
   Eloquii flumen, fons salis, unda loquax.
Immaculata Deo conservans membra pudore
   Hunc quod pro meritis vexit ad astra fides.
[Col. 1398D] Pectore sub cujus regnans patientia victrix
   Fluctibus in tantis anchora sensus erat.
Felle carens, animo placidus, dulcedine pastus,
   Offensus nescit ira referre vices.
Dulcis in eloquio, placidus moderamine sacro:
   In cujus sensu perdidit ira locum.
Alterius motus patienti pectore vicit:
   Quod levitas laesit, hoc gravitate tulit.
Templorum cultor recreans modulamine cives,
   Vulneribus patriae fida medela fuit.
Vincula corporei dissolvere carceris optans,
   Plenius ut Domino se sociaret homo.
Qui dat mundanis miracula plurima terris:
   Unde magis populis unicus exstat amor.
Ostendens verbis, addens miracula factis:
   Ut quod sermo daret, consequeretur opus.
Gentiles docet hic, Judaeos increpat idem,
   Fructificansque Deo seminat orbe fidem.
[Col. 1399A] In ramis haeresis [(83) 1Kb] , fidei pia germina fixit.
   Quodque oleaster erat, pinguis oliva viret.
Quae stetit exilis viduatis frondibus arbos,
   Jam paritura cibum floret honore novo.
Imponenda focis sine spe ficulnea tristis,
   Praeparat ad fructum stercore culta sinum.
Palmitis uva tremens avium laceranda rapinis,
   Hoc custode bono non peritura latet [(84) 1Kb] .
Rebus apostolicis direxit vinitor antes [(85) 1Kb]
   Arva ligone movens, falce flagella premens.
Ex agro Domini labruscam excidit inertem,
   Atque racemus adest, quod fuit ante frutex.
De satione Dei zizania vulsit amara,
   Surgit et aequalis laetificata seges.
Pastoris studio circum sua septa recurrens,
   Ne lupus intret oves, servat amore greges.
Supportante manu trahit ipse ad pabula Christi
   Montibus instabilem ne voret error ovem.
Cujus vox refluens plebi de fonte salubri,
   [Col. 1399B] Ut bibat aure fidem, porrigit ore salem.
Nosti [(86) 1Kb] damna quidem, Domino pia vota paravit:
   Et commissa sibi dupla talenta refert.
Vocem divinam spectans [(87) 1Kb] operarius almus,
   Ut sibi dicatur: »Servule, perge, bone:
Quando fidelis enim mihi supra pauca fuisti,
   Supra multa nimis constituendus eris.
Ecce tui Domini modo gaudia laetior intra,
   Proque labore brevi magna parata tibi.«
Cujus ingentem probitatem Sapiens describens inter caetera dixit: In medio magnatorum ministrabit, et in conspectu praesidis apparebit, et in terra alienarum gentium transibit [(88) 1Kb] . Bona enim et mala in omnibus tentabit (Eccli., XXXIX, 4). In medio magnatorum beatus Jacobus ministrabit, quoniam regum et principum cordibus aeternae vitae cibaria salubria sua praedicatione subministravit. In conspectu praesidis apparuit, quoniam coram Herode rege Dei verbum intrepidus praedicavit. In terra alienarum gentium [Col. 1399C] transivit, quoniam ab Hierosolyma usque ad Gallaeciam nomen Dominicum divulgavit. Bona et mala in omnibus tentavit, quia in Judaico et gentili populo doctrinam evangelicam inseruit, et haereticam pravitatem resecavit, sic enim praecepit illi Dominus per Isaiam prophetam, dicens: Posui te in lumen gentibus, ut sis in salutem usque ad extremum terrae (Isa. XLIX, 6). In lumen gentibus a Domino beatus Jacobus ponitur, quoniam, expulsis peccatorum tenebris, gentem sua praedicatione ad verae fidei lumen adduxit. In salutem usque ad extremum terrae fuit, quoniam illum qui salus totius populi est usque ad marinas insulas extremas suo sermone notum fecit. Sic Dominus per prophetam Joelem pollicitus est olim gentibus, dicens: Exsultate, filiae Sion, et laetamini in Domino Deo vestro, quia dedit vobis doctorem justitiae, et descendere faciet ad vos imbrem matutinum et serotinum sicut in principio (Joel., II, 23). Tunc exsultant filiae Sion in Domino, id est, [Col. 1399D] sanctae Ecclesiae per bonam operationem et divinam speculationem in Christo laetantur. Doctor justitiae beatus Jacobus datus filiabus Sion fuit, quoniam justae fidei viam per quam ad regnum coelorum irent, filiis Ecclesiae divino sermone patefecit. Descendere gratiosum imbrem matutinum ad eos fecit, quoniam gratia Dei Spiritus ad ipsius praedicationis vocem, ut auditores inflammaret, condescendit. Matutinum imbrem propheta Spiritum sanctum vocat, quia sicut imber matutinus terram ne solis calor nimius semina [Col. 1400A] corrumpat, humidam reddit, sic mentes auditorum verbum Dei, et Spiritus almus, ne divini sermonis semina tentatio daemoniaca atque vitiosa varietas et callida dissipet, munit. Serotinum imbrem Spiritum Dominicum propheta appellat, quoniam velut ros serotinus cultam tellurem et incultam infundit, sed cultam tantum germinare facit, sic Spiritus almus, quamvis omnes anhelet, tamen in bonis perseverat et fructificat. Ait enim ipse Dominus alibi per prophetam: Super quem requiescit Spiritus meus nisi super humilem et quietum et trementem verba mea (Isai. LXVI, sec. LXX). Principium propheta Deum Patrem vocat, quia cuncta in eo sumpsere initium et tandem accipient finem. Ego principium, inquit ipse, qui et loquor vobis (Joan. VIII, 25). Beatus igitur Jacobus ad filias Sion imbrem descendere in principio fecit, quoniam Spiritum sanctum esse in Patre et Filio praedicando Ecclesiae filiis ostendit. Implens illud Isaiae dicentis: Posuit Dominus os [Col. 1400B] meum quasi gladium acutum (Isa. XLIX, 2). Acutus gladius ad dexteram et laevam velociter scindit, sic bonos salvandos ad venturi judicis dexteram, et malos damnando ad laevam venturos judicavit. Iterum Isaias ibidem ait: Et posuit me sicut sagittam electam, vel, occultam. Illa profecto sagitta est occulta, quae hostem citius interfecit emissa. Et quia tria sunt in sagitta penetrabilia, videlicet ferrum, lignum rectum, pluma dirigens, sagitta Trinitatem et unitatem Dominicam ostendit. Sagitta itaque electa beatus Jacobus fuit, quoniam sicut velox sagitta trahentis eam adversarium interficit, sic Trinitatem et unitatem Dominicam praedicando generis humani inimicum in hominibus peremit, et vitiorum aggeres destruxit. Rursumque propheta ait: In pharetra sua abscondit me (Isa. LXIX, 2). Pharetra typice est intemeratae Virginis beatae Mariae uterus, in quo sagitta electa, id est Dei Filius, unus cum Patre et Spiritu sancto Deus latuit. Sagitta in pharetra est abscondita, quia divinitas in humanitate [Col. 1400C] est hospitata. In ea namque habitavit plenitudo totius divinitatis corporaliter (Coloss. II, 9). In pharetra ergo sua Dominus B. Jacobum abscondit, quia in conversatione suae humanitatis benignis doctrinis illum imbuit. Dixitque ei rursum per prophetam: Longos fac funiculos tuos, et clavos tuos consolida: ad dexteram enim et laevam penetrabis, et semen tuum gentes haereditabit (Isa. LIV, 2). Per funiculos quippe, quibus artifices duas res quaslibet dissidentes alligare simul solent Dominica praecepta designantur quibus Deus et homo per bonorum operum exhibitionem simul alligantur.

Inter Deum et hominem per protoplasti delictum olim facta fuit discordia, sed per Dominicorum praeceptorum exercitationem facta est concordia. Funiculos igitur suos apostolus longos fecit, quia a Judaea usque ad Mediterraneum mare sive occidentale doctrinas evangelicas extendit. Clavos suos consolidavit, quoniam catholicae fidei monita hominum cordibus [Col. 1400D] infixit. Ad dexteram et laevam penetravit, quia electis bonorum operum suorum remunerationem coelestem, et reprobis extremi examinis terrorem pronuntiavit. Et semen ejus gentes haereditavit, quoniam fideles populos per praedicationem suam secum regni coelestis haeredes fecit. Sicut sol diei obscuritates, et luna noctis tenebras illuminat, sic sancta doctrinis effulsit Ecclesia. Quemadmodum arcus diversis coloribus refulgens inter nebulas coeli, sic inter adversa ferorum gentilium ac Judaeorum diversis [Col. 1401A] virtutibus fervens refulsit quasi rosa vernans inter spinas et lilium florens juxta aquas; sic divinis exemplis effloruit inter gentes, sicut thymiamata et thus redolens in igne, sic omnibus gentibus odor vitae perennis exstitit ad salutem, ut omnes ad aeternae beatitudinis regnum revocaret. Radiabat enim in eo divina virtus in vita, in moribus, in praedicatione verbi, in lenitate et mansuetudine spiritus, in signis et prodigiis, in omni etiam mortificatione carnis, vigiliis, jejuniis precibusque divinis. Circuibat villas, castella et viculos ingrediens, per Judaeorum synagogas verbum Dei praedicans, opportune, importune instans, ut omnibus gentibus Dominum ignorantibus una lex luxque perpetuae vitae claresceret, et simul omnes resurgerent ad vitam, qui simul descenderant ad mortem. Imo vel propter minas principum vel verba iniquorum praedicare Christi nomen in conspectu et auditu ferorum hominum Judaeorum et gentilium, zelo fidei munitus, non cessavit usque [Col. 1401B] ad horam necis suae. Tanquam enim cliens a magno imperatore missus majoribus turbis populorum lumen veritatis immittere non formidabat, ut quo multi congregabantur, multi suo exemplo vel doctrina erudirentur. Sicut enim piscator ibi retia sua tendit unde scit piscium multitudinem, avium vel pecudum congregari, ut dum multi congregantur magna pars illorum capiatur, sic et beatus Jacobus hominum piscator ferarumque venator, multitudinibus gentium suae praedicationis retia extendere non desistebat, ut quia sub hujus rei obtentu multi congregabantur, multi sagitta ejus praedicationis caperentur; ac velut fidelis dispensator a Domino constitutus super familiam suam, ut det illis cibum in tempore necessario, sic barbaros populos omnimodis festinabat spiritualibus reficere cibis, clementer docens, optime instruens, ab erroribus idolorum tota animi virtute retrahere nitens. O pingue vas Spiritus sancti! quod adipem frumenti Christi et laetitiam olei ac sobriam ebrietatem vini plebi affluenter [Col. 1401C] administrabat. Oculus enim fuit caeco et pes claudo, pater pauperum et miserorum, consolator orphanorum et viduarum. Hic velut nauta navim Ecclesiae plenam divitiis gentium, anchoram fidei mittens per mare fluctuantis saeculi hujus, salutis ad portum traduxit. Hic velut vinearum procurator Ecclesiae, vineam magno labore plantavit, vitiorum tribulos exstirpans, spinas pravorum actuum resecans, bonos palmites plantans, aedificans evangelicorum dogmatum sepem circa eam, contra barbaras feras agens: vulpes haereticas, quarum mos est demoliri vineas, procul ab ea expellens. Torcular altaris novi, et turrim fidei inaedificavit. Hic prius incultam tellurem, ceu arator modernus, scienter cultro novae praedicationis suae et aratro fidei sulcavit, ut posteri citius arare praedicando possent, et tellus vitiorum vepribus mundata semen acciperet et afferret abundantius fructum alium centesimum, et alium sexagesimum. Et sicut qui in nemorosis locis [Col. 1401D] callem ad quamlibet dirigit urbem, modos scientiae faciens [f. nodos semita ejiciens]; sic beatus apostolus, novae legis rectissimus viator, ut ad coelum transmitteret fidei erexit, asperum iter planans, duros repellens lapides, tortuosum dirigens callem divinorumque praeceptorum nodos agens in virgultis juxta eam; ut posteri aptius ire mererentur, exiguam semitam latam fecit viam itinere venientium post se. Ecce enim semita versa est in viam. Exigua et tortuosa erat Veteris Testamenti semita, per quam pauci ad coelum gradiebantur, tempore illo scilicet; lata et recta nunc est Novi Testamenti via, per quam multi gradiuntur. Cum itaque magni Jacobi fama longe lateque per orbem crevisset, et veniebant ad eum Judaei, tum plures gentiles et idolorum cultores, et baptizabantur, et destruebantur idola a quibus fuerant fabricata; unde dolens hostis antiquus, videns sibi deficere gentes quas Christus acquirebat per famulum suum, tota artificii sui machinamenta [Col. 1402A] ad impugnandam Dei Ecclesiam convertit, Herodemque regem Hierosolymitanorum ita inflammavit, et ad tantam rabiem indignationis commovit, ut caperet apostolum et interficeret eum. Sicque Herodes hostis Domini, jaculo invidiae exagitatus, misit manus ut affligeret quosdam de Ecclesia, et occidit Jacobum fratrem Joannis gladio. Heu! heu! valde res dolosa! Illum occidit quem angelus Domini de carcere in Hierusalem olim extraxerat. Illum interfecit quem Dominus de mundo elegerat ac consecrarat, dignumque sibi et charum fecerat. Sed postquam magnus Jacobus apostolus Christi, et athleta martyr invictus, Herodis gladium libenter Christi amore tolerasset, alma ejus anima vinculis corporeis soluta atque terrenis passionibus liberata ad suum laeta revertitur auctorem, angelis plaudentibus tandem obviam conscendit. Corpus telluri, spiritum paradisi sedibus reddidit, ubi regnat et exsultat dignitate meritorum, angelorum coetibus aggregatus. Felix [Col. 1402B] ergo poena vulneris per quam perpetuae vitae palmam peperit ipse sibi, qui morte contrivit mortem, auream tenens coronam paradisiaca possidet regna; fuso sanguine suo factus est ipse victima Deo. Occidente itaque Herode Jacobum gaudebat phalanx angelorum, eo quod recepisset socium: contristabatur in tellure cohors fidelium, eo quod perdidisset pastorem suum. Laetabatur coetus idololatrarum, eo quod calumniatorem suum videbat mortuum.

De beati Jacobi nece gloriosa idem beatus Fortunatus, Pictaviensis antistes, Christi confessor, luculentis versibus elegiacis sic cecinit, dicens:

Jacobus ex terris animam transmisit Olympo:
   O felix, cujus funere mors premitur.
Ante sepulcra Patris dantur modo dona salutis,
   Et corpus lacerum corpora multa fovet.
Dic ubi mors inimica jaces? ubi vita recumbis?
   Quando vides sancti funere vota dari.
Quem male credebas obitu finire salutem,
   [Col. 1402C] Dat vitam multis, et tenet ipse suam.
Huc captiva cubas, quo te pugnare putabas:
   Invadendo peris, teque furendo necas.
Te tua poena premit, tua te quoque vincula torquent:
   Quos dare vis gemitus, ipsa ferendo gemis.
Martyr ovans caelos retinet, tu lucida testis
   Mors inimica tibi, Tartara nigra colis.
Florigerum nunc sede, manet sine fine beate,
   Inter odoratos thure calente choros.
Non aliquas metuit placato judice causas,
   Praemia sed miles victor habenda petit.
Pro meritis Jacobum sic ad coelestia vectum,
   Non premit urna rogi, sed tenet urna Dei.
Si quaeras meritum, produnt miracula verum;
   Per quae debilibus fertur amica salus.
Sed considerandum quod Herodes beati Jacobi decollator typice diabolum designat regnantem in mundo, quoniam Dominum in membris suis persequens [Col. 1402D] dixit: Pellem pro pelle, et universa quae habet homo dabit pro anima sua (Job II, 4); et alibi: Dixit inimicus: Persequar et comprehendam, dividam spolia, implebitur anima mea (Exod. XXV, 9), quoniam sicut adversarius noster diabolus Christi passionem, id est nostram salutem, per uxorem somniantem Pilati evertere cupivit, dicens: Nihil tibi et justo illi (Matth. XXVII, 29), sic Herodes diabolo suadente apostolicam praedicationem gentibus a Deo destinatam evertere voluit Jacobum interficiendo.

Herodes interpretatur pelliceus sive pellis gloriae. Cui recte haec interpretatio congruit, quia non de coelesti gloria, sed de gloria pellis et carnis cogitabat. Tales sunt illi, quorum Deus venter est, et finis interitus, et gloria in confusione ipsorum, qui terrena sapiunt (Phil. III, 19). Itaque Herodes apostolum Domini interficiebat. Per eum enim regnum suum perdere putabat, et magis perdere timebat regnum terrenum quam aeternum; sed quia apostoli [Col. 1403A] sui necem Dominus vindicare voluit, Herodem hujuscemodi mortem subire permisit sicut Actuum apostolorum libro dicitur (Act. XII, 23). Videns autem Herodes quia beati Jacobi mors placeret Judaeis, apprehendit Petrum apostolum et misit in carcerem: qui angelo Domini ducente illaesus nocte evasit; facta autem die non invento Petro dolens Herodes descendit a Judaea in Caesaream, et ibi moratus est. Erat autem iratus Tyriis et Sidoniis, et illi unanimes venerunt ad eum, et persuaso Blasto, qui erat super cubiculum regis, postulabant pacem eo quod alerentur regiones eorum ab illo. Statuto autem die Herodes, vestitus veste regia, sedit pro tribunali et concionabatur ad eos. Populus autem acclamabat: Dei voces et non hominis. Confestim autem percussit eum angelus Domini et consumptus a vermibus exspiravit, eo quod non dedisset honorem Deo, et beati Jacobi sanguinem injuste effudisset. Itaque Herodes Jacobum occidit, et angelus Domini eum percussit; ab ipso [Col. 1403B] innocens interficitur, et ab angelo Domini ipse occiditur. Non legi aliquem ex persecutoribus apostolorum a Domino per angelum interfectum esse nisi hunc Herodem, beati Jacobi decollatorem. Unde intelligitur quia multum hic Jacobus ob honorem praelationis inter alios a Domino amabatur: multum ergo diligitur a Domino et in terra et in coelo. O Herodes, rex impie, crudelis hostis Domini, cur tantum ac talem virum occidisti? Nesciebas quod interimendus esses a Domino. Armigerum interfecisti et occisus es a milite, famulum occidisti et interemptus es a Domino. O alme apostole Dei, cur tanta pertulisti! Idcirco tanta profecto pertulisti, quoniam dignus eras pro nomine Jesu contumelias pati. Sciebas enim quod non sunt condignae passiones hujus temporis ad futuram gloriam (Rom. VIII, 18). O pie Deus, cur apostolum interfici permisisti, ut regem postea interficeres? Ideo profecto ut coronam praeparares apostolo, et supplicium regi iniquo. [Col. 1403C] Ambo ergo acceperunt stipendia meritorum suorum, unicuique secundum meritum suum contulisti, quia apostolo coronam regni, et regi gehennam ignis tribuisti. Impletur itaque in hoc facto quod in libro Sapientiae legitur: Condemnat autem justus mortuus viventes impios, et juventus celerius consummata longam vitam injusti. Videbunt enim finem sapientis, et non intelligent quid cogitaverit de illo Deus, et quare munierit illum Dominus. Videbunt enim ut contemnat eum; illos autem Dominus irridebit. Et erunt posthaec decedentes sine honore: et in contumelia inter mortuos in perpetuum (Sap. IV, 16-19). Laetatur ergo Christi apostolus in illa perpetua beatitudine, ubi laetitia est sine dolore, vita sine morte, gaudium inenarrabile. Legitime pro Dei fide certavit in terra, idcirco coronatur in gloria; veneratur ab angelis, honoratur ab omnibus sanctis, nive candidior, ebore antiquo rubicundior, modo videt illum facie ad faciem, qui vidit in monte Thabor per speciem: [Col. 1403D] nunc perenniter, tunc temporaliter; nunc cum amore, tunc cum tremore: modo reficitur divinis epulis cum Domino aeternaliter, cum quo ad mare Tiberiadis post resurrectionem ultimum convivium celebrat temporaliter, nunc illud donum excellentissimum obtinet in coelis quod quaesivit a Domino dum esset in terris. Sedem dominicae dexterae cum electis possidet scienter, quam quaesivit ab eo nescienter. Cujus solemnia non funebria, sed natalitia dicuntur. Quia tunc vivere coepit quando de hoc saeculo migravit, et sic de perfecto quodam scriptum est: Vivens de inter peccatores translatus est: quia placita erat Deo anima illius (Sap. IV, 14), de talibus quippe per Salomonem dicitur: Justus de angustia liberatus est (Prov. XI, 8), de hujusmodi viris per Malachiam Dominus dicit: In pace et aequitate ambulavit mecum, et multos avertit ab iniquitate (Malac. II, 6). Hinc per Isaiam Dominus loquitur dicens: Ego vocavi cum, et benedixi cum, in directo [Col. 1404A] est via ejus. Hinc quoque in libro Ecclesiastico dicitur: Timenti Deum bene erit in extremis, et in die defunctionis suae benedicetur (Eccli. I, 13, 19). In libro Sapientiae dicitur: Bonorum laborum ejus gloriosus est fructus, ac in perpetuum coronatus triumphat (Sap. III, 15). Deinde Psalmista ait: In memoria aeterna erit justus; ab auditione mala non timebit (Psal. CXI, 6). Vere digne in memoria vertitur angelorum et hominum quem Dominus mirificavit gratia praedicationum et miraculorum, ab auditu malo non timebit, cum Dominus dicet: Discedite a me, maledicti (Math. XXV, 41). Hic Jacobus vero non solum in Novo Testamento legitur, verum etiam in Veteri Testamento designatur; in Jacob figuratur, in Israel demonstratur: quia Jacobus a Jacob propheta nomen trahit, et supplantator, ut ipse, interpretatur, recte ex ejus genere fuisse dicitur, et ei assimilatur in multis. Notandum vero quod Jacob filius Isaac gentilem designat populum, Esau Judaicum, Isaac Patrem Domini, Rebecca Spiritum sanctum. [Col. 1404B] Judaicum populum gratia benedictionis olim decebat, sed quia ad fidem quasi de venatione venire tardavit, gentilis populus fidem Christi pro haereditate accepit. Quemadmodum discipuli Judaeis dixerunt: Vobis quidem oportuit primum loqui verbum Dei, sed quia repulistis illud et indignos vos judicastis aeternae vitae, ecce convertimur ad gentes (Act. XIII, 47). Sic enim Jacob matris suae Rebeccae monitis obedivit, unde benedictionem patris promeruit. Jacob dando lenticulas primogenita fratris sui emit; et Jacobus noster relinquendo terrena mercatur coelestia. Jacob cohortem angelicam in monte Bethel conspexit, sed et Jacobus noster non angelos, sed ipsum Dei Natum in gloria Patris transfiguratum in monte Thabor aspexit. Jacob patriarcha supplantando fratrem suum meruit a patre benedici; Jacobus vitia carnis supplantando meruit Domino sociari. Jacob enim duodecim filios genuit, Jacobus multos in fide filios procreavit. Hic est [Col. 1404C] typice unus ex duodecim filiis Israel e quibus creavit populos fideles Ecclesiae; hic est figurate unus ex duodecim fontibus Elim, quos populus Israeliticus per deserta gradiens invenit cum quadraginta palmis, e quibus usque hodie universa irrigatur Ecclesia. Hic est typice unus ex duodecim principibus a Moyse constitutis ad regendum populum Israeliticum, et quibus usque huc alma regitur Ecclesia. Hic est figurate unus ex duodecim pretiosis lapidibus in vestimento Aaron expressis, e quibus astitit Ecclesia a dextris Dei in vestitu deaurato, circumdata varietate meritorum suorum (Psal. XLIV, 10). Hic est unus ex duodecim panibus propositionis, semper calidis, supra mensam Dominicam oblatis, e quibus pascitur omnis mundus. Hic est typice unus ex duodecim exploratoribus a Moyse missis in terram repromissionis, qui revertentes gestabant inter duos palmitem cum uva in vecte pendentem, necnon et malogranata et ficus ferebant. Uvam inter duos, [Col. 1404D] Christum inter duo Testamenta intellige. Malogranata martyres, ficus doctrinam Ecclesiae, exploratores duodecim apostolos, qui usque in hodiernum diem regni coelestis delicias pronuntiare non cessant Ecclesiae Dei. Hic est unus ex duodecim lapidibus Jordanis, qui ab electis viris duodecim tribuum portantur in loca castrorum ob testimonium miraculorum Dei, in quibus omnis aedificatio Ecclesiae construitur (Eph. II, 21). Hic est typice unus ex duodecim lapidibus quos misit Josue in medio Jordanis ((Jos. IV, 5), in loco ubi steterunt pedes sacerdotum arcam foederis portantium, et permanent immobiles usque in hodiernum diem, iter fidelibus demonstrantes in Christi baptismate, cujus precibus nos adjuvari mereamur apud Deum nostrum Christum, qui cum Patre et Spiritu sancto vivit et regnat per infinita saecula saeculorum. Amen.



SERMO IV. IN TRANSLATIONE BEATI JACOBI APOSTOLI [(89) 1Kb] .
[Col. 1405A]

Lectio libri Sapientiae (XLIV, 16 seq.); Jacobus placuit Deo et translatus est in paradisum ut det gentibus poenitentiam, etc.

Solemnia sacra praesentia, electionis [f. elevationis] scilicet et translationis beati Jacobi Zebedaei apostoli Gallaeciae, fratris sancti Joannis evangelistae, dilectissimi fratres, hodierna die recensentes, hujus pulcherrimae lectionis verba venusto, digno ac odorifero flore expositionis ad Domini nostri Jesu Christi decus excipere debemus. Ait enim lectio divina: Jacobus placuit Deo et translatus est in paradisum (Eccli. XLIV, 16). Idcirco translatus est in terram viventium, quia Deo placuit in terra morientium. At ubi hujus versiculi prima pars, Jacobi scilicet, scribitur, Henoch in codicis Sapientiae serie habetur, quia illud quod de eodem Henoch scribitur, quamvis de Christo sive de quolibet justo typice [Col. 1405B] intelligatur, tamen de sancto Jacobo res expostulat ut significetur. Sed in primis quaerendum est cur Henoch translatus sit in paradisum. Idcirco Henoch vivens proprio corpore translatus est in paradisum, quia cum Elia propheta, quem Dominus olim similiter tulit per turbinem in coelum, in fine venturus est ad debellandum Antichristum. Sed unde vivunt Elias et Henoch, et vestiuntur, qui extra saeculum ponuntur, et carnales habentur? Quia ille qui filios Israel in deserto manna pavit, ipse Dominus piissimus prout vult pascit. Et cur missurus est Dominus homines ad debellandum Antichristum et non angelos aut archangelos? Quia sicut non angelum, sed hominem saeculi Filium suum ad debellandum diabolum et liberandum hominem olim Deus misit, sic homines ad vincendum Antichristum et non angelos mittere instituit. Sed cur non apostolos, qui proximiores Christo et domestici Dei sunt, magis quam illi missurus est? quia si apostoli aut quidam sancti [Col. 1405C] novae legis mitterentur, igitur homines veteris legis testes non haberent. Tria enim tempora sunt, aliud ante legem, aliud sub lege, aliud sub baptismatis gratia, ex quibus veritatis testes voluit habere Dei Filius contra Antichristum: Henoch scilicet ex hominibus qui fuere ante legem, Eliam sub lege, apostolos gratiae. Apostolos olim testes habuit in adventu primo, Eliam et Henoch habiturus est in secundo. Et cur homines adhuc morituros in humana carne ad hoc opus reservavit. Nonne in fine praesentis saeculi quosdam discipulos suos, aut apostolos, aut homines sanctiores illis suscitare potuisset? Sed si homines jam mortuos ad hanc vitam tunc revocaret non bene secure decertarent cum scirent se esse iterum morituros, quia mori formidarent. Lethi enim umbra tantae amaritudinis est quod qui semel eam gustavit, iterum gustare valde pertimescat. Igitur Henoch, qui interpretatur dedicatio, Christum innuit, qui Ecclesiam suam dedicavit sanguine suo. [Col. 1405D] Quod verbis, exemplis operibusque bonis Henoch Deo placuit, ipsum Unigenitum ostendit, qui in omnibus et per omnia Deo Patri placuit, ut ipse Pater super montem Thabor audiente B. Jacobo et super Jordanem testatur, de eo sic dicens: Hic est filius meus dilectus in quo mihi bene complacui: ipsum audite (Matth. III, 17; XVII, 5). Quod Henoch vivens corpore translatus est in paradisum, ipsum Dei Filium a mortuis corpore proprio resuscitatum ostendit, quem Deus Pater, triumphato inferni principe, non solum in paradisum, verum etiam super omnia agmina polorum sublimavit. Quod in fine venturus est Henoch et daturus poenitentiam gentibus, et antichristum triumphaturus, Christum manifestat, qui hujus mundi principem saeculi diabolum triumphator demum ejecit, ut ipse ait: Nunc princeps hujus mundi ejicietur foras (Joan. XII, 31). Ipse poenitentiam cunctis ad se venientibus dedit, ut [Col. 1406A] Evangelium dicit: Poenitentiam agite, appropinquavit enim regnum coelorum (Matth. III, 2). Et sicut Henoch placuit Deo, et translatus est in paradiso, sic B. Jacobus fide et opere placuit Deo, cui beneplacitum est super timentes eum, et in eis qui sperant in misericordia ejus, et translatus est in paradisiacam sedem pollicitam; hic insuper poenitentiam cunctis praedicavit: Poenitemini, inquiens, et convertimini, ut deleantur facinora vestra (Act. III 19).

Inventus est perfectus, justus, et in tempore irae factus est reconciliatio. Testamenta saeculi posita sunt apud illum, ne deleri possit omnis caro. Isti duo versiculi praetitulantur in Noe. Noe, qui interpretatur requies, qui invenitur perfectus et justus, Dei Filium ostendit, qui justior cunctis justis et perfectior omnibus perfectis est: in quo est requies aeterna, pax continua, tranquillitas assidua; in quo requiescunt sanctorum animae, ut ipse discipulis ait: Invenietis requiem animabus vestris (Matth. XI, 9). [Col. 1406B] Quemadmodum Noe in tempore irae, scilicet diluvii, mundum servavit per arcam ligneam quam fecit, et lympham qua natavit, sic Christus per crucem suam et baptismi sui aquam mundum perditum Deo Patri reconciliavit, sicut B. Paulus ait: Christus per sanguinem passionis suae mundum reconciliavit Deo (II Cor. V, 19); et canit Ecclesia: Agnus redemit oves, Christus innocens Patri reconciliavit peccatores. Et sicut Noe tempore diluvii testis fuit mundo, ne deleri posset omnis caro; sic Dei Filius testis datur mundo coram Deo Patre, ne possit deleri tempore perditionis omnis caro. Ait enim Pater de Filio suo sic per prophetam: Ecce testem populis dedi eum, ducem ac praeceptorem gentibus (Isa. LV, 4). Et B. Job ait: In coelo est testis meus et conscius meus in excelsis (Job XVI, 20). Per Noe, ut diximus, Christum; per arcam, Ecclesiam; per lympham, Christi baptismum; per exstinctos in aqua, crimina nostra in baptismate exstincta; per salvatos in arca, fideles salvari in Ecclesia insinuantur. [Col. 1406C] Qui enim extra Ecclesiam sunt, haeretici scilicet, Judaei, gentiles et anathematizati in diluvii perditionem incurrunt; et sicut Noe in latere arcae fenestram fecit, sic mitissimus ac piissimus Redemptor noster, nobis miserrimis condolens, latus suum pendens in cruce ad aperiendum militi praebuit, ut egrederentur ex eo flumina apertissima, sanguinis scilicet Redemptoris, et lympha baptismatis, quibus abluuntur crimina nostra. Quod Noe ut mundi reliquias salvaret arcam exstruxit, de sancto Jacobo fas est intelligi, quia sua praedicatione et proprio sanguine fuso, ut mundum ad fidem salvatricem revocaret Ecclesiam construxit. Sic enim ad Christi laudem de eo una cum caeteris apostolis Ecclesia ejus meritis et doctrinis gavisa canit dicens: Isti sunt qui viventes in carne plantaverunt Ecclesiam sanguine suo.

Magnus pater multitudinis gentium, et non est inventus similis illi in gloria, qui conservaret legem [Col. 1406D] Excelsi. Versiculus iste cum quatuor versibus sequentibus praetitulatur in Abraham. Per Abraham, qui pater excelsus interpretatur, et pater multitudinis gentium dicitur, Dei Filius intelligitur, qui omnium in se credentium pius pater habetur, et non solum caeteris gentibus, verum etiam in coelis et angelis omnibus excelsior approbatus. De quo Psalmista sic testatur dicens: Excelsus super omnes gentes Dominus, et super coelos gloria ejus (Psal. CXII, 4). Est enim super omnia, infra omnia, et quidquid est, in ipso est. De quo B. Job cuidam sibi loquenti sic ait: Excelsior coelo est, et quid facies? Profundior inferno et unde agnoscis eum? Longior terra mensura ejus, et latior mari (Job XI, 8). Hic insuper tantus ac talis omnium artifex, mundum pugillo continens, ventris B. Mariae Virginis clausus, sub arca olim pro mundi salute exstitit, hic in omnibus, et per omnia legem mandatorum excelsi patris observavit. [Col. 1407A] Quapropter non est inventus similis illi in gloria angelorum et hominum, ut Psalmista ait: Non est similis tui in diis, Domine, et non est secundum opera tua (Psal. LXXXV, 8); et alibi: Deus, quis similis erit tui? (Psal. LXXXII, 2.) Et velut Abraham multarum gentium pater exstitit, sic B. Jacobus multorum peregrinantium ad se in Gallaecia venientium pater et auxiliator piissimus exstat, qui etiam dum adhuc viveret legem excelsi Dei in omnibus conservavit diligenter. Sed non est inventus inter apostolos similis illi in gloria, qui Christum ante apostolos alios prius per Herodis gladium sequi meruit; in coelo proximior Christo prae omnibus apostolis residere meruit in excellentissimo throno. Et fuit Dominus in testamento cum ipso, sicut Dominus in testamento circumcisionis et prolis promissione cum Abraham fuit; sic imo Deus Pater et Spiritus sanctus cum Christo in gloria baptismatis et nova prole Catholicorum exstitit, et B. Jacobo [Col. 1407B] per divinae praedicationis gratiam adfuit. In carne ejus fecit stare testamentum et interpretatione inventus est fidelis. Sicut Dominus in carne Abrahae circumcisionis fecit stare testamentum, sic in Jacobo caeterisque Christi apostolis baptismatis novae gratiae testamentum persistere fecit. Testis et inventor Abraham fuit circumcisionis, testes et apostoli sunt novae gratiae baptismatis. Et sicut Abraham in tentatione Dominica dum ei dicitur: Tolle filium tuum quem diligis, Isaac, et offeres illum in holocaustum (Gen. XXII, 2), fidelis invenitur; sic Dominus noster Jesus Christus, dum ei in tentatione a diabolo dicitur: Haec omnia tibi dabo si cadens adoraveris me (Matth. IV, 9), fidelissimus habetur. Similiter beatus Jacobus in diabolicis tentationibus, in prosperis et in adversis, fidelis exstitit quandiu vixit: eodem modo et nos sive a Domino sive a diabolo tentati fuerimus, fideliter et patienter agere debemus. De Dominica tentatione per apostolum scriptum est: Tentat vos Deus ut sciat si diligitis [Col. 1407C] eum. De tantatione diabolica in oratione Dominica a Domino dicitur: Et ne nos inducas in tentationem, sed libera nos a malo (Matth. VI, 13). Quapropter videat Hispanus, sive quilibet Christianus, ut si forte inter Mauros fuerit captus, fidelis sit usque ad lethi debitum in omnibus, quatenus illam remunerationem accipiat quam repromisit Deus, dicens fidelibus: Qui perseveraverit usque in finem, hic salvus erit (Matth. X, 22).

Ideo jurejurando dedit illi semen in gente sua, crescere illum quasi terrae cumulum, et ut stellas coeli exaltare semen ejus. Semen quod Dominus in gente Abrahae jurejurando dedit, Salvatoris nostri caro proprie est quae ex Abrahae prosapia descendit. Quae semini optime assimilatur, quia sicut ex uno seminis grano multa grana oriuntur, sic ex ejusdem carnis sanguine millia millium gentium et nationum baptismatis gratia regenerantur. Haec vero quasi terrae cumulus crevit, quia prophetas et patriarchas, [Col. 1407D] apostolos, martyres, confessores, omnesque electos super Olympi cacumina accumulator omnium bonorum Dominus accumulavit. Semen Abrahae ut stellae exaltatur, quia super choros angelorum Redemptoris caro sublimatur et haereditas illius a mari usque ad mare Abrahae, et a flumine usque ad terminos orbis terrarum (Psal. LXXI, 8). A mari usque ad mare Abrahae haeredes haereditantur, quia ubique Christi fideles divina disponente gratia multiplicantur. Et sicut Abraham pater multitudinis gentium habetur, sic B. Jacobus diversorum populorum et nationum ad ejus venerandum sepulcrum in Gallaeciam venientium, pater pius approbatur. Et sicut Abrahae semen quasi terrae cumulus augmentatur, et ut stellae exaltatur, sic B. Jacobi gens peregrina quotidie augmentatur in terra et super poli stellas exaltatur una cum eo in coelesti patria.

Agnovit eum in benedictionibus suis et dedit illi haereditatem, et divisit ei partem in tribubus duodecim. [Col. 1408A] Versiculus iste una cum sequenti praetitulatur in Jacob. Idcirco quia Jacob valde benedictiones dilexit, Dominus illum agnovit et amavit, ut ipse per prophetam, ait: Jacob dilexi, Esau autem odio habui (Rom. IX, 13). Jacob manus suas et colli nuda haedorum pellibus protexit, se ipsum esse abnegavit, nomen et loquelam mutavit, in fratris effigie se finxit, mendacium pro vero asseruit, fratrem supplantavit, patrem fraudavit, ut mereretur ab eo benedici (Gen. XXVII); in monte Bethel cum angelo tota nocte luctatus claudus efficitur, ut benedictionem a Domino accipere mereretur (Gen. XXXII). Quapropter Dominum in summitate scalae vidit, et Dominus illum agnovit (Gen. XXVIII, 12, 13). Idcirco et nos animas nostras, quas malignus hostis a virtutibus sanctis et felicitatibus paradisi vitiorum casibus denudavit, poenitentia mentis et mortificationibus carnis cooperire debemus, ut mereamur a Patre nostro Deo benedici. Rursum cum Angelo, [Col. 1408B] qui est magni consilii Angelus (Isa. IX, 6, juxta LXX), Domini scilicet, Jesus Christus, luctari debemus, non armis vanae potentiae, sed assiduis precibus et jejuniis crebris, et eleemosynis, et praedicationibus divinis, quatenus a Domino non in monte Bethel sed in coelo mereamur benedici. Haereditas quam Dominus tribuit, populus Christianus typice est, quam Deus Pater Unigenito praestitit. De qua ipsa Veritas sic testificatur dicens: Laudabilis populus quem Dominus exercituum benedixit dicens: Opus manuum mearum tu es, haereditas mea Israel. De hac haereditate Psalmista ait: Haereditas mea praeclara est mihi (Psal. XV, 6). Hujus haereditatis haeres Dei Filius est, quem Dominus, dicente Apostolo, constituit haeredem universorum, per quem fecit et saecula (Hebr. I, 2). Haec haereditas pars Christiana dicitur quam Dominus Filio suo divisit in tribubus duodecim, quia ab haereticis et Judaeis et gentibus infidelibus, missis duodecim apostolis suis, scilicet ad praedicandum, Dominus sibi eam [Col. 1408C] separavit. Cum enim aliquis aliquid dividit, partem accipit et partem relinquit: sic Dominus in extremi examinis die partem nequam respuit pravorum, accipit et bonorum. Hinc in veteri volumine scribitur: Separavi vos a caeteris populis ut essetis mei. Et alibi: Si separaveritis pretiosum a vili, quasi os meum eritis (Jer. IX, 10).

Et conservavit illi homines misericordiae, invenientes gratiam in oculis omnis carnis. Jacob, cui Dominus homines misericordiae, id est duodecim ejusdem filios, duodecim scilicet mundi patriarchas, conservavit, Dei Unigenitum innuit, cui homines misericordiae, id est duodecim apostolos, hic et in futuro Deus Pater fideliter conservavit, sicut idem Filius Patrem pro eis postulavit dicens: Pater sancte, serva eos in nomine tuo quos dedisti mihi (Joan. I, 4). Et alibi illis dicit: Capillus de capite vestro non peribit (Luc. II, 5). Et sicut duodecim patriarchae invenere gratiam in oculis omnis carnis, sic et [Col. 1408D] multo magis gratiam indeficientem invenere duodecim apostoli in oculis veri numinis Christi, Filii Dei. Jacob, qui Dominum in monte Bethel conspexit, beatum Jacobum innuit qui Dominum in Patris numine transfiguratum in monte Thabor vidit. Jacob supplantator interpretatur: etiam Jacobus noster supplantator similiter dicitur, quia ille qui benedictionem patris fraudulenter occupando fratrem supplantavit, Jacobum nostrum ostendit qui humana vitia et in se per mortificationem carnis et in aliis per praedicationem divini verbi jugiter supplantavit.

Dilectus a Deo et hominibus, cujus memoria in benedictione est. In Moysi persona versiculus iste describitur. Moyses, qui aquosus interpretatur, quia in aqua invenitur, quique a Deo et hominibus diligitur, Christum Dei Filium innuit, qui aquosus fuit, cum per aquam baptismatis et sanguinem suae passionis regnum coelorum fidelibus dedit; quique in [Col. 1409A] aqua invenitur, cum poenitentibus per lacrymarum dulcia flumina gratiam suam largitur. Sic enim per prophetam ipse ait: Quaerite Dominum dum inveniri potest (Isa. LV, 6). In ipso a mor Dei Patris et hominum habetur. Si Christus a Deo et hominibus diligitur, ergo in ipso per dilectionem homo Deo adunatur, et humana coelestibus conjunguntur. O quam pretiosum est, fratres, atque gloriosum diligere Redemptorem nostrum, quem Deus Pater diligit! Sicut sponsus sponsae in thalamo amore conjungitur, sic amor noster Patris amori in Christo copulatur. Cum enim Christum digno amore diligimus, Deo adunamur. Per peccatum primi hominis a Deo alienati fuimus, sed per dilectionem in Christo ei adunati sumus. Quandiu amor noster est in Christo, tandiu Deus Pater est nobiscum, et nos cum ipso. Providere ergo debemus, juxta Apostolum, [Col. 1410A] bona non solum coram Deo, sed etiam coram omnibus hominibus (Rom. XII, 17), ut per dilectionem Dei et proximi apud Deum et homines amari mereamur. Jacobus almus a Deo diligitur, quia illum quem Dominus secus mare Galilaeae hodierna die elegit, in polorum sedibus digne pro meritis coronavit. Ab hominibus in hoc mundo etiam ipse diligitur, quia per quatuor mundi climata a cunctis fidelibus amatur, invocatur, colitur et honoratur, et insuper in Gallaecia petitur. Igitur ille piissimus Christi apostolus Jacobus, cujus electionis ac translationis solemnia colimus, in omnibus necessitatibus nostris adjuvare et ad coeleste regnum nos perducere dignetur, praestante Domino nostro Jesu Christo, qui cum Patre et Spiritu sancto vivit et regnat Deus per infinita saecula saeculorum. Amen.




[Col. 1409]
DE ORTU ET OBITU PATRUM LIBER.

(Vide Patrologiae tom. LXXXI col. 382 , inter Prolegomena ad Isidorum Hispalensem et tom. LXXXV, col. 129 , inter Opera ejusdem.)




[Col. 1409]
VITA SANCTI JACOBI EPISCOPI TARENTASIENSIS.
(Acta sanctorum Bolland., Januarii tom. II, die 16, pag. 26.---Ex veteri ms. eruit Petrus Franciscus Chiffletius societatis Jesu.)





MONITUM.

Forum Claudii in Graiis Alpibus, Centronum urbs fuit, ad Isarae fluminis ripam sita, quae deinde arantasia et Tarantasia, ac Tarentasia dicta, nunc archiepiscopalis. Primus ejus antistes S. Jacobus, S. Honorati Arelatensis discipulus fuit, cujus natalem ex tabulis Ecclesiae Tarentasiensis consignat XVI Januarii Ferrarius his verbis: »Tarentasiae S. Jacobi episcopi ejusdem urbis;« tradit coli quoque Augustae Praetoriae, quod ea urbs Tarentasiensi metropoli subsit. Saussaius in Supplemento Martyrologii Gallicani ita de eo scribit: »Tarentesiae in ipsa Gallia Narbonensi S. Jacobi episcopi illius metropolis et confessoris, qui apostolico spiritu plenus, hanc regionem facibus evangelicis illustrans, fide et religione replevit, erectaque illic perenni sede episcopali, composita hierarchia, designato Marcellino, viro probatae virtutis et gratiae, sacri muneris haerede, gregi a se adunato cum sanctissime praefuisset, fidelis villicationis praemium a Domino, cui gnaviter servierat, recepit. Fundavit etiam Augustae Praetoriae Sallassorum Ecclesiam episcopalem, cujus primum pastorem S. Eustachium constituit.«

Vitam S. Jacobi, sed mutilam, ex vetusto codice descripsit nobisque communicavit Petrus Franciscus Chiffletius noster, qui ejus auctorem esse conjicit Guidonem e comitibus Burgundiae, primo Viennensem archiepiscopum, deinde pontificem Romanum Calixtum II. »Nam hunc, inquit, nonnullas sanctorum Vitas scripsisse legimus; et est Tarentasia in veteri Burgundia, et in provincia Viennensi: et in nostro ms. codice habebatur haec Vita post Callixti ejusdem librum de translatione et miraculis S. Jacobi Hispaniarum apostoli.«



INCIPIT VITA.
[Col. 1411]


PRAEFATIO.
[Col. 1411A]

1. Quoniam volutabilitate temporum, et decessione mortalium, res bene gestae nonnunquam oblivioni traduntur, idcirco Vitam beatissimi Jacobi Tarentasiensis archiepiscopi, multis, ut credimus profuturi, posteris legendam transmittimus. De cujus virtutibus, et miraculis locuturi, auditores humiliter praemonemus, ut dum magnalia quae per eum omnipotens Deus operari dignatus est, cognoverint, vitam quoque ejus ac mores imitari studeant: scientes quoniam qui cum pie sequi et vestigiis ejus diligenter inhaerere voluerint, ad gaudium ad quod intravit, et ipsi pervenient, praestante Domino nostro Jesu Christo, qui est super omnia Deus benedictus in saecula. Amen.



CAPUT PRIMUM. S. Jacobi vita monastica.

2. Igitur cum tuba sancti Evangelii pene per totum [Col. 1411B] mundum intonaret, dicens: »Poenitentiam agite, appropinquabit enim regnum coelorum,« B. Jacobus miles, qui secundum saeculi dignitatem apud Assyrios clarus habebatur [(90) 1Kb] , divino munere praeventus, per angustam portam, quae ducit ad vitam, sicut in fine claruit, intrare contendit. Proinde habitum militarem, quo nitebat, rejiciens, pauperis Christi solerter decrevit pauper sequi vestigia; conversusque ad Dominum, totis viribus adimplere studuit opere quod tenuit pectore. Ingens super omnia fuit ei desiderium, magistrum, qui eum ad fidem et Dei dilectionem propensius instrueret, alicubi posse reperire. Sicque infra non longum spatium baptismi sacramentum percipiens, atque cuidam servo Dei, Honorato monacho adhaerens, qui tunc temporis florebat intra Galliam, servo Dei mancipandum totum se dedit. Hostis postmodum callidi funditus abhorrens militias, optimam partem elegit, dum magistro sancto se sociavit.

[Col. 1411C] 3. Qui cum in eodem loco aliquandiu commoraretur, ubi devotus discipulus reverendo sociatus est magistro, percrebuit fama quod Lirinensem insulam pestifer draco circumseptam haberet, atque ex more navigantes circa eamdem insulam, odore nefandissimo obrueret. Tunc vir Dei Honoratus proprias oves, quas in loco illo Domino acquisierat [(91) 1Kb] , a solo Jacobo discipulo ascito, partes provinciae peragravit: deinde memoratam insulam cum navi aggrediens, assidue cum fidei discipulo, Domini implorans misericordiam, ipsum pestiferum draconem [(92) 1Kb] funditus ab eodem insula repulit; ita ut ulterius ibidem nusquam deinceps appareret.

4. Servi vero Domini, memoratam insulam ab hoste antiquo emundatam, aptamque ad usus monachorum eam esse cernentes [(93) 1Kb] , oraculum construunt, cellamque aedificant; in qua per aliquot annos simul residentes, virtutibus pollent, coruscant miraculis; aggregatisque discipulis, usque in hodiernum [Col. 1412A] diem locus ille ex eadem congregatione fundatus, religione regitur per monachos.



CAPUT II. Episcopatus. Templum aedificatum. Miracula.

5. Interea fama viri Dei Honorati usque Arelatem percrescente, a clero, proceribus populoque vulgari illius urbis expetitur; ut quia jam eorum pontifex migraverat ad Dominum, eumdem Dei famulum Honoratum monachum, habere mererentur pontificem. Factum est, ut invitum eum, urbis praefatae clerus tollens, et secum deducens, cum omni alacritate, communique consilio sibi eum eligerent omnes pontificem.

6. Qui dum in pontificali cathedra clarus existeret, assiduaque frequentatione Jacobus discipulus ei adesset, cernens praecipuae sanctitatis esse virum, alloquitur illum, obsecrans toto mentis affectu, ut [(94) 1Kb] Cendronum oppidum adiret, populumque inibi sub gentilitatis ritu degentem ad fidem Christi converteret. [Col. 1412B] Hoc audito, discipulus obediens, cum omni jocunditate, pronaque humilitate assensum praebuit, seseque juxta vires suas, Domino opitulante, ita facturum spopondit. Quocirca Pater venerandus aliis convocatis sacerdotibus Jacobum ordinavit episcopum, et ad praefatum oppidum, vallemque Tarentasiensem direxit, praedicare verbum Domini. Quo cum adveniret quasi clanculo, Deo dispensante fama ejus percrebuit in populo; ita ut dicerent manifeste, dilectum Christi famulum ad eos jam venisse Jacobum episcopum. Qua re comperta, Dei sacerdos Jacobus de tantis Christi beneficiis laetatur; summoque diluculo dum praedicare coepit, vulgus innumerabile ad fidem Christi convertitur: et absque dilatione, ad baptismi gratiam prono animo, unaque voluntate praefati oppidi populus pene omnis pariter accessit.

7. Factum est autem ut pauci remanerent in valle Darentasiensi infideles, qui non ad praedicationem Jacobi episcopi colla submitterent gaudentes. Hoc [Col. 1412C] vero cernens venerabilis episcopus, de tanto grege Christo acquisito gaudens et exsultans, fundavit basilicam. Dehinc famulis jubet, ut trabes caeteraque ligna ac tectum domus illius peragendum, in saltibus caederent: quae cum Christicolae ferventiori fide succensi, cum suis bubus deferrent, contigit ut immanissimus ursus de caverna prosiliens, cum summa ferocitate unum ex bubus, qui ad vehendam trabem junctus erat, torvo et impudenti vultu unguibus arripiens ore dilaceraret, ac corroderet. Haec vero cernentes famuli, timore perculsi, rapidissimo cursu suo nuntiaverunt pontifici. Quod vir sanctus audiens, velociterque currens, invenit ursum bovis cadaver devorantem; cui et fertur dixisse: »Ego Jacobus Christi famulus praecipio tibi, immanissima et cruenta bestia, ut in nomine Domini ad opus quod impedisti duram cervicem inclines et jugo bovis quem occidisti superbum collum submittas.« Qui protinus ad vocem servi Dei, licet rugiens, collum jugo subposuit: [Col. 1413A] eumque famulus Domini, loris quibus bos fuerat, astringens, trabem ad opus coeptum adduci fecit. Quod cernentes incolae oppidi, majores natu in stuporem versi sunt pro tanto miraculo; minores vero, quos adhuc ignavia detinebat, gladiis arreptis ursum conabantur occidere. Quod vir Dei percipiens, juvenes blando alloquio compescens, ait: »O filioli, bestiam, quam nullo laqueo cepistis, vivam sinite a vestris finibus egredi.« Obtemperantibus illis, B. Jacobus urso praecepit ut nequaquam in eadem valle aliquam deinceps faceret laesionem. Ipse vero illaesus sese in profundam eremum dedit, et postea in territorio praedicto nusquam apparuit.

8. Dominus deinde fidelissimi famuli sui merita praeclara demonstrare volens, magnum secundo ostendit miraculum. Quippe cum trabs illa, quam ursus cum bove junctus de saltu adduxerat, mensura quinque pedum caeteris trabibus brevior inveniretur, servus Dei sacrata lympha eamdem trabem [Col. 1413B] aspergens, orando, videntibus cunctis aliis fecit esse similem. Hoc nimirum miraculo peracto, Deo largiente, cuncti incolae vallis illius amore divino succensi, tenebras erroris pristini funditus repulerunt, verae luci (quae est Christus) adhaerentes inconvulse, firmantesque fundamentum in ipso angulari lapide Christo Jesu Domino nostro.



CAPUT III. Iter ad principem variis miraculis illustre.

9. Basilica decenter peracta, et in honore S. Stephani protomartyris dedicata, visum est servo [(95) 1Kb] Dei Jacobo episcopo, quatenus principem Galliarum adiret, donaque deferret aliquantula, quatenus notitiam illius habere mererentur. Tulit itaque nivem aestivo in tempore collectam, onustoque exinde asino, cum Jacobo discipulo caeterisque famulis iter aggreditur. Mira res, et relatu dignissima! enim vero cum calor fervidi solis, qui illo tempore rura [Col. 1413C] exsiccans, nives caeteras omnino liquefaceret nimio sui aestus ardore, eamdem nivem, quam de Cendrono oppido tulit, aestatis amoenitas neque calor ullus liquefecit, sed glaciali firmata rigore integra permansit.

10. Denique dum iter coeptum ageret, atque ex nimio caumate [(96) 6Kb] lassus ad quamdam declinaret umbram, vectatorque nivis asellus paululum requiesceret, ales teterrimus advolans, hoste, ut visum est, antiquo subgerente, qui servis Domini, in quantum permissum est ei, semper obsistit, supra quiescentem asinum insedit, oculumque illius eruit. Mox, ut cernunt famuli cruorem de maxilla asini distillantem, magistro narrant; qui continuo surgens, invocato Christi nomine, cruentum corvum redire jussit, dicens: »Praecipio tibi, ales teterrime, in nomine Domini, ut contestim reportes quod furtim de nostro asino tulisti.« Mirum in modum videres corvum crocitando reportantem quod abstulerat; [Col. 1413D] oculoque in eodem loco, quo eum violenter evulserat, vomito, sanum, et incolumem bajulum nivis domino suo restituisse: cui protinus sarcinam nivis imponentes, iter agressi sunt quod inceperant.

11. His ita gestis, necdum itineris longi terminato labore, unus ex discipulis, propinquus carne, spiritu [Col. 1414A] propinquior, Jacobus nomine, febre corripitur: et hoc, ut postea claruit, nutu contigit divino; quatenus sanctissimi pontificis meritum tam apud exteras regiones quam finitimas panderetur. Infirmo tandem fidelitati Christianorum commendato viam ingressus, Galliarum principem adiit: cujus conspectui praesentatus, primo salutationem, deinde nivem obtulit. Princeps vero maligno spiritu repletus, servum Dei, illusorem, magnum et maleficum vociferando saepius adelamans, dedignanter animo tumenti et iracundo nivem jubet recipi.

12. Gravissimis illico febrium doloribus torquetur: tanquam languens et moribundus, jamque positus in extremis, salutis quaerit extemplo remedium. Tunc unus ex proceribus existentibus sapienter eum alloquens, dixit: »Cur salutis medelam modo desideranter expetis, cum Dei virum, sancto plenum Spiritu praesumpseris contristare, qui clarus, pollens miraculis, maxima mirabilia per virtutem Domini [Col. 1414B] circumquaque operatur?« Princeps audita proceris sui correctione pavore nimio correptus, famulis sibi assistentibus imperavit, ut cursu celerrimo irent post episcopum: quibus et injunxit, ut pedibus ejus provoluti, osculando vestigia ipsius, impetrare studerent, quatenus eum per semetipsum visitare dignaretur, tranquillissimoque vultu subveniret aegrotanti.

13. Viro Dei postquam res innotuit, solita motus pietate properanter regreditur, aulam intrat principis, precesque coram Domino fundens, aegrum a validissimis febribus curat. Pro hoc siquidem subito, et tam evidenter per sanctum virum divinitus facto miraculo, omnis domus principis multipliciter exhilarata est; et magnificata virtute sancti viri, unanimiter immensas Domino laudes retulerunt. Princeps miro modo exhilaratus pro optata sanitate, precibus sancti episcopi adepta, multas Deo, eidemque servo Dei gratias referens, rogavit eum, ut indubitanter [Col. 1414C] ab eo peteret quidquid vellet impetrare; non enim ullatenus pateretur repulsam. Ad haec vir sanctus: »O mi gloriose monarcha Galliae totiusque Burgundiae, desiderio vos videndi, tam longi difficultatem itineris aggressus, non aurum, non argentum a vobis expeto; sed quia locus meae dioecesis inter arduas et astrictas continetur montium Alpes, et non est congrue spatiosus ad habitandum, expedit nobis ut terminos aliquantulum curet ampliare vestra dignatio. Celsitudinis igitur vestrae misericorditer precor magnificentiam, ut respectu Dei et amore B. Petri, principis apostolorum, atque propter perpetuam nominis vestri memoriam, aliquod augmentum de rebus vestri regni, in circuitu nostrae rudis Ecclesiae conjacentibus, nostris et successorum usibus profuturum, atque per seriem firmissimi praecepti vestri perpetualiter possidendum, ad honorem Dei, et B. Petri apostoli conferre nobis dignemini.« Ad quem princeps: »Quidquid petere volueris, fiet tibi.« [Col. 1414D] Cui vir sanctus: »Hoc quod a vobis postulo, mihi quidem valde congruum atque necessarium est, sed vobis leve ad dandum, atque facillimum esse potest: hoc est, quamdam rupem prominentis saxi, quam antiquo vocabulo incolae ipsius loci Pupim . . . . . [(97) 1Kb] .«




ANNO DOMINI MCXXIV
RADULFUS REMENSIS ARCHIEPISCOPUS




[Col. 1415]
NOTITIA
(Gall. Christ. nov., tom. IX, col. 80)

[Col. 1415A] Exstincto Manasse, dum Richardus Virdunensis archidiaconus, et Lambertus abbas S. Bertini, archiepiscopatum recusant, canonici Remenses, et quotquot de jure electioni interesse solent suffragia [(1) 1Kb] dicturi, in duas factiones sciduntur. Quidam Radulfum Viridem, majoris ecclesiae praepositum ac thesaurarium, insignis doctrinae et probitatis virum nominant, quem Paschalis evestigio, non exspectato regis consensu, confirmavit; alii vero regiae parti impense faventes [(2) 1Kb] , Gervasium, Hugonis comitis Regitestensis et Milesendis filium, Remensis Ecclesiae archidiaconum eligunt, qui regali nixus auctoritate Radulfi inthronizationi, papa nequidquam interdictum minitante, sese fortiter opponit. Pontifex nihilominus stat pro Radulfo, quem [Col. 1415B] clerus ut legitimum suscipit, rex pro Gervasio, atque ita duo sunt archiepiscopi in urbe, duae factiones, singulis pro libidine hujus vel illius partem foventibus. Interea Ludovicus VI Francorum rex regni habenas capessivit, et a neutro litigantium, sed a Daimberto Senonensi archiepiscopo consecratus est Aureliani IV Non. Aug. anno 1108, reclamantibus frustra canonicis Remensibus.

Ecclesiae tandem Remensi pax reddita est; Radulfus anno 1108 in Natali Domini, procurantibus inprimis Ivone Carnotensi et Lamberto Atrebatensi episcopis, per manum et sacramentum eam fidelitatem regi fecit, inquit ipse Ivo, quam praedecessoribus suis regibus Francorum antea fecerant omnes Remenses [Col. 1415C] archiepiscopi, et caeteri regni Francorum quamlibet religiosi et sancti episcopi: Gervasius vero sacris ordinibus nondum initiatus, et ab episcopatu cassatus, inquit Albericus, archidiaconatus dignitate resumpta qua fruebatur adhuc anno 1112, clericatum postea dimisit, comitatumque de Reitest sibi haereditarium arripuit, ducens in uxorem Elisabeth filiam [Col. 1416A] Godefridi comitis Namurcensis, natam ex Sibylla filia comitis Rogeri Porcensis. Anno 1109, archiepiscopatus sui tertio, Radulfus dedit monachis Nicasianis altaria tria. Anno 1110 adfuit concilio Floriacensi. Anno 1112 exsequiis Galdrici Laudunensis episcopi celebratis, Hugonem successorem ejus consecravit. Eodem anno prioratus Ruminiacensis abbatiae Nicasianae obnoxii fundationem approbavit [(3) 1Kb] . Eodem circiter tempore Herbertus Morinensis archidiaconus in episcopum Tornacensem electus est; sed Radulfum ipsi manus imponere noluisse, quod faveret Lamberto quem Noviomenses in episcopum assumpserant, et sic Tornacensium conatus elusos esse jam observavimus [(4) 1Kb] . Anno 1113 subscripsit chartae fundationis S. Victoris [Col. 1416B] Parisiensis, et Bartholomaeum consecravit in episcopum Laudunensem. Anno 1114 mensibus Septembri ac Decembri adfuit synodis Remensi et Bellovacensi; tum anno sequenti, mense Martio, alteri synodo Remensi a Conone Praenestino apostolicae sedis legato celebratae. Eodem circiter tempore litteras accepit Paschalis II papae, quibus monebatur ut post obitum Lamberti Atrebatensis episcopi alium huic ecclesiae episcopum praefici curaret. Anno 1116 altaria duo dedit canonicis S. Dionysii Remensibus pro anniversario suo. Anno 1117 ad petitionem Bovonis abbatis confirmavit privilegia monasterii sancti Amandi. Anno 1118 restitutionem ecclesiae B. M. Regitestensis factam ab Hugone [Col. 1416C] comite in gratiam monachorum Remigianorum approbavit. Anno 1119 dedit Bosoni abbati Floriacensi altare Sorbonae. Eodem anno, mense Octobri Calixtus II papa celeberrimum coegit concilium in ecclesia metropolitana Remensi. Eodem circiter anno una cum Conone legato Radulfus celebravit concilium apud Suessiones adversus [Col. 1417A] Petrum Abailardum; et confirmavit privilegia ecclesiae collegiatae S. Symphoriani Remensis. Anno sequenti in synodo Bellovacensi approbavit cum eodem Conone decretum Patrum de corpore S. Arnulfi Suessionensis episcopi e terra levando. Eodem anno confirmavit fundationem S. Martini Iprensis. Eodem circiter tempore judex interpellatus est a Bellovacensibus canonicis pro domibus claustralibus canonicorum a laicis non possidendis. Anno 1122 confirmavit fundationem Francae vallis in favorem Praemonstratensium. Anno 1123 controversiam quamdam diremit inter Cluniacenses monachos et S. Praejecti. Anno 1124, paucis diebus antequam decederet, altare S. Juliani quod ecclesiae B. Remigii adjacebat monachis Remigianis concessit [Col. 1217B] impersonaliter tenendum.

Nuncupaverunt illi Anscherus abbas Centulensis et Lisiardus episcopus Suessionensis libros quos conscripserant vel recognoverant, hic de vita S. Arnulfi, ille de miraculis S. Angilberti. Nuncupavit etiam illi Joannes ex scholastico Remensi monachus Uticensis carmen quod cecinit in laudem S. Ebrulfi. De eo Necrologium ecclesiae metropolitanae in haec verba: X Kal. Aug. dominus Rodulfus magnae sanctitatis archiepiscopus obiit, qui [Col. 1418A] acquisivit huic ecclesiae Attiniacum, sed et ecclesiam totamque provinciam ad honorem Dei in magna honestate gubernavit. Ordericus autem Vitalis in hunc modum: Radulfus cognomento Viridis, Remorum archiepiscopus, eruditione et facundia inter Patres praecipuus, studiisque bonis nostro tempore laudabiliter deditus, pater et institutor monachorum et clericorum, patronus et defensor pauperum et omnium sibi subjectorum, post multa laudabilia opera in senectute bona defunctus est. Post quem Rainaldus Andegavorum episcopus in pluribus priori dispar sedem adeptus est.

Corpus ejus non ad ecclesiam S. Dionysii, ut aiunt Sammarthani, sed ad ecclesiam B. Remigii quam vivens impense dilexerat, delatum est ac sepulturae [Col. 1418B] traditum juxta ingressum chori ad aquilonem. Exstat S. Brunonis epistola ad Radulfum Viridem conquerentis quod ille votum de amplectenda vita monastica non adimplevisset. Reperisse se tamen aiebat Martenius noster in eorum monachorum matricula qui sub Azenario abbate S. Remigii vixerunt, nomen Radulfi archiepiscopi: unde colligendum est praesulem illum forte aegrotantem et morti proximum, votis nuncupatis factum esse monachum S. Remigii.




[Col. 1417]
RADULFI ARCHIEPISCOPI REMENSIS EPISTOLAE.





I.Capituli Remensis ad Radulfum.---Ut amplius archiepiscopalem sedem affectare nolit [(5) 1Kb] . (Anno 1107.)
[Actes de la province ecclésiastique de Reims, II, 166.]
[Col. 1417C]

RADULFO Remensis Ecclesiae praeposito, fratres qui Remis sunt sacerdotes omnes, RICHERIUS cantor, et qui cum eis sunt, quae discordiae sunt fugere, et ad pacis visionem tendere.

Fratres Ecclesiae Remensis producta tribulatione et continua detriti, genibus tuae discretionis advolvimur, precantes et obsecrantes ut, dum adhuc tempus est, dum non adhuc importunitas omnis subterfugit, miserearis ecclesiae Remensi condoleas quotidianis [Col. 1418C] lacrymis, remedium praebeas ejus miserabili et violentae distractioni, indulgeas intolerabili fratrum egestati. Ad ultimum, famam tuam ad haec usque tempora integram (venia sit dicto) ne sis adeo negligens et crudelis. Quae enim asperior et minus audita crudelitas, quam ejus matris lacrymas respuere, quae te de pulvere suscitavit egenum; quae, cum esses parvulus in oculis tuis, tanquam caput te constituit in tribubus suis? Recordare tanquam peritus in litteris, quia, cum omnia vitia sint de domo Satanae et familia; haec duo magis sunt domestica, et intra Satanae penetralia jugiter versantur, ambitio et invidia. Quem autem nec populus expetit, nec clerus eligit, principes respuunt, regis abjuravit [Col. 1419A] animadversio, eum sese quoquomodo in vocabulum episcopi praecipitare, quid aliud videtur nisi ambitiosus? Nemo enim sibi sumere debet honorem, sed qui vocatur a Deo tanquam Aaron (Heb. V). Eum autem intelligimus vocari a Deo, quem vocat electio: ille vero sibi sumit honorem, quem per gladios, per ignem et sanguinem, per pauperum oppressiones, per ecclesiarum scissuras, rapit ambitio. Sed necesse est ut praeceps eat, cujus auriga fuerit ambitio et invidia. Invidia pro certo; quia, etsi ore dissimules et diffitearis, conscientia tua tamen intra se clamat, schisma ecclesiae Remensis ex zelo religionis non processisse, sed (quod luce clarius est) ex invidia. Ne movearis, si exasperando aliquantulum excessit pagina nostra, quia difficile est in illis habere [Col. 1419B] verba modum, in quibus quotidiana suspiria, bonorum suorum distractio, violenta et jugis pauperum oppressio, obsequii divini silentium, et omnium fere adversitatum turbines et impetus, nullum queunt invenire terminum. Sed melior est et utilior in ore proximi aspera et minime parcens cum dilectione correptio, quam blanda et quae famae non consulat in lingua adulatoris suasio. Videat igitur prudentia tua, quomodo te verbis lacerat omnis sexus, omnis aetas, universa conditio, quia, cum in praecedentibus esset eorum de te sententia, pro libertate Remensis ecclesiae te laborare, ecce omnes improperant quia non est ecclesiae liberatio, sed causa sit vehemens sola et impudens ambitio, frustra obtendens quod a domino papa, cui leviter ex ratione excusatum te [Col. 1419C] poteris habere, ne te in ejus quem accusasti cathedram impellat, facile erit et accommodatum rationi compescere. Si vero (quod absit!) nec lacrymis matris tuae Ecclesiae motus, nec intolerabili fratrum egestate revocatus, nec pauperum oppressione miseratus, nec sanguinis effusionem reveritus, decertas in schismate promoveri, tanquam fratres fratri opponimus, quia nec electioni consentimus, nec promotioni congaudemus. Deus pacis et dilectionis procul faciat ab animo et opere tuo quidquid esse potest schismatis et odii.



II. Radulfi ad Lambertum Atrebatensem episcopum. (Anno 1112.)

[Vide Patrologiae tom. CLXII, col. 692, inter epistolas Lamberti et variorum ad ipsum. ]
[Col. 1419D]




III. Brunonis archiepiscopi Trevirensis ad Radulphum super vexationibus monialibus B. M. V. Treviris a quibusdam nobilibus illatis. (Anno 1115.)
[HONTHEIM, Hist. Trevir. diplom., III, 499.]

RADULPHO venerando Remensis Ecclesiae archipraesuli BRUNO Trevirensis Ecclesiae servus, piae devotionis famulatum.

[Col. 1420A] Beatitudinis vestrae saepenumero experta probitas me vos amare cogit, cujus amoris affectum demonstrare paratus sum omni tempore; vestrae igitur dilectioni in hac vicissitudine nequaquam diffisus, praesumo petere, quod dono benignitatis vestrae, et dignae compensationis obtentu cupio obtinere, ut sororem nostram praesentium latricem in loco mei et omnium sororum suarum dominae nostrae [(6) 1Kb] sanctae Dei Genitricis Mariae Treviri famulantium suscipere et exaudire, et, communicato religiosorum fratrum coepiscoporum vestrorum [(7) 1Kb] , et principum terrae vestrae consilio, justitiam facere super Nicolao et Guidone [(8) 1Kb] dominam nostram Mariam tot annis apud Condusam, et in ejus appendiciis spoliantibus, non differatis. Prosit nobis, quod fratres S. Remigii, [Col. 1420B] et alii vestrates, ut ab ipsis inquirere potestis, parvitatem meam ex nomine vestro, super bonis suis in terra nostra sitis appellantes, nunquam raro sine consolatione, secundum posse nostrum, abierunt. Prosit etiam nobis, quod vestra Ecclesia, et nostra ex antiquo annexae inveniuntur, nec ab aliquo, qui ecclesiarum nostrarum privilegia bene noverunt, sorores esse denegatum. Bene semper in Christo valeat sanctitas vestra.





IV. Alia ejusdem ad eumdem similis argumenti. (Anno eod. Ibid.)

RADULPHO venerabili sanctae Remensis Ecclesiae archiepiscopo, BRUNO misericordia Dei Trevirorum, id quod est, devotissima orationum et servitutis [Col. 1420C] obsequia.

Fama aequitatis vestrae et pietatis in Deum nos jam dudum in archiepiscopatu vestro indignam admodum et intolerabilem injuriam passos, invitat vestrum implorare auxilium, quod nobis nec negare, nec differre debetis. Licet enim quadam socialis unitatis affinitate universae fungantur Ecclesiae, et juxta id quod eis accidit vicissim, auctoritate apostolica jocundari, et dolere habeant; nostra tamen et vestra ecclesia specialiori charitatis ex antiquo annexae vinculo inveniuntur, nec ab aliquo qui Ecclesiarum nostrarum privilegia bene noverunt, sorores esse denegantur. Ex hac itaque sororia societate et securitate [(9) 1Kb] , charitati vestrae, sororis vestrae injuriam [Col. 1420D] deploramus. Nicolaus de Ruminiaco et Guido de Guse et de Hirson, et alii eorum homines has villas Ludousa, Aneia, Balbeneis, Guartheneis cum suis appendiciis dominae nostrae sanctae Mariae, et ei famulantium Treviri sanctimonialium proprias, contra divinas pariter et humanas leges, jam diu sibi usurpantes, rapinis horum bonorum abutuntur, et praedictarum Dei et ejus genitricis ancillarum stipendia audacter retentant. Qua de re dignitatis vestrae dilectioni supplicamus, ut eos desistere ab hujusmodi praesumptione commoneat, quod si pertinaciter in [Col. 1421A] hujus sacrilegii perpetratione perstiterint, vos eos debita episcopalis officii austeritate coerceatis. Eorum etiam antecessores, easdem praefatas villas eadem violentia, qua et isti sibi vendicantes, antecessor meus Satanae tradidit, cum qua traditione sepulti, et in infernum missi sunt. Sed ego istos nolui hujus anathematis vinculo ligare, donec vestram super hoc responsionem audirem. Benedictio Domini super vos et super omnes vobis commissos [(10) 2Kb] .





V. Goscelini accani Belvacensis ad Radulfum Remensem archiepiscopum.---De domibus canonicorum a saecularibus non possidendis. (Circa annum 1120.)
[MARTENE, Ampl. Collect., I, 349, ex chartario ecclesiae Belvacensis.]
[Col. 1421B]

Patri ac domino RADULPHO Dei gratia Remensi archiepiscopo, et sanctae Remensis Ecclesiae conventui, GOSCELINUS decanus, et Belvacensis ecclesiae congregatio, salutem et debitam subjectionem.

Inprimis precamur mansuetudinem vestram, ne prolixa oratio taedium vobis inferat, quia negotium istud non valet breviter explicari. Claustrum habemus, ubi nullus laicus possessor habet habitationem, sed tantummodo clerici ibi habitant, nullum censum, nullam consuetudinem inde reddentes, sed Deo et Ecclesiae beati Petri tantummodo servitium exhibentes. Domus autem quae sunt in claustro descendere possunt de clerico ad clericum, vel per donum, vel per venditionem, sicut nostris temporibus [Col. 1421C] actum est. Contigit enim nostris temporibus, quia quidam noster canonicus, nomine Rogerus, ab avunculo suo Galtero canonico et decano domum habebat in claustro, quam idem Galterus multis diebus et annis, vivente ipso Rogero, et post mortem ipsius Rogeri, plus quam XIV annis libere, et absque calumnia possedit, domne Adam milite fratre praedicti Rogeri, ex tunc usque modo vivente et habitante [Col. 1422A] in nostra civitate. Petrus vero filius istius Adam hoc anno militiae cingulo accinctus, clamorem fecit ad nos de Galtero canonico, qui domum habebat, quae jure haereditario per Rogerum suum patruum suam esse debebat, et Rogerus a Galtero avunculo suo canonico et decano habuerat. Galterus respondit, quia de haereditate quam Petrus dicebat nihil sciebat, sed ipsam domum a Rogero canonico emerat, et multis diebus et annis, et vivente Rogero, et post mortem Rogeri, libere et absque calumnia habuerat, sicut canonicus; quae domus nullum censum, nullam consuetudinem debet, nisi Deo et Ecclesiae Beati Petri suum servitium, et inde mittebat se in judicium et justitiam, et per judices competentes. Precamur igitur ut, secundum claustri nostri quam [Col. 1422B] praediximus consuetudinem, nobis rescribatis quid nobis in judicio sit proferendum super clamore Petri militis, cujus pater Adam miles adhuc vivit, et inde nihil reclamat, nec abhinc retro reclamavit, et super responso Galterii canonici nostri, qui domum emit a Rogero canonico, et eam possedit libere, et absque calumnia, tam longo tempore, sicut canonicus, vivente Rogero, et post mortem ipsius. Valete.



VI. Radulfi responsio ad praecedentem.
(Anno eod.---MART. ibid.)

RADULPHUS, Dei gratia Remorum archiepiscopus, charissimis filiis GOSCELINO decano, et toti Belvacensis Ecclesiae congregationi, salutem.

[Col. 1422C] Ad haec de quibus nos consuluit dilectio vestra, ex consilio Ecclesiae nostrae, haec vobis rescribimus. Quod si domus, de qua nobis scripsistis, in claustro est, ibique nullus laicus possessionem habere debet, competentes judices clerici videlicet, cum possessio sit ecclesiastica, judicare debent: quod Petrus filius Adam eam per clamorem suum nullatenus dissequi debet. Valete.




[Col. 1423]
RADULFI ARCHIEPISCOPI REMENSIS DIPLOMATA.



I. [Col. 1423A] Pro fundatione prioratus S. Petri de Ruminiaco, (Anno 1112.)
[Actes de la province ecclésiastique de Reims, II, 175.]

Ego RADULPHUS, sola pietate divina Remensis Ecclesiae minister exiguus, omnibus orthodoxae fidei cultoribus, ad coelestis patriae gaudia feliciter anhelare.

Ecclesia S. Petri de Ruminiaco ad moderna usque tempora laicorum violentae subjecta ditioni, gestis praesentibus qualiter ab eorum sit manibus emancipata, posterorum memoriae studuimus inserendum, et in jus ecclesiasticum monastico ordine regenda transierit a tempore Odonis, qui Fortis dicebatur, ad tempus usque Nicolai filii Nicolai. Ecclesia [Col. 1423B] illa haeredum posteritati succedere solita erat, et hac detestanda abusione, non tantum externis, quae illi terrena collata fuerant patrimonia, imminuta habebantur, quantum internis, quae ad cultum Dei pertinebant, annullata deperierant: pauculus enim clericorum numerus ibidem in obsequium deputatus, injusto saecularis manus oppressus dominio; ad agenda divina, ad modicas etiam quae illis supererant ecclesiasticas res conservandas, minus idoneus efficiebatur. Praedictus igitur Nicolaus, Sancti Spiritus suggerente gratia, tandem aliquando haereditaria lege sanctuarium Dei possidere arbitratus immane delictum, dictam ecclesiam S. Petri, de castello videlicet quod Ruminiacum dicitur, obtentu domni [Col. 1423C] Joranni abbatis in manus nostras refutavit, et eam monasterio B. Nicasii martyris, cui idem Jorannus praeerat, cum omnibus ad eam pertinentibus, a nobis devote donari petiit, et impetravit. Huic sane petitioni pactionem religiosam addi voluit, quatenus in ipsa ecclesia monachi subrogarentur, et cum ab hoc carnis ergastulo eum tandem a Domino contigerit evocatum, ipsius obitus dies anniversaria, patris etiam ac matris suae, tam inibi, quam in monasterio S. Nicasii quotannis celebretur. Taliter fieri annuentes, praedictam ecclesiam de manu ejus recepimus, et monasterio S. Nicasii sub hac sponsione perpetualiter possidendam contulimus. Porro ne processu temporis contra hoc tam nostrum, quam ipsius Nicolai statutum alicujus praesumptoris jurgia [Col. 1423D] suboriantur, testamentalem hujus largitionis paginam fieri decrevimus, et eam nostrae imaginis auctoritate, [Col. 1424A] ut inconvulsa in perpetuum perduret, cum legalium personarum testimoniis roboravimus.

    Signum Azenarii abbatis Sancti Remigii.
    S. Hugonis abbatis Altivillariensis.
    S. Harderici abbatis Mosomensis.
    S. Hugonis abbatis Sancti Basoli.
    S. Joranni abbatis Sancti Nicasii.
    S. Bernardi abbatis Sancti Caloceri.
    S. Gervasii archidiaconi.
    S. Fulconis archidiaconi.
    S. Ebaldi praepositi.
    S. Joffridi decani. S. Lamberti cantoris.
    S. Cirici vicedomini.
    S. Bartholomaei thesaurarii.





II. [Col. 1424B] Coenobio S. Remigii Remensi ecclesiam B. Mariae extra muros castelli Regitestensis asserit. (Anno 1118.)
[D. MARLOT, Metropol. Rem., II, 261.]

Radulfus, Dei gratia Remorum licet indignus sacerdos, omnibus qui et dici et se Remensis Ecclesiae gloriantur esse filios.

Ab antiquitate temporum notissimum esse constat ecclesiam B. Mariae, quae sita est extra muros castelli, cui Regitestis vocabulum est, laicorum cessisse dominio, et haeredum successione, eorum violentae subjectam fuisse ditioni. Considerans autem praedicti castelli comes Hugo, qui eam diu sibi usurpaverat, non modici fore periculi alienigenam [Col. 1424C] ad sanctuaria Dei accedere, et haereditate illud possidere, animae suae consultum esse voluit, quod male gesserat corrigere curavit. Interventu igitur Azenarii abbatis praesentiam nostram adiit, et se errasse poenitens jam dictam ecclesiam in manus nostras hac religiosa pactione interposita, ut eam videlicet beato Remigio concederemus, praefatus comes abdicavit. Voluit praeterea ut tres praebendae quas quibusdam clericis suis jam dederat, eis in eadem ecclesia haberi permitterentur; decedentibus vero illis, et aliis qui ibidem deputati sunt, in arbitrio abbatis esse, aut monachos substituere, aut canonicos, ut adhuc sunt, ibidem dimittere. His itaque a nobis et ab abbate concessis saepefatam ecclesiam de manu comitis suscepimus, et hac testamentali charta [Col. 1424D] cum omnibus ad eam pertinentibus beato Remigio perpetuo tenendam contulimus, quam, ne temporum [Col. 1425A] prolixitate donatio ista aboleri posset, idoneis testibus et nostrae imaginis auctoritate roborari jussimus.

    Signum Radulfi archiepiscopi.
    Signum Azenarii abbatis S. Remigii.
    Sig. Odonis (postea abbatis S. Remigii).
    Sig. Hugonis abbatis Altivillariensis.
    Sig. Joffridi S. Theoderici abbatis.
    Sig. Haiderici Mosomensis abbatis.
    Sig. Hugonis Sancti Basoli abbatis.
    Sig. Joranni Sancti Nicasii abbatis.
    De canonicis Sanctae Mariae.
    Signum Nicolai archidiaconi.
    Signum Cirici archidiaconi.
    Signum Ebali praepositi.
    Signum Joffridi decani.
    [Col. 1425B] Signum Lamberti cantoris.
    Sig. Gerardi, Elberti, Adae presbyteri.
    Sig. Fulconis, Richardi, Alberti diaconi.
    Sig. Simonis Albrici, Leonis subdiaconi.
    De monachis Sancti Remigii.
    Lambertus prior, Richerus, Petrus.
    De laicis.
    Hugo comes, et ex parte ejus Haimo castellanus, Rainaldus de Burgo, Joannes de Alto-Monte, Adam et Albricus Regitestensis.
    De hominibus Sancti Remigii.
    Thomas major, Ernaldus, Hugo cubicularius.
    Ex clericis de Regiteste.
    Otbertus praepositus, Dodo, Roiricus, Heribertus.


[Col. 1425C] Actum Remis anno Incarnat. 1118, indict. XI, Ludovico rege regnante X, archiepiscopatus domini Radulfi XII.



III. Confirmatio privilegiorum ecclesiae collegiatae Sancti Symphoriani Remensis. (Anno 1119.)
[Gall. Christ., t. X, col. 36 Instrum.]

RADULFUS licet indignus superna disponente clementia Remorum archiepiscopus, congregationi ecclesiae Sanctorum Apostolorum et S. Symphoriani, tam his quorum tempora nostra praesentialis existentia attingit, quam his quorum posteritas subsecutura exspectatur, in perpetuum.

Piae postulatio voluntatis effectu prosequente debet [Col. 1425D] compleri. Quamobrem nos postulationem dilectionis vestrae benigne suscipientes, postulatum vobis accommodamus effectum: vestri itaque desiderii petitionibus annuentes, ecclesiam praenominatam, quae episcopalis cathedrae dignitatem temporibus primorum novem Remensium pontificum habuisse dignoscitur, in qua ad Deo serviendum attitulati estis, praesentis privilegii auctoritate munimus. Universam enim Ecclesiam vestram, et pertinentia vobis vestrisque successoribus perpetualiter tenenda confirmamus, videlicet mansum indominicatum de Wistereyo cum tota villa, cum vicecomitatu, banno, et omnibus aliis appendiciis ejusdem villae; altare de Wistereyo cum tota ecclesia et cum capellis suis, quae sunt apud Matreium, Buriniacum [Col. 1426A] et Marconeicurtem; altare de Fraxina cum tota ecclesia et capellis suis, quae fuerunt apud Bauseyum et Ausilerias; item altare de Beruco, altare sanctae Genovefae cum capellis suis, quae sunt apud Bisannas et Lut; item altare de Mearco cum capellis suis, quae sunt apud Burgum et Corveyum; altare de Columnis, altare de Marcheneyo, altare de Frasneyo, altare de Maura, altare sancti Hilarii, domus vestrae, ac suburbia quae sita sunt ante portam carceris, ab omni exactione et jure ministerialium nostrorum successorumque nostrorum, libera prorsus habeantur, sicut et hactenus habita sunt. Centum etiam jornalia terrae arabilis de dote altaris sancti Symphoriani, quae jacent in territorio de Curtemonasterioli, cum censu et decima, et decimam [Col. 1426B] terrae quae similiter est de dote altaris quae jacet in territorio de Nantolio, thesaurarius ecclesiae vestrae ad facienda quae necessaria erunt in eadem ecclesia perpetuo possideat. Si quis vero de quolibet vestrum clamorem fecerit, nulli personae licitum sit, vos extra capitulum vestrum in causam trahere, sed in capitulo vestro per decanum vel per abbatem vestrum justitiam exsequamini canonicorum vestrorum judicio. Praeterea quaecumque eadem ecclesia inpraesentiarum juste possidet, quaecunque etiam in futurum concessione pontificum, liberalitate principum, vel oblatione fidelium legitime poterit adipisci, firma vobis vestrisque successoribus et illibata permaneant. Ad hoc decernimus [Col. 1426C] ut nulli omnino hominum liceat eamdem ecclesiam temere perturbare, aut ejus possessiones auferre, vel oblata retinere, minuere vel temerariis exactionibus fatigare, sed omnia integra conserventur, eorum pro quorum sustentatione et gubernatione concessa sunt, usibus omnimodis profutura. Ut autem hujus nostri privilegii pagina rata permaneat et inconvulsa, sigilli nostri impressione ac probabilium personarum testimoniis eam muniri ac roborari praecipimus.

    Signum Odonis abbatis Beati Remigii.
    Hugonis abbatis Altivillarensis.
    Haiderici abbatis Mosomensis.
    Josfridi abbatis Sancti Theoderici.
    Odonis abbatis S. Petri Orbacensis.
    [Col. 1426D] Joranni abbatis Sancti Nicasii.
    Hugonis abbatis S. Basoli.
    Duranni abbatis de Maurimonte.
    Ursionis abbatis S. Dionysii.
    Canonicorum Nicolai archidiaconi.
    Ebali praepositi.
    Josfridi decani.
    Lamberti cantoris.


Gerardi, Elberti, Adae, Odonis presbyterorum; Fulcrani, Ermonici, Fulchradi, Richardi diaconorum;

Simonis, Gerardi, Thomae, Rodulfi subdiaconorum.

Actum Remis anno Incarnati Verbi 1119, indict. XI, regnante Ludovico gloriosissimo rege Francorum [Col. 1427A] anno XII, archiepiscopatus autem Radulti anno XIII.

Fulcradus cancellarius recognovit, scripsit et subscripsit.



IV. Datur Floriacensibus monachis altare Sorbonae. (Anno 1119.)
[Gall. Christ., t. X, col. 37 Instrum.]

RADULFUS, Dei gratia Remensis Ecclesiae licet indignus minister et servus, dilecto sibi in Christo BOSONI Floriacensis monasterii abbati venerabili ejusque successoribus in perpetuum.

Nos quos propitia divinitas ecclesiae suae ministros ordinavit, ecclesiarum ac monasteriorum utilitatibus compellit suscepti regiminis cura debita sollicitudine [Col. 1427B] providere, ac piis bonorum desideriis assensum praebere. Eapropter dilectionis vestrae justis petitionibus annuentes, altare de Sorbonne absque personarum successione monasterio vestro perpetuo tenendum concedimus. Ut autem hujus nostrae concessionis pagina rata permaneat ac inconvulsa, sigilli nostri impressione ac probabilium personarum testimoniis eam muniri ac roborari praecepimus.

    Signum Odonis Beati Remigii Remensis abbatis.
    S. Hugonis Altivillarensis abbatis.
    S. Joffridi Sancti Theoderici abbatis.
    Sig. Hugonis S. Basoli abbatis.
    S. Haiderici Mosomensis abbatis.
    [Col. 1427C] Sig. Odonis Orbacensis abbatis.
    Sig. Joranni Beati Nicasii abbatis.
    S. Duranni abbatis de Maurimonte.
    S. Nicolai archidiaconi.
    S. Ebali praepositi et aliorum.


Actum Remis anno incarnati Verbi 1119, indictione XI, Ludovico rege Francorum anno XII, archiepiscopatus autem domni Rodulfi anno XIII.

Fulcardus cancellarius recognovit, scripsit et subscripsit.



V. Monasterii S. Dionysii Remensis possessiones confirmat. (Anno 1123.)
[VARIN, Archives administratives de Reims, I, p. 274. Paris 1839. 4o.]

In nomine sanctae et individuae Trinitatis . . . . Amen. RADULFUS omnipotentissima dispensatione Remensis Ecclesiae sacerdos licet indignus, fratribus [Col. 1428A] in ecclesia Sancti Dionysii martyris, in suburbio urbis nostrae degentibus, in perpetuum.

Cum superna adminiculante gratia, Remensem archiepiscopatum administraremus, adiit praesentiam nostram frater noster Ursio, Sancti Dionysii abbas, satis humiliter implorans quatenus altaria et alia beneficia quae vota fidelium Sancto Dionysio contulerant, et quae in diversis schedulis conscripta continebantur, in unum corpus redigi faceremus, et nostrae imaginis auctoritate Sancto Dionysio perpetuo tenendam (sic) firmaremus. Justae petitioni aurem benevolam inclinantes, annuimus, et ut petierat, fieri concessimus. Tenebat praedicta Ecclesia altaria de . . . . [(11) 1Kb] Sancti Petri Monte, de Sancto Jovino, de Bruciniaco, de Condato, de Noveileisio, [Col. 1428B] de Essia, de Bocio (sic Boeio?), de Breceio. In Noviomensi episcopatu, altare de Montiscurte. In Atrebatensi episcopatu, altare de Assia. In Tarvennensi episcopatu, altare de Stambere. Tenebat praeterea eadem Ecclesia Sancti Dionysii beneficium archiepiscopi, decimam panis et vini et omnium reddituum suorum. Tenebat etiam quaedam quae ei emerat bonae recordationis Gervasius archiepiscopus, terram scilicet et molendina de Aguliaca curte. Dedit idem archiepiscopus eidem Ecclesiae, terram in suburbio civitatis sitam [(12) 1Kb] , a porta Vidulae usque ad posternam. Insuper largitus est ei decimam fossatorum in circuitu civitatis praeter terram sanctorum. A praedicta autem posterna usque ad [Col. 1428C] portam Basilicarum, dedit eidem terram Manasses successor ipsius qui postea depositus fuit. Apud villam quae Ventiliacum dicitur habet ecclesia praedicta decimam in culturis et in pratis quae archiepiscopi fuerunt, totam; in mansis vero medietatem. In villa Tassiaco et in villa quae Seiles dicitur, similiter habet decimam sicut XI oblatrices tenuerunt. Dedit domnus Rainaldus archiepiscopus eidem Ecclesiae culturam de Toireio inter Culmissiacum et liberam villam Sanctae Mariae. In villa quae Attiniacum [(13) 1Kb] dicitur, dedit ipse Rodulphus beato Dionysio decimam censuum, telonei, capitulaciorumque, consilio etiam et auxilio nostro cessit in dominium ejusdem Ecclesiae capella de Carolifonte cum omnibus ad eam pertinentibus, salvo jure Altovillarensis [Col. 1428D] monasterii in cujus parochia eadem capella sita est. Nihilominus consilio nostro Fulchro de Betiniaci villa et uxor ejus, beato Dionysio omnia sua post decessum suum dederunt. Adam canonicus cognomento Magnus dedit seipsum praefatae ecclesiae et [Col. 1429A] partem allodiorum suorum quae habet apud Boeium et apud Seleriacum, et apud septem salites in terris, in molendinis, in servis et ancillis. Item Guido canonicus Sanctae Mariae dedit Sancto Dionysio terram, ad petram in medio foro Remensi sitam X solidos et IX denarios quotannis solventem. Dedit quoque ipsi Ecclesiae Hescelinus comes de Grandi-Prato, allodium suum de Ambleio, tam in terris quam in pratis et silvis cum molendinis et tota piscaria. Apud Berniacam curtem habet ipsa ecclesia terram, molendina, aquam, servos et ancillas quae dedit ipsi comes Hugo de Registestis. Apud pontem Fabricatum habet eadem ecclesia terram et allodium Odonis et Reneri de Quarnaco pro quo dedit ecclesia ipsa XXII libras Catalaunensis monetae. Givellus [(14) 2Kb] [Col. 1429B] de Marmerei villa fecit seipsum canonicum Sancti Dionysii, cui dedit novem jornales allodii in campo Fiscali. Hermenricus de Claustro canonicus Sanctae Mariae dedit beato Dionysio pro anima sua furnum ad portam carceris in allodio suo situm. In piscaria de Ambleio habent medietatem Sparnacenses canonici; ipsam quoque tenet ab (ipsis) ecclesia Sancti Dionysii in censu solidorum quinque Pruvinensis monetae. De omnibus terris ministeriorum ad domum archiepiscopi pertinentium debet ecclesia Sancti Dionysii, habere decimas in quacunque jaceant parochia, totas si parochiani sui eas coluerint; si vero ab aliis parochianis cultae fuerint dimidietatem. Apud Mormoreium parvum tenet in allodio saepedicta [Col. 1429C] Ecclesia Sancti Dionysii, molendinum unum, pratum unum, terram arabilem et IV solidos Catalaunensis monetae, uno denario minus, quae Arnulphus cognomento dispersus de Novo-Castro pro anima sua dedit ipsi ecclesiae; et apud Mormoreium majorem habet Sanctus Dionysius quartam partem unius molendini quam ei dedit Haimo sacerdos et incola ipsius villae. Haec omnia praescripta ecclesiae Sancti Dionysii perpetua tenenda concedimus, et ut inconcussum permaneat, pontificatus nostri sigillo corroboramus, et idoneis testibus approbamus.

    S. domni Radulphii archiepiscopi.
    S. domni Odonis abbatis Sancti Remigii.
    S. domni Joranni abbatis Sancti Nicasii.
    S. Ursionis abbatis Sancti Dionysii.
    [Col. 1429D] S. domni Nicolai archidiaconi.
    S. domni Hugonis archidiaconi.
    S. Frearlici praepositi.
    S. Joffrini decani.
    S. Leonis cantoris.
    S. Hugonis thesaurarii.
    [Col. 1430A] S. Adae, S. Odonis, S. Alberti, sacerdotum.
    S. Guidonis, S. Ermenrici, S. Raineri, diaconorum.
    S. Gervasii, S. Petri, S. Gerardi, subdiaconorum.
    S. Guillelmi, S. Herberti, S. Stephani, lectorum.


Actum Remis, anno Verbi incarnati 1124, indictione I, regnante Ludovico rege Francorum piissimo, regni sui anno XVI, archiepiscopatus autem domni Radulfi similiter anno XVI.

Ego Fulcradus cancellarius scripsi et subscripsi.



VI. Litem de quadam decima inter ecclesiam S. Timothei et B. Sixti ortam componit. (Anno 1123.)
[D. MARLOT, Metropol. Rem., II, 281.]
[Col. 1430B]

Ego RADULFUS, Dei gratia Remensis Ecclesiae licet indignus minister, cujusdam decimae litem, inter ecclesiam videlicet S. Timothei et B. Sixti discernere volens, praesentis paginae testimonio dubiam terminavi causam.

Eo tempore quo magister Albricus decimam S. Sixti tenebat in beneficium ab Hugone Remensis Ecclesiae thesaurario, suborta est querela decimae cujusdam culturae Sancti Timothei, quae cultura jacet inter Viriliacum et Tassieium. Canonici Sancti Timothei dicebant dimidiam partem decimae culturae illius ad se pertinere, eo quod terra Sancti Timothei esset; abbas autem Sancti Nicasii ad cujus monasterium [Col. 1430C] altare Sancti Sixti pertinet, legalibus personis et idoneis testibus paratus fuit probare decimam illam ad Ecclesiam Sancti Sixti pertinere: verum pacis gratia inter utrosque dispensavimus, quatenus de his quae in eadem terra extra domos S. Remigii, curtem et hortos, extra etiam alias aedificandas ad agriculturam pertinent, praedicti Canonici dimidiam tantum habeant decimae partem, praedicti autem mansionarii cum decima sua ad ecclesiam Sancti Sixti pertineant. Hujus instituti testes habentur Odo abbas Sancti Remigii, sub cujus praesentia factum fuit; Guillelmus abbas Sancti Theoderici, Nicolaus archidiaconns, Fridericus praepositus, Joffridus decanus, Hugo thesaurarius, Adam, Odo, Albertus, presbyteri.



VII. [Col. 1430D] Coenobio S. Remigii Remensis altare S. Juliani asserit. (Anno 1124.)
[Ibid., p. 282.]

In nomine Patris, et Filii, et Spiritus sancti, RADULFUS [Col. 1431A] ad Remensis Ecclesiae culmen sola pietate divina provectus, ODONI venerabili Sancti Remigii abbati et ejusdem loci fratribus, de bono ad melius in perpetuum promoveri.

Temporalibus bonis affluentibus, et caducis rebus sublimatis hoc incumbit, ut pro transitoriis permanentia, pro perituris aeterna commutent. Hoc attendentes et animae periclitanti consultum esse cupientes, altare B. Juliani, quod ecclesiae B. Remigii adjacet, eo quod eadem ecclesia sub obtentu personae hucusque tenuerat, amore ejusdem patroni nostri, tibi et ecclesiae tuae impersonaliter conferimus et perpetuo tenendum concedimus, orantes ut [Col. 1431B] anniversarius dies depositionis nostrae in praedicta Ecclesia quotannis in communi celebretur. Hanc paginam ratam esse volentes, nostrae imaginis testimonio [Col. 1432A] et idonearum astipulatione personarum eam confirmamus.

    Signum Nicolai archidiaconi,
    Signum Hugonis archidiaconi,
    Signum Frederici praepositi,
    Signum Joffridi decani,
    Signum Leonis cantoris,
    Signum Odonis subthesaurarii,
    Signum Adae, Alberti presbyterorum,
    Sig. Raineri, Joannis, diaconorum.
    Signum Gervasii, Stephani, subdiaconorum.


Actum Remis anno incarnati Verbi millesimo centesimo vicesimo quarto, indictione decima, regnante Ludovico [Col. 1432B] rege Francorum anno sexto decimo, archiepiscopatus autem domini Radulfi anno septimo decimo.

Fulchradus cancellarius scripsit et subscripsit.




ANNO DOMINI MCXXIV
CONON CARDINALIS PRAENESTINUS EPISCOPUS




[Col. 1431]
NOTITIA HISTORICA IN CONONEM
(Ughelli, Italia sacra, tom. I, col. 197, in episcopis Praenest.)

[Col. 1431C] Conus, sive Conon, Germanus, olim canonicus regularis Ecclesiae S. Nicolai de Arvasia, vir sanctimonia vitae longe clarissimus, a Paschali II, dum in Galliis moraretur, factus est episcopus card. Praenestinus, ab eodemque in Orientem legatus est anno 1111; ubi cum accepisset impium imperatorem Henricum fidem fregisse pontifici, Paschalemque violenter arreptum conjecisse in carcerem, justissima ira succensus in episcoporum concilio a se coacto, foedifragum Henricum ad ignominiam sempiternam religionis telo transfixit, eamdemque censuram in Occidentem reversus, quinque celebratis conciliis in Graecia, Pannonia, Saxonia, Lotharingia, Galliaque contra sacrilegum imperatorem constanter perursit, ac deinde curavit, ut Romani concilii [Col. 1431D] Patres, quam iterato tulisset sententiam, ratam haberent anno 1116. Quod non modo facile obtinuit, sed ob id vehemens pietatis studium in pontificem, caputque Ecclesiae, adeo celebre nomen adeptus est, ut quasi de coelo delapsum Cononem deinceps venerarentur mortales. Interea contigit in fide fluctuare [Col. 1432C] Germanos. Itaque Gelasius II ne longius serperet malum, Cononem potestate legati succinctum legat in Germaniam, quippe qui natione Germanus, titubanti provinciae suae commodius medicinam posse facere videretur. Quamobrem caput tumultus, facemque seditionis, tam in Coloniensi, quam in Fritistariensi conciliis a se celebratis, Henricum iterum censura excommunicationis involvit.

Hic ille Praenestinus card. est quem Gelasius II, propemodum Clumaci cum morte luctans, tanquam virum sanctissimum, ac pontificatui parem, purpuratorum senatui proposuit deligendum. Et quidem deprecanti pontifici respondisset eventus, ni Conon, ab omni ambitione procul alienus, in se purpuratorum prope ruentia studia divertisset, convertissetque [Col. 1432D] in Widonem archiepiscopum Viennensem, quem anno 1119 deinceps sub Calixti II nomine ejusdem Cononis hortatu creavere pontificem.

Hunc Praenestinum episcopum, qui pontificatum sibi oblatum dicitur respuisse, Oddonem appellat Baronius, manifeste nomen invertens, cum Cononem [Col. 1433A] dicere debuisset. Siquidem et Conon hoc eodem anno vivebat, praeteritoque anno in Germania fuerat functus legatione, Calixtoque II legitur subscripsisse anno 1122. Hujus meminit abbas Uspergensis, ac Sigibertus in Chronicis, Gothifredus Claravallensis in epist. ad Albanensem episcopum, ubi Cononem narrat, cum Suessione in Gallia celebraret concilium, Petri Abaelardi cum auctore scripta damnasse, contaminataque haereseos veneno exussisse flammis. Cryptam, et altare S. Agapiti in cathedrali ecclesia Praenestina Cononem dedicasse refert sequens inscriptio marmorea ibidem apposita quam ex Suaresio correctiorem damus:

Anno Dominicae Incarnationis millesimo CXVI. XVIII. Kal. Febr. Indic. X. dedicatum est altare [Col. 1433B] et crypta S. Agapiti Martyris per Domnum Cononem Praenestinum episcopum in quo videlicet Altari requiescunt corpora SS. Mart. Agapiti, [Col. 1434A] Gordiani, et Abundii, et reconditae sunt reliquiae SS. Mart. Miliani et Nymphae.

Anno 1117 partem superiorem ejusdem ecclesiae una cum altari S. Agapiti dedicavit, ut alia inscriptio ibidem refert, quam item correctiorem ex eodem Suaresio damus.

RC. anno Dominicae Incarnationis MCXVII. M. Decembrio Sac. die XVI, Indict. XI. dedicata est superior Ecclesia, et Altare Sancti AG. Mart. a Domino Paschali II. Papa anno Pontificatus ejusdem XIX, in quo videlicet Altari reconditae sunt Reliquiae Apostolorum et Sanctorum Mart. Callixti, Martini Papae, Agapiti, Valentini, Tiburtii, et Sondi et beatae Agathae Virginis, et Sancti Silvestri Confessoris. Interfuerunt huic dedicationi Maifredus Tiburtinus Episcopus, Berardus Marsicanus Episcopus, et [Col. 1434B] Ecclesiae Romanae Cardinales Presbyteri Diaconi GG. AURIFEX




[Col. 1433]
CONONIS EPISTOLAE.



I. Cononis cardinalis synodica epistola pro monasterio S. Quintini de Monte prope Perronam. (Anno 1115).
[MABILL., Annal. Bened., V, 694.]
[Col. 1433C]

CONO, divina gratia Praenestinus episcopus, apostolicae sedis legatus, omnibus fidelibus tam praesentibus quam futuris.

Cum legatione in Francia fungeremur, adversus Henricum abbatem Sancti Quintini de Monte, de quadam terra de Botencurt, scilicet quam chyrographo sibi defendebat, a quibusdam monachis Sancti Vedasti calumnia exorta est. Abbas tamen Sancti Vedasti et plures ex fratribus ejus illi chyrographo testimonium perhibebant et assensum non negabant. Cum igitur causa ista ad nos usque perlata fuisset, ad illos monachos litteras nostras direximus, ut vel ab injusta calumnia quiescerent, aut si quid contra [Col. 1433D] chyrographum se habere confiderent, in concilio, quod Catalaunis futurum indixeramus, calumniam suam ad diffinitionem praesentarent. In indicto igitur termino cum concilium celebraremus, neminem illorum, qui adversus abbatem Sancti Quintini vel chyrographum ejus quidquam dicerent, adesse cognovimus. Sic itaque judicio concilii chyrographum illud ratum probavimus, et ut deinceps stabile et inconvulsum permaneat, auctoritate apostolicae sedis in hujus paginae patrocinio confirmavimus.

Actum Catalaunis anno Incarnationis Dominicae 1115, indictione VIII.

Huic confirmationi testes interfuerunt: S. Radulphi archiepiscopi, S. Godefridi Ambianensis episcopi, [Col. 1434B] S. Gualonis Parisiensis episcopi, S. Guillelmi Catalaunensis episcopi, S. Joannis Morinensis episcopi, S. Johannis Aurelianensis episcopi, S. Philippi Trecensis episcopi, S. Rotberti Atrebatensis.



II. [Col. 1434C] Cononis apostolicae sedis legati judicium pro Ecclesia Hanachiensi ad terminandam litem inter abbatissam monasterii S. Mariae et canonicos Miliacensis. (Anno 1115.)
[P. LOUVET, Antiquités de Beauvais, tom. I, p. 620, Rouen, 1614, 8o.]

Judicium quod datum est per manum D. Cononis episcopi Praenestini sedis apostolicae legati de Ecclesia Hanachiensi inter abbatissam monasterii S. Mariae quod dicitur ad S. Paulum canonicos Miliacenses. Altare ejus Ecclesiae erat pertinens ad monasterium S. Mariae sicut absque ulla contradictione ab ipsius abbatissae prolocutoribus dicebatur, et [Col. 1434D] ideo presbyterum se dicebat praedicta abbatissa mittere debere in ipsam Ecclesiam et usque ad placiti diem per triginta annos se ecclesiam illam per introductionem presbyteri ordinasse. Quae verba abbatissae in nullo canonici Miliacensis refellebant. Sed hoc tantum dicebant quia, cum decimas majores et partem minutarum haberent decimarum, presbyter post dispositionem super ipso ab ejusdem monasterii abbatissa factam ad eos deberet venire, et per eorum licentiam in eadem ecclesia remanere. Et sic usque ad hujus placiti diem per triginta annos asserebant se tenuisse, hae sunt rationes utriusque.

Judicatum ergo ut quando quidem altare absque contradictione esse juris monasterii beatae Mariae [Col. 1435A] dicebatur; neque refragari poterat quin per triginta annos ejusdem monasterii abbatissae presbyterum in ipsam Hanachiensem ecclesiam misissent. Deinceps per ipsius abbatissae, dispositionem absque aliquo ad ipsos Miliacenses canonicos recursu presbyter in ecclesiam Hanachiensem mittetur.

Haec sunt nomina judicum ipsorum: Rainaldus abbas Vigeliacensis qui judicium recitavit, Goscelinus, Halegredus decanus Belvacensis, Rogerus archidiaconus, Giraldus abbas S. Luciani, Odo abbas S. Symphoriani, Seranus, canonicus, Drago S. Quintini canonicus, Eustachius clericus.

Actum est hoc Belvaci praesente domno Conone Praenestino episcopo qui judicium hoc laudavit, et sigilli sui impressione firmavit, praesidente Petro [Col. 1435B] Belvacensis Ecclesiae episcopo.



III. Cononis sanctae Romanae Ecclesiae legati epistola ad Theogerum abbatem S. Georgii. (Anno 1118.)
[D. BOUQUET, tom. XIV, p. 210.]

CONO Dei gratia Praenestinus episcopus et sanctae Romanae Ecclesiae legatus, dilecto fratri THEOGERO abbati, in cunctis hujus vitae laboribus consolationem sancti Spiritus.

Religionis et honestatis vestrae fama, et quam habetis in veritatis defensione constantia, Romanae Ecclesiae vos notum et acceptum fecit. Unde cum in Gallias pro legationis nostrae officio venimus Moguntinum [Col. 1435C] archiepiscopum [(1) 1Kb] pro pallio quod ei apportamus conventuri, et quaedam praecipua cum eo et aliis tractaturi, vos etiam vocare necessarium duximus, ut vestrae paternitatis consilium et testimonium habeamus. Abbatem S. Clementis, qui vos ad colloquii nostri locum conducat, misimus, et ut cum eo absque ulla dilatione veniatis, rogamus et praecipimus.



IV. Cononis sanctae Romanae sedis legati epistola pro electione Metensis Ecclesiae episcopi. (Anno 1118.)
[D. BOUQUET, t. XIV, p. 209.]

CONO Dei gratia Praenestinus episcopus et sanctae Romanae Ecclesiae legatus, dilectis in Christo filiis [Col. 1435D] et fratribus, abbatibus et clericis ad electionem Metensis Ecclesiae faciendam in Christi nomine congregatis, sancti Spiritus praesentiam et consolationem.

Quomodo [quando vel quoniam] vos non ignorare sacros canones novi, et qualiter episcopi electio facienda sit nosse, auctoritate et praecepto domini papae, insuper et rogatu domini Viennensis archiepiscopi, paucis vobis tantum scribere duximus. Ne quis igitur vestrum de minori numero causetur, ipsius Domini voce moneo dicentis: Nolite timere, pusillus grex, etc. (Luc. XII, 32); sicut alibi: Ubi duo vel tres congregati fuerint in nomine meo, in [Col. 1436A] medio eorum sum (Matth. XVIII, 20). Non dixit, Ego sapientia habito in multis, sed ego sapientia habito in consiliis (Prov. VIII, 12). Neque conturbet vos discordia multorum; jam nec novum est nec inusitatum, ut in electione episcopi discors inveniatur sententia cleri et populi. Non majori itaque parti, sed saniori sacra Scriptura cedendum censet. Quapropter eadem autoritate praecipimus, ut semota partium animositate dignum Ecclesiae Dei pastorem eligatis: electo vero, quicunque ille est, ex parte Dei et Ecclesiae omnem honorem haberi praecipimus. Quod si contempserit, excommunicationi subjicimus; et domum ejus, domum discalceati in Israel nominari censemus, et tot animarum reum, quod prodesse poterat, decernimus; et in die judicii grandine [Col. 1436B] grandinari addi adjicimus. Caeterum quae vobis lator praesentium ex parte nostra dixerit vel injunxerit, tanquam ab ore nostro audiatis et audita implere non differatis.



V. (Anno 1118.)
[D. BOUQUET, ibid., p. 212.]

CONO Dei gratia Praenestinus episcopus et sedis apostolicae legatus, dilecto fratri THEOGERO, salutem et dilectionem.

Litteras tuae fraternae dilectionis, fratre Alardo referente, audivimus, quibus Metensem Ecclesiam, ut constanter et fiducialiter ageret, hortabaris. Nunc vero, Deo annuente, tam tuis quam aliorum [Col. 1436C] monitis omnes ejusdem Ecclesiae filii obtemperantes, omnesque in canonica electione convenientes, pari voto parique consensu te in pastorem sibi a Deo provisum elegerunt. Unde nos unanimiter supplicantes rogant quatenus electioni eorum assensum praebeamus, et qualiter te in pastorem habeant, quem intra terminos nostrae legationis morari cognoverunt, studeamus. Nos vero testimonium vitae et conversationis tuae investigantes, gratia Dei nihil invenimus quod sacris possit obesse canonibus. Quapropter, frater dilectissime, praesentibus litteris te commonemus, et monendo apostolica auctoritate praecipimus, quatenus injunctum tibi onus et curam sanctae Metensis Ecclesiae, proprii pastoris solatio destitutae, subire non subterfugias; sed potius murum [Col. 1436D] pro domo Israel te opponas, et Ecclesiam Christi inter instantes et immanissima rabie persecutorum fluctuantes procellas nutantem, illis resistendo sustentare et juvare nullatenus dissimules, exemplo illorum sanctorum qui in primitiva Ecclesia curam pastoralem suscipientes, pro defensione Ecclesiae seipsos, cum opportunitas exigebat, periculis mortis tradere non dubitabant. Si autem (quod absit!) monitis Ecclesiae ac nostris obedire contempseris, sciat te procul dubio ordinis tui periculo subjacere, et ecclesiarum introitum, nisi obediendo acquiescas, tibi nullo modo patere. Quamobrem dilectionem tuam iterum iterumque monentes [Col. 1437A] praecipimus, ut injunctam tibi obedientiam omni occasione remota suscipias; deinde suscepta obedientia, domino Viennensi archiepiscopo et sanctae Ecclesiae Romanae legato te praestare non negligas, ut, pontificalis ordinationis accepta benedictione, digne in Ecclesia Christi militare valeas.



VI. Cononis sedis apostolicae legati epistola ad Theogerum Metensem episcopum electum. (Anno 1118.)
[D. BOUQUET, ibid., p. 212.]

CONO Dei gratia Praenestinus episcopus et apostolicae sedis legatus, dilecto fratri THEOGERO Metensi electo, spiritum obedientiae cum spiritu fortitudinis.

[Col. 1437B] Cum Filius Dei obediens fuerit Deo Patri, tu e contra obedientiam subterfugiendo membrum illius te esse negasti. Vide igitur, reverendissime frater, ne inobediendo idololatra efficiaris, et ignibus deputeris aeternis. Vides enim Ecclesiam Dei laborare, et concertare contemnis; sed magis requiescere elegisti ut in aeternum laborares. Apostolica igitur te auctoritate commonemus, et commonendo praecipimus ut electionem Metensis Ecclesiae humiliter suscipias, atque usque ad Dominicam Misericordiae Domini legato Romano Viennensi archiepiscopo te praesentes. Quod nisi feceris, te ab omni divino officio sequestramus. Fratribus vero tuis per summam obedientiam praecipimus ut consentiant: quod [Col. 1437C] nisi fecerint, eidem sententiae eos subjicimus. Nos enim per misericordiam regimen coenobii S. Georgii tibi concedimus, donec opportuno tempore eidem Ecclesiae dignum pastorem possis eligere. Sancta Divinitas, reverendissime frater, te doceat obedire.



VII. Cononis Praenestini episcopi epistola ad episcopum Lingonensem pro Arnaldo abbate S. Petri Vivi. (Anno 1119.)
[Spicileg. D. Lucae D'ACHERI, t. II, p. 768.]

CONO Praenestinus episcopus et Romanae Ecclesiae legatus JOSCERANNO Lingonensium episcopo salutem.

[Col. 1437D] Querimoniam venerabilis Arnaldi aboatis monasterii S. Petri Vivi audivimus de abbate Molismensi, et abbate monasterii Sancti Joannis de Prato, quorum unus ecclesiam unam ei aufert, alter villam cum appendiciis suis. Vos autem jam bis diem placiti ei constituistis, sed neque vos neque abbates ad ullam illarum venire noluistis. Et quia injuriam hujus rei penes vos esse sentimus, mandamus, et mandando obsecramus, ut ei inde plenariam justitiam faciatis. Quod si facere nolueritis, querimoniam ejus ante dominum papam, quia de legatione nostra est, me sciatis perlaturum, et causam ejus quantumcunque potero prosecuturum.



VIII. [Col. 1438A] Cononis epistola ad Fridericum archiepiscopum Coloniensem.---Scribit ei posse regem ab eo excommunicari. (Anno 1120.)
[MARTENE, Ampl. collectio, I, 664, ex ms. S. Germani a Pratis.]

CONO Praenestinus Dei gratia episcopus et apostolicae sedis vicarius, venerabili fratri FRIDERICO Coloniensi archiepiscopo animae suae dimidio gaudium et laetitiam in Spiritu sancto.

Denuntiamus vobis in nomine Domini ut non cito moveamini a vestro sensu tam dictis pseudofratrum nostrorum, quam aliorum dicentium non pertinere ad vos excommunicare regem, quia [Col. 1438B] nec rex nobis commissus, nec de parochia nostra esse videtur; quibus ex ore domni papae efficaciter respondemus, quia, etsi nobis parochiali jure commissus non fuerit, auctoritate tamen Spiritus sancti et sanctorum Patrum pro tanto scelere merito excommunicare debuimus, attendentes quod B. Ambrosius Theodosium imperatorem Romanum non sibi commissum, licet non papa, non patriarcha, non Ecclesiae Romanae legatus, excommunicavit pro scelere quod non in parochia sua, sed Thessalonice commiserat. Quidam falsi fratres mandaverunt nobis quod pax esset infer vos et regem, sed domnus papa nec nos credere voluimus quousque vos videremus.



IX. [Col. 1438C] Epistola Cononis A. S. L. Ad II. Nivernensem episcopum.---De inauguratione Calisti P. II agit. Deinde comitem atque ejus satellites ob sacrilegia in Vizeliacensem ecclesiam commissa excommunicatos declarat.

CONO Dei gratia Praenestinus episcopus, apostolicae sedis legatus, II. Nivernensi episcopo venerabili et dilecto fratri, salutem et fraternam in Christo dilectionem.

Quae postquam a nobis discessistis, apud nos gesta sunt, dilectioni vestrae innotescere volumus. Die ipsa qua ab invicem discessimus cum electo nostro duce misericordia Dei ad partes Lugdunensium properavimus. Antequam autem Lugdunum [Col. 1438D] perveniremus, domnus Lugdunen. archiepiscopus electioni nostrae assensit, et Lugduni subscripsit. Ibi facta processione solemni, dominum papam Calixtum et nos honorifice suscepit. Nam et Engolismensis episcopus antequam a nobis discederet, subscripserat, et domino papae humiliter se subdiderat. Inde venimus Viennam, ubi in Dominica Quinquagesimae dominus papa coronatus est. Cum autem ab illo digressi Vizeliacum venissemus, comperimus rumorem eum verum, quem fama vulgante tristes acceperamus. Tristes, inquam, tum pro ecclesia Vizel. in cujus laesione laesa est Romana mater Ecclesia (specialis enim ejus filia est) tum pro ipso Nivern. comite, quem satis dileximus, cujus clientela portas Vizelia, claustri [Col. 1439A] fregit et dirupit, SS. Lazari et Marthae sororis ejus, et SS. Andeoli atque Pontiani martyrum corpora, crucem quoque in qua de ligno Domini habetur, jactis lapidibus exornaverunt, monachos verberaverunt, et lapidibus percusserunt, et quemdam ex ipsis ceperunt, et injectis manibus sub habitu monachi dehonestaverunt. Pro quibus omnibus vos monemus, et apostolica auctoritate praecipimus, ut ipsum comitem ex parte nostra conveniatis, et ad emendationem tanti sacrilegii eum venire moneatis. Quod si dixerit non se interfuisse huic flagitio; de consensu eum arguite, quia scilicet cum eadem die Vizeliacum ipse venisset, et omnes sacrilegos qui flagitium commiserant ibi invenisset, neque spontaneus neque monitus ab abbate [Col. 1439B] sub testimonio multorum, de suis hominibus justitiam vel honorem, vel satisfactionem Ecclesiae Vizel. facere voluit. Quamobrem timeat sententiam Lucii papae sanctissimi, quae talis est ad episcopos Gallos et Hispanos inter alia in primo decretali suo: »Res ecclesiarum vestrarum, et oblationes fidelium quas significastis a quibusdam irruentibus vexari, vobisque et Ecclesiis vestris auferri, indubitanter maximum est peccatum, testante Scriptura quae ait: Qui abstulerit patri vel matri aliquid, et dicit hoc non esse peccatum, homicidae particeps est. Pater ergo noster sine dubio Deus est, qui nos creavit; et mater nostra Ecclesia, quae nos in baptismo spiritualiter generavit. Haec fieri prophetae, haec apostoli, haec successores eorum, [Col. 1439C] et omnium Catholicorum Patrum vetant decreta, et tales praesumptiones sacrilegia esse dijudicantur: quorum nos sequentes exempla, omnes tales praesumptores, et Ecclesiae raptores, atque suarum facultatum alienatores una vobiscum a liminibus sanctae Matris Ecclesiae anathematizatos apostolica auctoritate pellimus, et damnamus, atque sacrilegos esse judicamus, et non solum eos, sed omnes consentientes eis, quia non solum qui faciunt, rei judicantur, sed etiam qui facientibus consentiunt. Par enim poena et agentes et consentientes comprehendit.« Item Symmachus papa adversus pervasores Ecclesiarum: »Generaliter quicunque res ecclesiasticas confiscare, aut competere, aut pervadere [Col. 1439D] periculosa aut saeva infestatione praesumpserit, nisi se citissime per Ecclesiae de qua agitur satisfactionem correxerit, perpetuo anathemate feriatur. Similiter et hi qui Ecclesiae jus vel largitione principum vel quorumdam potentum, aut quadam invasione, aut tyrannica potestate retinuerint, et filiis vel haeredibus suis, ut a quibusdam jam [Col. 1440A] factum audivimus, quasi haereditarias reliquerint, nisi cito res Dei, admoniti a pontifice agnita veritate reddiderint, perpetuo anathemate feriantur. Iniquum esse enim censemus, ut potius custodes chartarum, quam defensores rerum creditarum, ut praeceptum est, judicemur.«

Quod si comes ipse privilegia Ecclesiae Vizel. contemnit, audiat Anacletum papam a B. Petro tertium: »Privilegia ecclesiarum et sacerdotum S. apostoli jussu Salvatoris ejus decreverunt manere temporibus.« Et in legibus saeculi cautum habetur: »Si Ecclesiae venerabilis privilegia cujusquam fuerint temeritate violata, vel assimulatione neglecta, commissum hoc in triplo, juxta legum sanctionem, Ecclesiae cui factum est componatur, [Col. 1440B] nobisque bannus noster in triplo persolvatur.« Item in alio loco: »Nullius autem sacrae res et religiosae et sanctae: quod enim divini juris est, nullius in bonis est.« Item adversus eos qui portas fregerunt, ait Justinianus: »Sanctae quoque res, veluti muri et portae, quodammodo divini juris sunt, et ideo nullius in bonis sunt. Ideo autem muros sanctos dicimus, quia poena capitis constituta sit in eos, qui aliquid in muros deliquerint.« Nolumus autem, frater charissime, exaggerare quod gestum est, ne cogamur judicare quod dignum est, sed volumus ut annunties eidem comiti, ut de perpetratis sacrilegiis nobis in manu nostra satisfactionem ab hominibus suis, quorum nomina subscribentur, fieri faciat usque ad mediantem [Col. 1440C] Quadragesimam, et in futuro ab inquietatione Ecclesiae desistat: quia nisi obedierit, nos sequentes sanctorum suprascriptorum sententias, anathematis gladio tam ipsum, quam terram ejus, licet inviti, post transactum quem praefiximus terminum, feriemus. Haec sunt nomina illorum qui in sacrilegio illo manus commisisse visi sunt: Rainaldus Praepositus de Moncellis, et frater ejus Nicolaus, Guillelmus mariscalcus, Paganus buticularius, Petrus panetarius, Odo Camarlancus, Petiz de Moncellis; Theobaudus cocus, Guillel. praepositus de Cerciaco, Groslebos, Renaldus nepos Mainfredi de Porta, Beraldus de Moncellis, duo filii Aimberti de Moncellis, Joannes Deli, Tardet de Moncellis, [Col. 1440D] Seguinus de Moncellis, Guichardus frater Galterii Baticularii, Burgensis de Moncellis, qui cognomine ita vocatur, Gaudricus de Climiciaco cum septem sociis, et multi alii quos donec nominatim nominemus suis conscientiis puniendos relinquimus, si non digne satisfactionem fecerint.




ANNO DOMINI MCXXIV
ERNULFUS ROFFENSIS EPISCOPUS




[Col. 1441]
NOTITIA HISTORICA LITTERARIA.
(WARTHON, Anglia sacra. t. II, Praef., p. XXX.)

Ernulfus, Roffensis episcopus, qui sedem ab anno 1114 ad 1124 tenuit, librum compilavit de Ecclesiae Roffensis fundatione, dotatione, chartis, placitis aliisque rebus ad eam spectantibus. Codicem in Archivo Ecclesiae Roffensis asservatum decanus et capitulum Roffense benignitate summa mihi transmiserunt. Plurimis nostrae gentis antiquariis Textus Roffensis titulo innotuit. In fronte libri hanc inscriptionem manus antiquissima apposuit Textus de ecclesia Roffensi per Ernulfum episcopum. Continet autem plura monumenta tam Latine quam Saxonice scripta, videlicet: Leges Ethelberti, Alfredi, Guthrunni, Edwardi, Edmundi et Ethelredi regum, Saxonice; Exorcismum Ordalii, Leges Canuti regis, Constitutiones Willelmi I regis, Excerpta ex decretis pontificum, Institutiones Henrici I regis, anno 1101 latas, successionem pontificum et imperatorum Romanorum, pontificum Jerosolymitanorum et quatuor sedium patriarchalium, Nomina archiepiscoporum et episcoporum Angliae a S. Augustino per singulas sedes distributa, Latine; Judicia civitatis Lundoniae, Genealogiam Edwardi regis ab Adamo, Genealogias omnium Angliae heptarcharum ab Adamo, Saxonice; privilegia, chartas, ordinationes, etc. Ecclesiae Roffensis Latine et Saxonice. Nulla habentur in codice, Ernulfi aetate inferiora; si demas 13 nomina in Catalogo archiepiscoporum Cant., et 15 nomina in Catalogo episcoporum Roff., quae ab aliena manu diversis saeculis accesserunt, ut ex litteris et atramento constat. Quaedam enim manus episcoporum sex Ernulfum sequentium nomina adjecit; cui alia manus recentior episcoporum novem succedentium nomina apposuit. His addenda sunt pauca quaedam de rebus tempore Joannis et Ascelini episcoporum gestis, post folium 203 congesta. Caetera omnia manu Ernulfo coaeva scripta sunt. Leviora forsitan haec videri possent, ni quis ea quae ad Historiam Roffensem ex hoc codice adnotantur inspexerit. Ista enim nos praefari debuisse tunc facile liquebit. Caeterum aliis ingenii monumentis Ernulfus inclaruit. In his exstat epistola ad Walkelinum Wintoniensem episcopum De incertis conjugiis praeclara; quam R. P. Lucas Dacherius in Spicilegio suo evulgavit tom. III, p. 410 (ed. in fol. t. III, pag. 464). Habetur eadem Ernulfo inscripta in codice vetustissimo bibliothecae Lambethanae, vix unico apice a Dacheriana diversa. Turpissime vero hallucinatus est Baleus (cent. II, c. 70), qui opera quaedam Arnulphi Lexoviensis episcopi et Arnoldi Bonaevallis abbatis Arnulpho Roffensi episcopo inscripsit, eumdemque permiscuit cum Arnulpho presbytero, quem Romanorum clericorum insidiis Honorii II papae tempore Platina refert (Vita Honor. II) fuisse sublatum, dum in Romanae curiae vitia acrius inveheretur. Reipsa enim Arnulphus ille concionator toto coelo diversus erat a Roffensi nostro, qui ante incoeptum Honorii pontificatum obiit. Veritas autem Baleo parum curae erat, dummodo Romanae Ecclesiae inimicorum numerum augere posset. Caeterum nos insigniora Ecclesiae Roffensis monumenta ex Ernulfi farragine delectu habito exscripsimus, et nunc primum evulgavimus.




[Col. 1443]
ERNULFI EPISCOPI ROFFENSIS COLLECTANEA DE REBUS ECCLESIAE ROFFENSIS A PRIMA SEDIS FUNDATIONE AD SUA TEMPORA Ex Textu Roffensi, quem composuit Ernulfus.
(Henricus WARTHON, Anglia sacra, tom. II, pag. 329 Londini 1691, folio parvo.)



Nomina episcoporum Roffensium.

[Col. 1443A] I. Justus [(1) 2Kb] . Obiit IV Idus Novembris. II. Romanus [(2) 1Kb] . III. Paulinus [(3) 1Kb] . Obiit VI Idus Octobris. [Col. 1444A] IV. Ithamar [(4) 1Kb] . V. Damianus [(5) 1Kb] . VI. Putta [(6) 1Kb] . VII. Guichelmus [(7) 1Kb] , VIII. Gybmundus [(8) 1Kb] . IX. Tobias [Col. 1445A] [(9) 1Kb] . X. Alduulfus [(10) 1Kb] . XI. Dunno [(11) 1Kb] . XII. Eardulfus [(12) 1Kb] . XIII. Diora [(13) 1Kb] . XIV. Weormundus [(14) 2Kb] . XV. Beornmodus [(15) 2Kb] XVI. Tadnothus [(16) 1Kb] . [Col. 1446A] XVII. Badenothus [(17) 1Kb] . XVIII. Cuthuulfus [(18) 1Kb] . XIX. Suithufius [(19) 1Kb] . XX. Burhricus [(20) 1Kb] . XXI. Ceolmundus [(21) 1Kb] . XXII. Cynefertus [(22) 1Kb] . XXIII. [Col. 1447A] Aelfstanus [(23) 1Kb] XXIV. Goduuinus I. [(24) 1Kb] . XXV. Goduuinus II. [(25) 1Kb] . XXVI. Sywardus [(26) 1Kb] . XXVII. [Col. 1448A] Ernostus [(27) 1Kb] . XXVIII. Gundulfus [(28) 1Kb] . XXIX. Radulfus [(29) 1Kb] . XXX. Ernulfus [(30) 1Kb] .



Donationes ecclesiae Roffensi factae.
[Col. 1447C]

Anno ab Incarnatione Domini 600, rex Ethelbertus fundavit ecclesiam S. Andreae apostoli Rofi et dedit ei Prestefeld, et omnem terram quae est ad Meduwaie usque ad orientalem portam civitatis in australi parte, et alias terras extra murum civitatis versus partem aquilonalem.

[Col. 1447D] Anno ab Incarnatione Domini 738, Eadberhtus rex Cantuariorum dedit ecclesiae S. Andreae apostoli Hrosi Stokes, et terram X aratrorum in Hou quae vocatur Andscohesham, et commendavit Ealdulfo episcopo.

Anno ab Incarnatione Domini 764, Offa rex Merciorum, et Sigeredus rex Cantiae donaverunt ecclesiae S. Andreae Aeslingeham cum omnibus appendiciis suis, scilicet Freondesberiam et Wicham, videlicet XX aratrorum; et commendaverunt Eardwlfo episcopo. Item rex Offa et Ecbertus rex Cantuariorum dederunt ecclesiae S. Andreae Bromgeheg, et commendaverunt episcopo Dioran, et postea episcopo Waermundo.

Ecgberhtus rex Cantiae dedit ecclesiae S. Andreae [Col. 1448C] Heallingas, id est terram X aratrorum et commendavit episcopo Dioran.

Anno ab Incarnatione Domini 788, Offa rex Merciorum dedit ecclesiae S. Andreae Trottesclib; et commendavit Waermundo episcopo. Obiit Offa rex Anglorum II Idus Augusti.

Coenuulf rex Merciorum dedit ecclesiae S. Andreae [Col. 1448D] Borcstealle; et commendavit Beornmodo episcopo.

Anno ab Incarnatione Domini 838, Ecbertus rex Westsaxonum et Cantuariorum dedit ecclesiae S. Andreae magnas libertates, et ista Maneria, Hallinges et Snodigland; et commendavit episcopo Beornmodo.

Anno ab Incarnatione Domini 841, Aetheluulf rex occidentalium Saxonum dedit ecclesiae S. Andreae Holanbeorgestun; et commendavit episcopo Beornmodo.

Anno Dominicae Incarnationis 870, Aetheluulf rex Saxonum dedit ecclesiae S. Andreae Cucolanstan, et commendavit Suuithuulfo episcopo.

Eadmundus rex Anglorum dedit ecclesiae S. Andreae [Col. 1449A] Meallingas; et commendavit episcopo Burhrico.

Quidam praepotens ac probus homo, nomine Brihtricus, cum uxore Aelfsuuitha dederunt ecclesiae S. Andreae Damtunam et Langafeldam et Daerente et Falcheham; et commendaverunt Aelfstano episcopo.

Anno Dominicae Incarnationis 945, Edgarus rex Anglorum dedit ecclesiae S. Andreae Bromleage, et commendavit Aelfstano episcopo.

Anno Dominicae Incarnationis 995, Ethelred rex Anglorum dedit ecclesiae S. Andreae Wldeham et Litlanbroc, et commendavit episcopo Goduuino. Idem dedit ecclesiae S. Andreae Stantun et Hiltun, scilicet XV mansas terrarum et commendavit episcopo [Col. 1449B] Goduuino.

Willelmus primus rex Anglorum reddidit Fracenham terram S. Andreae Lanfranco archiepiscopo, quam iniqui injuste abstulerant, et ipse juste reddidit Gundulfo episcopo. Sic etiam Stoches terram S. Andreae eripuit ipse Lanfrancus de invasione tyrannorum, et reddidit praedicto Gundulfo episcopo et monachis ejusdem. Idem Willelmus rex reddidit Roffensi ecclesiae Denintunam et Falcheham olim injuste ablatas. Praeterea inter coetera bona magna, quae eidem ecclesiae in vita sua fecit, imminente articulo mortis suae centum libras ei dedit, et tunicam propriam regalem, et cornu eburneum, et alia plura ornamenta. Obiit is V Idus Septembris.

Willelmus filius Willelmi regis dedit ecclesiae [Col. 1449C] S. Andreae manerium suum Lamhytham; et commendavit Gundulfo episcopo. Idem concessit libertates, quas ecclesia Roffensis huc usque obtinuit; et sua charta confirmavit omnium praedictorum dona. Obiit IV Nonas Augusti.

Lanfrancus archiepiscopus dedit ecclesiae S. Andreae manerium Hedenham ad victum monachorum; quod concessit praedictus Willelmus filius Willelmi regis. Obiit Lanfrancus V Kal. Junii.

Estunam manerium idem rex Willelmus filius Willelmi dedit ecclesiae S. Andreae, et commendavit episcopo Gundulfo.

Nobilissimus rex Henricus multa bona contulit, scilicet ecclesias de Boxle, de Eilesford, Derenteford, [Col. 1449D] Suttune, cum capellis de Wilmintune, et de Kingesdune, item ecclesias de Chiselherste et de Wlewich, item decimas de Strodes et de Chealkes, et alia multa.

De placito apud Pinendenam inter Lanfrancum archiepiscopum et Odonem Baiocensem episcopum.

Tempore magni regis Willelmi, qui Anglicum regnum armis conquisivit et suis ditionibus subjugavit, contigit Odonem Baiocensem episcopum et ejusdem regis fratrem multo citius quam Lanfrancum archiepiscopum in Angliam venire, atque in comitatu de Cant. cum magna potentia residere, ibique potestatem non modicam exercere. Et quia illis diebus in comitatu illo quisquam non erat, qui [Col. 1450A] tantae fortitudinis viro resistere posset, propter magnam quam habuit potestatem, terras complures de archiepiscopatu Cantuarberiae et consuetudines nonnullas sibi arripuit, atque usurpans suae dominationi ascripsit. Postea vero non multo tempore contigit praefatum Lanfrancum Cadomensis ecclesiae abbatem jussu regis in Angliam quoque venire, atque in archiepiscopatu Cantuarberiae Deo disponente totius Angliae regni primatem sublimatum esse. Ubi dum aliquandiu resideret, et antiquas ecclesiae suae terras multas sibi deesse inveniret, et suorum negligentia antecessorum illas distributas atque distractas fuisse reperisset, diligenter inquisita et bene cognita veritate, regem quam citius potuit et impigre inde requisivit. Praecepit ergo rex comitatum totum [Col. 1450B] absque mora considere, et homines comitatus omnes Francigenas, et praecipue Anglos, in antiquis legibus et consuetudinibus peritos, in unum convenire. Qui cum convenerunt, apud Pinendenam omnes pariter consederunt. Et quoniam multa placita de diratiocinationibus terrarum et verba de consuetudinibus legum inter archiepiscopum et praedictum Bajocensem episcopum ibi surrexerunt, et etiam inter consuetudines regales et archiepiscopales, quae prima die expediri non potuerunt, ea causa totus comitatus per tres dies ibi fuit detentus. In illis tribus diebus diratiocinavit ibi Lanfrancus archiepiscopus plures terras, quas tunc tenuerunt homines ipsius episcopi, videlicet Herbertus filius Ivonis, Turoldus de Hrovecestria, Radulfus de Curvaspina, [Col. 1450C] et alii plures de hominibus suis, cum omnibus consuetudinibus et rebus, quae ad easdem terras pertinebant, super ipsum Bajocensem episcopum et super ipsos praedictos homines illius et alios, scilicet Detlinges, Estoces, Prestetuna, Damtuna, et multas alias minutas terras. Et super Hugonem de Monteforti diratiocinavit Hrocinges et Broc, et super Radulfum de Curvaspina LX solidatas de pastura in insula Grean. Et omnes illas terras et alias diratiocinavit ita liberas atque quietas, quod in illa die qua ipsum placitum finitum fuit, non remansit homo in toto regno Angliae, qui aliquid inde calumniaretur, neque super ipsas terras etiam parvum quidquam clamaret. Et in eodem placito non solum [Col. 1450D] istas praenominatas et alias terras, sed et omnes libertates Ecclesiae suae et omnes consuetudines suas renovavit, et renovatas ibi diratiocinavit soca, saca, toll, team, flymena-fyrmthe, grithbrece, foresteal, heimfare, infangennetheof, cum omnibus aliis consuetudinibus paribus istis vel minoribus istis, in terris et in aquis, in silvis, in viis, et in pratis, et in omnibus aliis rebus infra civitatem et extra, infra burgum et extra, et in omnibus aliis locis. Et ab omnibus illis probis et sapientibus hominibus qui adfuerunt fuit ibi diratiocinatum, et etiam a toto comitatu concordatum atque judicatum; quod sicut ipse rex tenet suas terras liberas et quietas in suo dominico, ita archiepiscopus Cantuarberiae tenet suas terras omnino liberas et quietas [Col. 1451A] in suo dominico. Huic placito interfuerunt Goisfridus episcopus Constantiensis, qui in loco regis fuit, et justitiam illam tenuit; Lanfrancus archiepiscopus, qui ut dictum est placitavit, et totum diratiocinavit; comes Cantiae, videlicet praedictus Odo Bajocensis episcopus; Ernostus episcopus de Hrovecestra; Aegelricus episcopus de Cicestra, vir antiquissimus et legum terrae sapientissimus, qui ex praecepto regis advectus fuit ad ipsas antiquas legum consuetudines discutiendas et edocendas in una quadriga; Ricardus de Tunebrigge, Hugo de Monteforti, Willelmus Dearces, Hamo vicecomes, et alii multi barones regis et ipsius archiepiscopi, atque illorum episcoporum homines multi; et alii aliorum comitatuum homines etiam cum isto toto comitatu, [Col. 1451B] multae et magnae auctoritatis viri Francigenae scilicet et Angli. In horum omnium praesentia multis et apertissimis rationibus demonstratum fuit; quod rex Anglorum nullas consuetudines habet in omnibus terris Cantuariensis Ecclesiae nisi solummodo tres. Et illae tres quas habet consuetudines hae sunt. Una, si quis homo archiepiscopi effodit illam regalem viam quae vadit de civitate ad civitatem. Altera, si quis arborem incidit juxta regalem viam, et eam super ipsam viam dejecerit. De istis duabus consuetudinibus, qui culpabiles inventi fuerint, atque detenti dum talia faciunt, sive vadimonium ab eis acceptum fuerit sive non, tamen ad insecutionem ministri regis et per vadimonium emendabunt quae juste emendanda sunt. Tertia consuetudo talis est: [Col. 1451C] Si quis in ipsa regali via sanguinem fuderit aut homicidium, vel aliud aliquid fecerit quod nullatenus fieri licet, si, dum hoc facit deprehensus atque detentus fuerit, regi emendabit. Si vero deprehensus ibi non fuerit, et inde absque vade data semel abierit, rex ab eo nihil juste exigere poterit. Similiter fuit ostensum in eodem placito quod archiepiscopus Cantuariensis Ecclesiae in omnibus terris regis et comitis debet multas consuetudines juste habere. Etenim ab illo die quo clauditur Alleluia, usque ad Octavas Paschae, si quis sanguinem fuderit, archiepiscopo emendabit. Et in omni tempore, tam extra Quadragesimam quam infra, quicunque illam culpam fecerit, quae Cilduuite vocatur, archiepiscopus aut totam aut dimidiam emendationis partem [Col. 1451D] habebit; iufra Quadragesimam quidem totam, et extra aut totam aut dimidiam emendationem. Habet etiam in eisdem terris omnibus quaecunque ad curam et salutem animarum videntur pertinere. Hujus placiti multis testibus multisque rationibus determinatum finem postquam rex audivit, laudavit, laudans cum consensu omnium principum suorum confirmavit; et ut deinceps incorruptus perseveraret, firmiter praecepit. Quod propterea scriptum est hic, ut futurae in aeternum memoriae proficiat; et ipsi futuri ejusdem Ecclesiae Christi Cantuarberiae successores sciant quae et quanta in dignitatibus ipsius Ecclesiae a Deo tenere atque a regibus et principibus hujus regni aeterno jure debeant exigere.



De Fracenham.
[Col. 1452A]

WILLELMUS gratia Dei rex Anglorum, episcopo ERFASTI, BALDUUINO abbati, PICOTO et ROTBERTO MALET vicecomitibus et caeteris fidelibus meis salutem.

Sciatis quod ego concessi archiepiscopo Lanfranco manerium qui vocatur Fracenham, sicuti Heroldus tenebat ea die quando mare transivi, et sicuti Turbertus et Gotinus ab ipso Heroldo tenebant in omnibus terris, pratis, pascuis, silvis, rusticis, et sochemanis, et caeteris omnibus.

Quomodo Lanfrancus terras extractas ecclesiae S. Andreae et alias acquisitas monachis contradidit, et de Gundulfo episcopo.

Praeterea notandum, ac fidelibus omnibus futuris [Col. 1452B] maxime temporibus, quantae valentiae quantaeve Ecclesiae Christi Cantuarberiae necnon et ecclesiae S. Andreae Hrovecestriae hic piae memoriae Lanfrancus archiepiscopus utilitati et honori, dum vixit exstiterit, sciendum est. Hic namque non solum illas, quae superius nominatae sunt, terras Ecclesiae Christi, verum etiam ex diversorum dominatione tyrannorum ecclesiae Hrofensi suae ratione prudentiae ac sapientiae acquisivit; acquisitas vero ecclesiae, unde antiquorum negligentia fuerant extractae atque dispersae, contradidit, videlicet Denitunam, Stoches, Falcenham et Fracenham, de manibus praedicti Rajocensis episcopi et hominum suorum et aliorum hominum quasi quadam placitorum violentia extorsit. Et haec non solum sed et alia bona ad [Col. 1452C] opus monachorum, quos eidem Ecclesiae ipse primum instituit, quoad vixit, impendit. Institutis vero servitio Dei et sancti apostoli Andreae omnia, quae illorum victui vel vestitui necessaria fore videbantur, certo apparatu praeparare procuravit. Annitente tamen ac per omnia suffragante beatae memoriae Gundulfo episcopo, quem ipse monachum et sacristam S. Mariae Beccensis Ecclesiae, dum ipse quoque prior ejusdem fuit Ecclesiae merito sanctitatis ac beatae religionis prae caeteris omnibus adamavit; adamatum vero post se in Angliam quam citius potuit venire fecit; et eum omni domui suae imo rebus omnibus suis quas in archiepiscopio habuit solum post sese prae omnibus aliis praeposuit. Praepositum [Col. 1452D] autem atque in omni sapientiae et prudentiae sensu diu probatum, tandem divino admonitus instinctu, a sese devote consecratum praedictae Ecclesiae praefecit antistitem. Qui XXXI annis inibi superstes existens, ecclesiam S. Andreae, pene vetustate dirutam, novam ex integro ut hodie apparet aedificavit. Officinas quoque monachis necessarias, prout loci necessitas pati potuit, omnes construxit. Ipsos etiam monachos XXII suscepit, susceptos vero sanctae religionis habitu induit; indutos postmodum sacris ordinibus aptos vel sanctae religionis benedictione dignos ipsemet benedixit, consecravit, et quantacunque valuit diligentia et per se et per alios in Dei timore et amore semper instruxit; instructos quidem post Deum super omnia amavit, honoravit, [Col. 1453A] atque in eo quod potuit omnibus diebus vitae suae beneficiis multimodis augmentare non cessavit. Et cum non amplius in introitu episcopatus sui quam quinque invenisset in ecclesia S. Andreae canonicos, die qua saeculo praesenti decessit, plusquam sexaginta monachos bene legentes et optime cantantes in servitio Dei et apostoli sui Deum timentes et super omnia amantes reliquit. Sed inter caetera quae illis beneficia nonnulla contulit, unum illis dignum memoria fecit. Fracenham, quod, ut dictum est, ab alienorum injusta potestate archiepiscopus prudentiae suae ratione Lanfrancus extorsit, et ad victum monachorum aeternaliter fore constituit, Gundulfus episcopus, quia ipsum manerium longinquis regionibus a Hrovecestra nimis erat remotum, ipsum manerium [Col. 1453B] in sua ac suorum omnium retinuit manu successorum; atque pro illo licentia et consilio saepedicti archiepiscopi Lanfranci Wldeham monachis aeternaliter dedit; malens quidem sese ac suos successores annuis laboribus equitando victum ibi tam longe quaeritare, quam monachos vel ejusdem villae pauperes homines singulis annis in annonam deportando fatigare.



De Falchenham.

Inter caetera beneficia ipsius archiepiscopi, Falchenham quoque sicut supra diximus ab injusta extorsit Bajocensis episcopi potestate; partim auxilio magni regis Willelmi, pro qua re Radulfus Cadomensis monachus ejus tunc existens capellanus, ad regem ipsum pro ipso auxilio in Northmanniam [Col. 1453C] fuit transmissus, partim pactione pecuniae videlicet LX librarum, quas archiepiscopus regi illi promisit se daturum; unde XXX libras accepit, XXX ei condonavit. Tandem litteris regis, quas secum Radulfus episcopo detulit, ac pecunia promissa adeptus est archiepiscopus ipsum manerium, statim illud constituens ad victum monachorum, XV reddens firmam dierum.

Quomodo Willelmus rex filius Willelmi regis rogatu Lanfranci archiepiscopi concessit et confirmavit Rofensi ecclesiae S. Andreae apostoli ad victum monachorum manerium nomine Hedenham; quare Gundulfus episcopus castrum Rofense lapideum totum de suo proprio regi construxit.

Aliud quoque beatae memoriae Gundulfus episcopus [Col. 1453D] non minus memorabile illis contulit beneficium, sed omni potius omnibus saeculis venturis dignum veneratione. Castrum etenim, quod situm est in pulchriori parte Hrovecestrae, pro regia concessione illius doni, quod saepe dictus archiepiscopus praedictae Ecclesiae ad victum monachorum disposuerat, dare manerium videlicet quod situm est in comitatu de Bucingeham, nomine Hedenham, non enim aliter ut ratum permaneret ipsi Ecclesiae illud absque regis concessione potuit dare, quia pater regis illud dederat archiepiscopo in vita sua tantum, ut sublimatus fuit in archiepiscopio. Unde Willelmo filio ejus ipsum patrem succedente in regno, ab archiepiscopo et episcopo de ejusdem manerii concessione requisitus, respondit centum libras denariorum habere [Col. 1454A] se velle pro ipsa concessione. Quod postquam archiepiscopus et episcopus audierunt, consternati valde pariter responderunt illam tantam pecuniam neque tunc in promptu sese habere, nec etiam unde eam acquirere potuissent sese scire. Duobus autem amicis utrique parti faventibus, Rodberto videlicet filio Haimonis et Henrico comite de Warwic, hinc regium honorem et integram ejus observantibus voluntatem, hinc vero amicitiae favorem et pro Dei amore Ecclesiae praedictae magnificum et profuturum honorem, regi consuluerunt, quatenus pro pecunia, quam pro concessione manerii exigebat, episcopus Gundulfus, quia in opere caementarii plurimum sciens et efficax erat, castrum sibi Hrofense lapideum de suo construeret. Quod ubi archiepiscopo [Col. 1454B] et episcopo innotuit, tunc procul dubio magis consternati dixerunt et regiae concessioni ex toto sese abnuere, etiam et ipsum manerium in profundo maris potius situm iri malle, quam praedictam ecclesiam S. Andreae futuris temporibus regiis exactionibus mancipari debere. Nam quotiescunque quidlibet ex infortunio aliquo casu in castro illo contingeret aut infractione muri aut fissura maceriei, id protinus ab episcopo vel ecclesia exigeretur usu reficiendum assiduo. Sicque episcopus et ecclesia futuri saeculi temporibus omnibus summa districtione regiae submitteretur exactioni. Isto itaque metu perterritus uterque: »Absit, hoc a me, inquit archiepiscopus.---Absit quoque a me, inquit et episcopus!« Responsum hoc audiens comes Henricus, [Col. 1454C] quasi modestae stimulis irae commotus, honestatis dans concito fremitus, inquit: »Hactenus mea aestimatione ratus sum archiepiscopum Lanfrancum unum ex viris universi orbis exstitisse sapientissimis, nunc autem nec insipientiae (quod absit!) esse dico, neque illa quidem qua dudum sapientia callebat impraesentiarum vigere ullatenus asserere audeo.« Quid enim gravedinis, inquit, in hoc est, castrum ad ultimum majus pro XL libris ad voluntatem regis facere, factum vero comiti vel vicecomiti comitatus seu aliis etiam quibus regi placuerit monstrare, monstratum etiam ex omni parte integrum liberare, semel vero liberato sese penitus expedire, nec unquam ulterius inde se intromittere, [Col. 1454D] nec etiam eo respicere? Ad hoc regem adversus episcopum vel Ecclesiam futurae servitutis occasionem nullatenus quaerere, imo potius eos ab omni servituti liberare, atque sicut regem decebat pro Dei timore et saeculi honore in summa libertate eos conservare velle. His ergo et aliis nonnullis hujuscemodi rationibus tandem acquievit archiepiscopus. Igitur hoc pacto coram rege inito, fecit castrum Gundulphus episcopus de suo ex integro totum, costamine, ut reor, LX librarum. Quod quandiu in saeculo subsistere poterit, pro Gundulfo episcopo manifesto indicio quasi loquens erit, aeternum quidem illi ferens testimonium; quod manerium Hedenham ecclesiae et monachis S. Andreae ab omni exactione et calumnia regis et omnium hominum [Col. 1455A] permanebit liberrimum et quietissimum in saecula saeculorum.



Concessio Willelmi Magni regis.

WILLELMUS Dei gratia rex Anglorum, HAIMONI dapifero et omnibus suis teignis in episcopatu Roffensi, salutem.

Mando et praecipio ut eas consuetudines, quas ecclesia S. Andreae Rofensis civitatis habuit in terris vestris seu in annona, seu in porcis, vel aliis rebus, tempore Edwardi regis, habeat, et vos exsolvatis.



De contentione inter Gundulfum et Pichot.

Tempore Willelmi regis Anglorum magni, patris Willelmi regis ejusdem gentis, fuit quaedam contentio inter Gundulfum Hrofensem episcopum et Pichot vicecomitem de Grendebruge pro quadam [Col. 1455B] terra quae erat de Fracenham et jacebat in Giselham, quam quidam regis serviens, Olchete nomine, vicecomite dante, praesumpserat occupare. Hanc enim vicecomes regis esse terram dicebat; sed episcopus eamdem S. Andreae potius esse affirmabat. Quare ante regem venerunt. Rex vero praecepit ut omnes illius comitatus homines congregarentur, et eorum judicio cujus terra deberet rectius esse probaretur. Illi autem congregati terram illam regis esse potius quam B. Andreae timore vicecomitis affirmaverunt. Sed cum illis Bajocensis episcopus, qui placito illi praeerat, non bene crederet, praecepit ut si verum esse quod dicebant scirent, ex seipsis duodecim eligerent, qui quod omnes dixerant jurejurando [Col. 1455C] confirmarent. Illi autem cum ad consilium secessissent, et inibi a vicecomite per internuntium conterriti fuissent, revertentes verum esse quod dixerant juraverunt. Hi autem fuerunt Edwardus de Cipenham, Heruldus et Leofuuine saca de Exninge, Eadric de Giselham, Wulfuuine de Landuuade, Ordiner de Berlingeham, et alii sex de melioribus comitatus. Quo facto, terra in manu regis remansit. Eodem vero anno monachus quidam, Grim nomine, quasi a Domino missus, ad episcopum venit. Qui cum audiret hoc quod illi juraverant, nimium admirans, et eos detestans, omnes esse perjuros affirmavit. Ipse enim monachus diu praepositus de Frachenham exstiterat, et ex eadem terra servitia et costumas ut de aliis terris de Frachenham susceperat, [Col. 1455D] et unum ex eisdem qui juraverant in eodem manerio sub se habuerat. Quod postquam episcopus Hrofensis audivit, ad episcopum Bajocensem venit, et monachi verba per ordinem narravit. Quae ut episcopus audivit, monachum ad se venire fecit, et ab ipso illa eadem didicit. Post haec vero unum ex illis qui juraverant ad se fecit venire; qui statim ad ejus pedes procidens, confessus est se perjurum esse. [Col. 1456A] Hinc autem cum illum qui prius juraverat ad se venire fecisset, requisitus se perjurum esse similiter confessus est. Denique mandavit vicecomiti ut reliquos obviam sibi Londoniam mitteret, et alios duodecim de melioribus ejusdem comitatus, qui quod illi juraverant verum esse confirmaverant. Illuc quoque fecit venire multos ex melioribus totius Angliae baronibus, quibus omnibus Londoniae congregatis, judicatum est tam a Francis quam ab Anglis illos omnes perjuros esse; quandoquidem ille, post quem alii juraverant, se perjurum esse fatebatur. Quibus tali judicio condemnatis, episcopus Hrofensis terram suam ut justum erat habuit. Alii autem duodecim cum vellent affirmare iis qui juraverant se non consensisse, Bajocensis episcopus dixit, ut hoc ipsum [Col. 1456B] judicio ferri probarent. Quod quia se facturos promiserunt, et facere non potuerunt, judicantibus aliis sui comitatus hominibus, trecentas libras regi dederunt.



Donationes.

Aegelricus presbyter de Caetham, qui quondam canonicus ecclesiae S. Andreae exstiterat, pro anima uxoris suae Godgyfae, et pro eo quod sepelierunt eam honorifice monachi, dedit eis unam mensam reddentem XII denarios per annum.

Elfuuine [presbyteri filius] cum uxore sua dederunt ecclesiae S. Andreae et monachis illic Deo servientibus unum mariscum infra insulam de Grean pro animabus suis in perpetuum. Pro quo beneficio [Col. 1456C] ipsi monachi servitium in fine promiserunt facere, sicuti pro fratre et sorore.

Golduuinus presbyter de Rovecestra dedit ecclesiae S. Andreae dimidiam Hagam in Rovecestra pertinentem ad Freondesberiam. Pro quo beneficio monachi S. Andreae juxta petitionem suam fecerunt ibidem filium suum monachum.

Haec conventio habita est inter monachos Roffenses et uxorem Rodberti Latimarii. Haec mulier tenebat quamdam terram de Freondesburia, quae post mortem suam monachis Roffensibus cedere debebat. Diu ergo ante mortem suam placuit ei ut terram eamdem redderet S. Andreae et monachis. Monachi vero pro hac re magis confirmanda dederunt illi LX solidos; quos postea Brodo presbyter, qui ejus filiam habebat, [Col. 1456D] callide extorsit, etc. Hujus conventionis sunt testes Rodbertus presbyter filius Golduuini presbyteri, etc.

Gislebertus clericus de Hedenham concessit ecclesiae Roffensi S. Andreae tres hidas terrae, quas habuit in suo dominico in Hedenham, ea conventione quod quando ipse voluerit fiet ibi monachus. Et hoc idem concessit et confirmavit Radulfus filius suus ex toto. Postea fit mentio Osmundi generi Gisleberti.




[Col. 1457]
INCIPIT TOMELLUS SIVE EPISTOLA ERNULFI EPISCOPI ROFFENSIS DE INCESTIS CONJUGIIS. (Anno 1115.)
(Dom Luc. D'ACHERY Spicileg. ed. de la Barre. tom. III. pag. 464.)

[Col. 1457A] Domino celsi consilii, ac integerrimae sinceritatis viro, Wentanae Ecclesiae digno pontifici Walchelino Ernulfus; sub veste religiosa viventium minimus, dum hic vivitur, feliciter vivere, et in vita quae finem non habet, vera ac beata felicitate gaudere.

Benedictus Deus et Pater Domini nostri Jesu Christi, qui benedictam animam vestram copioso sui amoris suique desiderii fervore ditavit, consilio, et prudentia tam saeculari quam divina replevit, ac repletam moribus honestavit. Quod sane discretum quemque non latet, dum pro defensione pauperum constat beatitudinem vestram quotidianas saecularium negotiorum curas patienter sustinere, pro tuenda libertate Ecclesiae, necessitatibus regiae majestatis, [Col. 1457B] totiusque regni saluti certum est operam dare. Non latet profecto, dum quae ad pontificale officium spectant, sine intermissione, manu, verbo, caeteraque sollicitudine operamini, tam vestram quam subditorum vitam colentes, quaeque ad culturam utrorumque valeant caute ac diligenter indagare non cessantes. Cujus rei veritatem propria experientia cognovi, quando mihi Cantuarberiae, posito colloquium vestrum participare voluistis. Eo enim tempore quo regii exsecutores Cantuarberiam convenerunt, contigit eminentiam vestram ad eamdem urbem devenisse. Ubi Caesari quae sunt Caesaris, et Dei quae sunt Deo reddentes (Matth. XXII, 21), paululum semotis occupationibus, quaestionem de cujusdam adulterae conjugis faciendo [Col. 1457C] divortio mihi proposuistis, mecumque de ea conferre maluistis, non tam meam, quam quae mea esset, ut reor, appetendo nosse sententiam, ne forte quae mea esset, ei quam vestram feceratis consonantes [(31) 1Kb] .

Quaestio ergo erat An uxor, a filio conjugis, non suo, adulterium passa, a thoro conjugis merito suo sit pontificali judicio removenda. Accidit ergo, ut de proposita quaestione contraria sentiendo, uterque [Col. 1458A] nostrum partem quam praetulerat tuendam susceperit. Conabar igitur modis omnibus astruere separationem conjugum praedicto modo, praedicta causa fieri debere, id tum ex Patrum consiliis, tum ex libris poenitentialibus tum ex more Ecclesiae, cui contradici non modo fas non esse, imo nefas esse creditur, asserens fieri oportere. Quod nequaquam sentiendum, nequaquam esse faciendum sanctitas vestra constanter acclamabat, id ipsum prolatis nitens approbare firmamentis, cum evangelicae, tum apostolicae auctoritatis, quae omni Scripturae, omni scientiae, omni denique rationi opponenda ac praeponenda ab omnibus scitur ac praescitur, nemo qui nesciat. Unde amica altercatione utrobique modice et modeste certatum est, sed vestris curis facientibus, [Col. 1458B] ab utroque indiscussa veritate mansuete cessatum est. Perspiciens itaque reverentiae vestrae diligentiam in quaestionem praefatam, prospiciens etiam celsitudini vestrae irruentibus curis tam regiorum quam pontificalium negotiorum facultatem vestigandi negatam, decens et commodum fore ratus sum, quod de re majestati vestrae sentio tomelli clausula explicare, et explicando indicare. Opus quidem difficile, quia de conjugiis quaestionem implicitam esse, non ignorat quisquis ejus nexus ac nodos non incaute contrectat. Quod magnus ille doctor, beatum Augustinum dico, in libro De adulterinis conjugiis his contestatur verbis [(32) 1Kb] : »Quaestionem de conjugiis obscurissimam et implicatissimam esse non nescio. Nec audeo profiteri omnes [Col. 1458C] sinus ejus, vel in hoc opere, vel in alio, me adhuc explicasse, vel jam posse, si urgear, explicare.« Ad hoc ergo ut dicere coeperam quod de quaestione proposita teneo, brevi scriptura volo excellentiae vestrae aperire, ut quod minus poterat verbo, enucleatius fiat scripto, et quo planius et plenius dicitur, eo attentius audiatur, auditum facilius intelligatur, intellectum tenacius memoretur, ac subtilius [Col. 1459A] judicetur. Nec ab re depromendum videtur decreta Patrum, Ecclesiae morem, evangelicae sive apostolicae auctoritati non modo nulla contrapositione occurrere, verum familiari veneratione, ac veneranti familiaritate concurrere.

Ut ergo cuncta quae dicenda sunt perspicua luce clarescant, primum ea quaestio, quam discutiendam arripio, in duas partes, id est vestram et nostram, distributa disponatur, ut, omni ambiguitate remota, quid nostra pars affirmet, quid vestra neget lector agnoscat; et quae affirmat unde affirmet, quae negat unde neget coram positis rationibus indubitanter appareat. Et ea quidem pars cum suis firmamentis ordine prima digeratur, quae a vobis idcirco praeferenda judicatur, quod eam excellentia legis evangelicae [Col. 1459B] munit ac roborat, apostolicae suadelae protectio asseverat. Quod asseverat dico, pro parte vestra dico, non tamen ita fieri posse polliceor, hoc deinceps apparebit. Quod ergo statuitis, quodque lege divina statuere, fulcire, firmare satagitis, hoc est conjux a conjugis filio passa adulterium, a conjuge pro ipso facinore manu praesulis non est separanda. Cujus propositi testimonia ex Evangelio et Apostolo sumpta, quibus id contenditis approbare, consequens est consequenter supponere. Matthaeus: Omnis qui dimiserit uxorem suam excepta causa fornicationis facit eam maechari. Et qui dimissam duxerit, adulterat (Matth. V, 32). Item post multa: Dimittet homo patrem et matrem, et adhaerebit [Col. 1459C] uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet (Matth. XIX, 5). Et post pauca: Quicunque dimiserit uxorem suam, nisi ob fornicationem, et aliam duxerit, moechatur (ibid., II, 9). Marcus: Relinquet homo patrem suum et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet (Marc. X, 7). Et iterum: Quicunque dimiserit uxorem suam et aliam duxerit, adulterium committit super eam; et si uxor dimiserit virum suum, et alii nupserit, moechatur (ibid. 14). Lucas: Omnis qui dimittit uxorem suam, et alteram ducit, maechatur (Luc. XVI, 18). Si revolvat ac percurrat quispiam lector universas Evangeliorum [Col. 1459D] Scripturas, nihil me reliquisse, nihil quod ad vestram propositionem tuendam atque roborandam putetur, me subterfugisse reperiet. Haec ad vestrae partis defensionem accire contenditis, et vobis summum in eis fortitudinis esse robur confiditis, haec ipse quoque approbo, et digna veneratione approbanda censeo; sed tamen ex eis approbari posse quod quaeritur non adeo confido, imo plurimum diffido. Id loco suo explanatione sequenti clarebit. Sed ad proposita redeamus.

Ex Apostolo quoque sicut ex Evangelio gessimus, probationis vestrae juvamina colligantes, hanc praeordinatam summi Praeceptoris doctrinam apostolica prudentia prudenter intelligens, providenter ad Romanos scribendo: Quae, inquit, sub viro est mulier, [Col. 1460A] vivente viro alligata est legi. Si autem mortuus fuerit vir ejus, soluta est a lege viri. Igitur vivente viro vocabitur adultera, si fuerit cum alio viro. Si autem mortuus fuerit vir ejus, liberata est a lege viri, ut non sit adultera, si fuerit cum alio viro (Rom. VII, 2). Item Corinthios de eadem lege instruens, sic ait: Propter fornicationem unusquisque uxorem suam habeat, et unaquaeque virum suum; uxori vir debitum reddat; similiter et uxor viro. Mulier sui corporis potestatem non habet, sed vir; similiter autem et vir non habet sui corporis, sed mulier. Nolite fraudare invicem, nisi forte ex consensu ad tempus, ut vacetis orationi; et iterum revertimini in idipsum (I Cor. VII, 2). Et paucis interpositis: Praecipio, inquit, non ego, sed Dominus, uxorem a viro non discedere: quod [Col. 1460B] si discesserit, manere innuptam, aut viro suo reconciliari (ibid., 10). Prudenter dico intellexit, ac providenter Doctor gentium ea conscripsit, in quibus a suo, imo universali ac summo Doctore dissentire non praesumpsit, in utroque sexu neminem conjugum permittens relinquere suum, aut arripere non suum, indulgenter cuique consulens habere suum, in altero justus, in altero misericors, in utroque Domini sui faciens voluntatem. Hanc legem, tanto praeceptore concessam, tanto testimonio roboratam, perhibemus nulla novitate violandam, nulla invectione contaminandam; nulla ullius usquequaque oppositione esse temerandam.

Hanc in vestrae causae tutelam asciscitis, sed quid ex ea conficiatur, pace vestra, acutiuscula animadversione [Col. 1460C] attendere debetis. Aliud enim quaeritur, et aliud probatur. Quaeritur an conjux, a conjugis filio adultera facta, a suo conjuge pontificali sit auctoritate separanda. Probatur quod conjux a conjuge, innocens ab innocente, propria voluntate propriaque potestate se non debeat separare. Quid enim aliud loquuntur memorata Domini mandata de conjugibus lata, quae constat Dominum sine interrogantibus respondentem, seu auditores docentem protulisse, reddidisse, insinuasse, nisi qua lege, quo foedere ad invicem juncti, ab invicem teneri, nec posse alterum ab altero dimitti, nisi causa fornicationis? Quid ipsa etiam praescripta Apostoli verba, sive dicant a conjugio non esse discedendum, sive [Col. 1460D] moneant vicariis motibus esse serviendum, seu ad concordiam a discordia esse redeundum? Quid, inquam, aliud loquuntur, quid aliud clamant, quam copula conjugali foederatos foedus mutuum non omittere debere? Foedus dico, coelitus mandatum, conjugibus datum, jure debito custodire debere. In cujus observantiae mandato, ideo etiam excepta est causa fornicationis, ut intelligatur quia innocens nocentem dimittere potest causa fornicationis?

Quaestionis itaque propositae parte vestra ita praemissa, sicut fuerat promissa; deinde quid a parte nostra ponimus, quid vestrae opponimus, quid, quibus firmamentis astipulamur, proximo loco digerere non incompetens esse reor, neque aspernandum. Rectores Ecclesiarum, intuentes nonnullorum imbecillitatem [Col. 1461A] conjugum circa praefatarum custodiam legum, quibusdam quidem facilius ea in parte ruentibus, qua eniti constantia majore debuerant (peccabant enim vicissim in conjugum parentela, eo fragilius ruentes, quo familiarius colloquentes), rectores, inquam, pro compescenda tali petulantia, habitis conciliis tantae severitatis leges decreverunt, quae et hujusmodi transgressores punirent, et sectatores a tali nequitia deterrerent. Decreverunt enim ut qui pudicitiam conjugalem incestuose fornicantes nollent exhibere, indicta poenitentia episcopali judicio cogerentur in aeternum a licito usu continere. Nec immerito tali damno, talique poena, talis praesumptio est multanda, a justis viris nequaquam ferenda, imo graviter ferienda. Qui enim illicita perpetrasse [Col. 1461B] noscuntur, rite a licitis et concessis abstinere jubentur. Quanto ergo magis districta severitate ac severa districtione sunt puniendi qui petulantia stimulante ea admittunt quae scelerosi nefarium ducunt, adulteri immundum et infandum dicunt? Hujusmodi ergo impudici digne coguntur poenitentiae fructus agere, a carnalibus desideriis abstinere, amplexus devitare, tum ut iram Dei placare valeant, tum ne similes similia committant. Id si quis antistes praeter regulam proprio fieri juberet arbitrio, rem procul dubio nefandam praeciperet, ad veritatem Evangelii minime incederet, imo a semita praedicationis excederet. Idipsum si forte superior quaelibet potestas praesumere attentaret, a [Col. 1461C] Deo ipsa separata canonica ultione terribiliter esset percellenda. Unde illa evangelica sententia qua dicitur: Quod Deus conjunxit, homo non separet (Matth. XIX, 6), a quibusdam ita est exposita ut proprie contra humanae praesumptionem potentiae videatur esse posita. Provida namque veritatis dispensatione nomen, quod est, homo, appositum esse creditur, per quod humana potestas insinuata esse cognoscatur. Per hoc enim distinguitur, et divinae virtuti esse potestatem separandi servatam, et humanae potestati ejus rei possibilitatem sublatam. Ea plane separatio non est attribuenda virtuti humanae, sed judicio Dei, ubi violenter nemo divortium molitur, sed consilium Dei. Illud quippe divina comparatum esse providentia comprobatur, quod decreto Patrum [Col. 1461D] vigore ecclesiasticae disciplinae, annosa consuetudine sancitum esse dignoscitur; nec quemquam perturbet, si per Deum conjuncti a Deo dicantur separari, quasi Deo contra se sentiente, et consilii sui immutabilitatem mutabiliter agente. Non enim divini permutatio fit consilii, ubi pro ratione causarum, pro diversitate temporum, coelestium conceditur distributio mandatorum. Quod ex Evangelio ostenditur, ubi priori tempore sacculus portari praecipitur, posteriori non portari. De quo beatus Augustinus in libro contra Faustum haereticum edito, de quibusdam calumniatoribus sic ait: »Jam ne intelligunt [Col. 1462A] quemadmodum nulla inconstantia praecipientis, sed ratione dispensantis, pro temporum diversitate praecepta, vel consilia, vel permissa mutentur.« Itaque sanctorum antistitum praeceptis, doctrinis, regulis instructi dicimus quia conjux cum prole conjugis incestuose peccans, canonice ad poenitentiam cogi, et, tam conciliis quam more et auctoritate Ecclesiae testantibus, perpetuo ab usu conjugii pastorali judicio amoveri debet.

Ex concilio Mogutino [(33) 1Kb] : »Si quis viduam uxorem duxerit, et postea cum filiastra fornicatus fuerit, seu cum duabus sororibus; aut si qua cum duobus fratribus, seu cum patre et filio. Si quis relictam fratris neptem, novercam, nurum, consobrinam, filiam avunculi, aut ejus relictam, aut privignam [Col. 1462B] polluerit, eos disjungi, et ulterius nunquam conjugio copulari praecipimus.« Idem in concilio apud Vermeriam habito (cap. 10, 11, 12), et in Matiscensi (II, cap. 18), et Triburiensi (cap. 41, 44), praeceptum invenitur. Quorum multiplicitatem, quia indifferenter loquuntur, epistolaribus compendiis minime aestimavi inserendam, ne insolentibus et taediosis auribus molestus existam. Similis sententia de illis habetur qui proprios filios de sacro fonte levasse perhibentur. Id bene cautum est in sacrorum serie canonum, Patrum decretis ac conciliis plane perfecteque definitum. De quo Deus dedit, Romanae et apostolicae Ecclesiae praesul, inter alia sic ait: » [(34) 1Kb] Invenimus in archivo hujus apostolicae sedis [Col. 1462C] jam talia contigisse in Ecclesia Isauriae Ephesiorum, simulque Jerosolymae, aliarumque civitatum episcopis ab hac apostolica sede scire volentibus, si viri et mulieres qui de sacro fonte levaverunt filios suos redirent ad proprium thorum. Beatae memoriae sanctissimi Patres Julius, Innocentius, et Coelestinus cum episcoporum plurium et sacerdotum conventu in ecclesia beatorum apostolorum principis, prohibentes talia praescripserunt, et confirma verunt; ut nullo modo se in conjugium reciperent mulieres et viri qui per quamcunque rationem de sacro fonte susciperent natos, sed separarentur, ne suadente diabolo tale vitium peccati inolescat per mundum, et universorum error eorum accrescat.« His et hujusmodi sententiis ea pars declaratur, quae ex [Col. 1462D] praeposita quaestione a nobis superius statuebatur.

Praeterea Ecclesiae esse atque fuisse hunc morem, hanc ejus consuetudinem norunt omnes qui hujus rei curam gesserunt; qui in locis propriis peregrinos, vel in peregrinis indigenas talium studiosos de talibus consuluerint. Hoc ipse aliquando Venetiae positus vidi, audivi, et quibus, et de quibus factum fuerat agnovi. Morem profecto ecclesiasticum sicut a sanctis Patribus esse custoditum scio, ita consona Scripturarum veritate inviolabilem esse censeo. Unde Magister gentium dicit: Si quis videtur contentiosus esse, nos talem consuetudinem non habemus [Col. 1463A] (I Cor. XI, 16). Insinuans videlicet non esse temerandam Ecclesiae consuetudinem, cujus auctoritate praeceptorum munire nititur rationem. Ecclesiae morem quantum violare peccatum sit, bene beatus Augustinus in libro quem contra Faustum conscripsit, his verbis ostendit, dicens (lib. XXII, cap. 47): »Quando mos erat habere plures uxores, crimen non erat. Nunc vero propterea crimen est, quia mos non est.« Item in responsionibus ad Januarium (Epist. 54, cap. 5, 6): »Quod faciendum divinae Scripturae praescivit auctoritas, non dubitandum quin ita faciamus ut legimus. Similiter de eo quod tota per orbem frequentat Ecclesia.« Quibus sententiis morem ecclesiasticum firmum, ratum, nec ulla simultate immutandum fore libere comprobare [Col. 1463B] potest, quisquis ejus fidem confitetur, ejus doctrinam suam sanctamque esse fateatur. Porro an non qui haec statuere Catholici fuere, Catholice vixere, Evangelia et Apostolum legere, lecta praedicavere, praedicando docuere? Cur ergo talia mandaverunt, si non esse facienda intellexerunt? Aut quomodo Ecclesiam Dei rexerunt, verbo et exemplo illustrarunt, si contra Deum, contra Dei Apostolum, contra denique totius ferme religionis Christianae salutem a veritate missi falsitatis praecones exstiterunt? Atqui eos digne sanctis et Deum coluisse, et quae Dei sunt docuisse, et legimus, et memoramus, et allegamus. Proinde illorum prudentiam certissime cognitam, sancta Ecclesia prudenter ac venerabiliter [Col. 1463C] accepit, fideliter tenuit, more et antiquitate firmavit, neminem reprobavit. Liquido igitur constat praecepta corrigendae praesumptionis illicitae, castigandae turpitudinis nefariae talibus scelestis imposita, salubriter esse inventa, divinitus data, pro veritate, non contra veritatem loquentia. Praeterea si ab universa Ecclesia non fuerunt instituta, non idcirco sunt reprobanda? Nunquid decreta et canones universi Christianae fidei confessores aut defensores uno spiritu eodemque sensu decrevere? Pleraque enim ab uno, nonnulla a pluribus definita; quae tamen ab omnibus gratanter sunt accepta, a nemine contempta.

Huc accedit, si omne divortium conjugum a Domino [Col. 1463D] prohibitum erat, excepta causa ejus adulterinae fornicationis, quem ex Evangelio assignatis, alia causa separandi admittenda non erat. Quo ergo jure, qua audacia ab ipsis divini eloquii praedicatoribus nova exceptio est introducta? Aiunt enim, ut praefatum est, pro suorum susceptione filiorum de salutari fonte, divortia conjugum fieri debere. Qua ergo facilitate, qua fronte mandatum Dominicum, intellectu perspicuum, nemini ambiguum, ab hominibus est derogatum, aliud subrogatum? aut cur ab Ecclesia memorata exceptio est accepta, quae a Domino non est excepta? Cur, inquam, nisi quia mandata Dei probe intellexerunt, pie susceperunt, sibi id licere licenter posse cognoverunt, salva reverentia canonicarum Scripturarum? Ad haec quis [Col. 1464A] gradus ac genera poenitentiarum pro qualitate et quantitate peccatorum distribuit, nisi Ecclesia Dei, instructa verbo Dei, docente et regente eam Spiritu Dei? Non enim in tota Veteris et Novi serie Testamenti leguntur modi poenitentiarum, quanquam tam exemplis quam praeceptis legatur esse poenitendum. Quis ergo poenitentiales libros decernente Ecclesia roboratos, more et antiquitate firmatos, quis, rogo, aut quo jure, quave novitate evertere queat, audeat, aut praesumat? Nemo equidem, nemo tantae praesumptionis arcem sibi arripiat. Si ergo in caeteris poenitentiarum distributionibus accipiuntur, accepta distribuuntur, a quo hac in parte utiliter data, nulli canonicae sententiae adversa, abjiciuntur, aut reprobantur? Postremo, luce clarius apparet Dominum Ecclesiam [Col. 1464B] suam ubique et in omnibus regere, ac dirigere, judicia sua per eam decernere ac discernere. Qua de re ipsa in Psalmo laetabunda clamat: Dominus regit me (Psal. XXII, 1). Et Evangelista: Ecce ego vobiscum sum (Matth. XVIII, 20): Et alio loco: Ubi duo vel tres congregati fuerint in nomine meo, ibi in medio eorum sum (Matth. XVIII, 20). Et illud: Vos non estis qui loquimini, sed Spiritus Patris vestri qui loquitur in vobis (Matth. X, 20). Si ergo Dominus habitat in suis, loquitur per eos et in eis, quis hominum, quis fidelium, quis, obsecro, sanum sapiens, et compos sui abnuat, abdicet, contradicat, tantorum decreta virorum decreta esse Dei, quae ad salutem humanam misericorditer sunt procurata, dictante Spiritu Dei? Quia ergo evidenti ratione ea [Col. 1464C] ipsius Domini esse edicta (quanquam enim a suis praeconibus sint prolata, ipso tamen sint praesidente lata) magno gradu, magno locanda culmine, sublimique servanda censentur veneratione. Nimirum non injuria ea digna reverentia custodiuntur, quae per servos suos Auctor omnium instituit, et Ecclesiae sanctae usus et auctoritas roboravit.

Nonnulli, humanam fragilitatem attendentes, aiunt lapsos in conjugio nullo pacto esse separandos, ne unde procuratur eis medicina, amplior casus deteriorque contingat ruina. Quia cum putantur rigore hujus disciplinae posse sanari, sua aestuante incontinentia, paratur eis laqueus et vorago fornicationis. Continentiae quorumdam impossibilitatem [Col. 1464D] comprobant ex ipso Evangelii loco, ubi Dominus ait: Non omnes capiunt verbum istud (Matth. XIX, 11). Et ex Apostolo, ubi conjugalia disponendo cubilia: Unusquisque, inquit, proprium donum habet ex Deo (I Cor. VII, 7). Unde et inter verba evangelica apposuit: Aut viro suo reconciliari (ibid., 11), id videlicet insinuans potissimum esse reconciliari suae, quam misceri alienae. Quibus dictis inferunt: Quicunque ergo voluerit conjuges separare, noverit se contra Evangelium praedicare, contra Apostolum sapere, contra salutem multorum, imo in perniciem miserrimam laborare. Hujusmodi ergo objectionibus puto eo modo esse respondendum, quo de ejusmodi inobedientibus a beato Augustino legimus esse responsum: [Col. 1465A] [(35) 1Kb] Nunquid propter incontinentiam eorum censes legem Dei esse mutandam? Quid si captivitate, violentia, aut aegritudine concubitus impediatur, nunquid deserta castitate conjugali, spreta lege Dei, incontinentia cujusquam conjugati Christiano judicio remedium inveniet sibi? Caeterum si caeteris propter incontinentiam misericorditer cuique suum conceditur possidere, hujusmodi impudicos quemque separari a suo digna censetur ultione. Illos quidem incontinentia adjuvat, ne non habendo suum non valeant continere; istos incontinentia impugnat, quia habentes suum cum possent, noluerunt continere, eo miserius ruentes, quo negligentes suum, praesumpserunt irruere in alienum.

Dicit aliquis eum qui non peccavit injuste damnari, [Col. 1465B] videlicet ut separetur ab uxore, qui non peccavit cum uxore. Non enim aequo judicio ei est inferenda poena, in quo non fuit par culpa. Cui apostolica voce respondemus: O homo, tu quis es, qui respondeas Deo? (Rom. IX, 20). Cui, inquam, omnipotens Deus revelavit consilia sua? Quid ille peccavit, cujus uxor recens nupta infirmatur, aut eripitur, aut quolibet alio modo tantopere alienatur, ut ipse vivente ea continere cogatur sine ea? Occulta sunt Dei judicia, sed justa. Unde scis si ad hoc permisit Deus cadere periturum, ut propter humilem patientiam, et obedientiae observatiam, coronaret quem praedestinavit sine fine victurum? Ideo fortassis voluit innocentem pati in hac vita, ut tali patientia comprobatum collocaret in aeterna vita. Aut unde nosti si [Col. 1465C] ipse, quem justum pronuntias, eo ipso poenam promeruit, veniam obtinere non debuit, qui id genus dilectionis, correctionis, custodiae, negligentia aut malevolentia faciente conjugi non adhibuit, quod aut quale si justus aut prudens esset adhibere debuit? Praeterea etsi de conjugis reatu conjux innocens nulla sorde inquinatur, nonne id ei sufficere videtur ad communem poenam, quod unum sunt corpus et una caro, ut propter unitatem conjunctionis in ea re merito communiter affligantur, pro qua facti sunt una caro?

Posita utraque portione propositae quaestionis, apposita confirmatione ejusdem utriusque portionis; hic breviter memorandum videtur evangelicum mandatum, [Col. 1465D] quod ad probandum affertis, et afferendo praefertis, quid quibus jubeat, quid ad quaestionem attineat, ut aliud a vobis statui, et aliud Evangelio allegari indubitanter appareat. Deinde non incommode, neque non suo loco dicendum erit, quo pacto posteriora prioribus statutis nec contraponantur, neque contradicant, quoque modo eis conveniant, eisque quodammodo subsidium ferant. Redemptor noster in eo sermone quem apud Matthaeum celebravit in monte, quibusdam praemissis, ait: Quicunque dimiserit uxorem suam, excepta causa fornicationis, adulterat (Matth. V, 32). Et in alio ejusdem Evangelii loco legitur, eum de eadem re a suis tentatoribus interrogatum esse his verbis: Si licet homini [Col. 1466A] dimittere uxorem suam? (Matth. XIX, 3.) Quod Marcus remota ambiguitate sic protulit: Si licet viro dimittere uxorem suam? (Marc. X, 2.) Ubi plane ostenditur quod ille dixit homini hoc esse quod iste dixit viro. Huic ergo interrogationi Salvator respondens, et in respondendo rationem reddens, juxta utrumque evangelistam eodem modo intulit: Quod ergo Deus conjunxit, homo non separet (Matth. XIX, 6; Marc. X, 9). In hac igitur illatione quid aliud intelligere debemus, valemus, hominem, nisi virum, et separare, nisi dimittere? Idem enim et de eodem debuit respondere, unde et de quo interrogatus fuit. Veritas quippe non venerat ut falleret, potius ut fallaciam amoveret, veritatem doceret. Eloquia enim Domini, eloquia casta (Psal. XI, 7). Idem ergo valet, [Col. 1466B] Quod Deus conjunxit, homo non separet, ac si dictum esset, quod Deus conjunxit, vir non dimittat. Hac igitur explanatione comperimus evangelicam doctrinam id simpliciter habere, nulli viro uxorem suam, id est casto castam, dimittere licere. Quia ergo addidit: Excepta causa fornicationis, tali cautela insinuavit castum incestam dimittere posse. Idipsum ex supradictis Apostoli verbis Apostolum sentire innuitur, et docere. Quia ergo excellentia utriusque Scripturae id accipitur, firmiter tenetur, nullum virum uxorem suam, id est castum castam, sicut ibidem cautum est, dimittere debere, rationabiliter colligi posset quod vir, de quo sermo coepit, videlicet cujus filius ejus thorum foedavit, propriam uxorem non deberet abjicere, aut dimittere, excepta causa fornicationis, [Col. 1466C] ita quidem si ambo essent justi. Quia vero ille est castus, illa incesta, ex Scripturis potest potius probari, quod ipse eam licite dimittere potest; ad hoc enim valet quod dicit: Excepta causa fornicationis. Illud quidem quod dixi, quia ad castos conjuges Evangelium loquitur, ratione docente et ad id ducente, posset probari; sed quod a vobis propositum erat, sicut debuit ac decuit, ex ea sententia nequit approbari.

Propositum quippe, et qua poteratis elocutione a vobis assertum erat, conjugem a conjuge quacum filius ejus peccarat, pro nequitia tali manu pontificis minime separari debere. Quaestio ergo de casto et incesto conjuge erat. Id, ut dixeram, praefata Evangelii [Col. 1466D] sententia, quae de utroque casto loquitur, nec approbat, nec contestatur. Si quis enim ex ea generali propositione evangelica, quae dicit: Nullus vir dimittat uxorem suam, id est castus, castam, excepta causa fornicationis, concludere conetur, quod conjux, de quo sermo coeptus est, a conjuge non debet separari manu pontificis pro incestae causa fornicationis, nunquid argumentatio recte procedit, atque ad suum regulariter finem decurrit? Fidenter dico: Nequaquam. Adeo enim evangelica illa propositio, quae separationem casti a casto conjuge perhibet non esse faciendam, disjuncta ac separata est ab ea vestra propositione, quae separationem conjugum casti ab incesta prohibet esse faciendam, ut [Col. 1467A] nulla se virtute rationis, nulla probationis affinitate aspiciant, Sicut enim plurimum refert inter pudicos et impudicos, ita cum an ad hos, an ad illos sermo dirigitur, vel an de istis, an de illis ratio conficiatur, parva distantia est.

Est tamen quiddam quod a sanctitate vestra ex Apostolo sumptum, non parum confidentiae videtur vobis subministrare. Apostolus dicit: Nolite fraudare invicem, nisi forte ex consensu (I Cor. VII, 5). Ubi consensum auditis, pari judicio nullos conjuges a conjugali debito praeter consensum removendos esse intelligitis. Sed animadvertat sanctitas vestra quia Apostolus eo loco non eis loquebatur conjugibus qui debita defraudassent, qui indebita subripuissent. Quo genere ii exstitisse feruntur, de quibus [Col. 1467B] et a vobis quaestio fuit proposita, et a nobis diutina est disputatione ventilata. Verum eis scribebat qui vicariam sibi fidem servarant, qui quatenus, qualive concordia ea fides servanda esset, discretius intelligere indigebant. Qua causa ad tales loquens, de pudicitiae conjugalis custodia pie commonens, jura conjugii prudenter ipsos edocebat, et cum infirmis infirmus, compatiens fragilibus, ne in adulteria prorumperent, reddere debitum consulebat. Unde constat apostolicam illam admonitionem nihil ad illam dubitationem attinere, quae de casto et incesta conjugibus nos designabat ambigere. Porro quod dicitur, conjuges reconciliari licere, hoc solum est quod ad rem pertinere, et ad quaestionem magis [Col. 1467C] videtur accedere. Hoc enim solum de casto et incesta conjuge dictum, casto incestum insinuat esse reconciliandum. Hoc est, illud praecipuum in cujus virtute pars vestra superior, nostra inferior, vestra superans, nostra superata putatur. Dicit enim Apostolus, mulierem viro posse reconciliari. Proponitis ergo, si secundum Apostolum licet reconciliari, quis est qui contra Apostolum prohibeat reconciliari? Acute quidem dictum, sed acutius intuendum, subtilius discutiendum. Neque enim et in hac parte deerit misericordia Dei, quae et ignorantium caecitatem queat illustrare, et quaestiunculae asperitates velit explanare. Apostolus memorans legem a Domino latam: Praecipio, inquit, non ego, sed Dominus, mulierem a viro non discedere; quod si discesserit, manere [Col. 1467D] innuptam, aut viro suo reconciliari (I Cor. VII, 2). Hoc quidem aut illud necesse est fieri. Sed non hoc tantum, aut illud tantum fieri necesse est. Non enim necesse est manere innuptam, neque necesse est reconciliari. Quae vero separata manet, innuptam esse necesse est. Ita enim faciendum esse Dominus jubet. Reconciliari vero non est Domini jussum, sed Apostoli permissum, sive consilium. Idcirco licet reconciliari, et licet non reconciliari. Nec tamen omnibus licet reconciliari. Quae enim ex consensu continentiam vovent, post votum jam non debent omnino denegatum exspectare conjugium. Unde beatus Augustinus: » [(36) 1Kb] Quae rectissime voventur, [Col. 1468A] cum homines voverint, nulla conditione rumpenda sunt quae sine ulla conditione voverunt.« Sufficit ad enervandam vestrae argumentationis oppositionem ostendisse quosdam non posse reconciliari. Non ergo omnes mulieres, a viris separatae, apostolica licentia eisdem sunt reconciliandae. Cum ergo quibusdam permissum sit reconciliari, quibusdam illicitum esse pervideatur, enthymema propositum non immerito fragile judicatur et infirmum. Illae quippe valent reconciliari quibus Dominica lex id non contradicit. Porro illae non sunt reconciliandae, quae per reconciliationem et concordiam viri sui, offendunt in odium Dei sui. Unde apparet quia neque ex ista Apostoli sententia ulteriore vestram partem tueri valetis, neque nostram infirmare. Quod non [Col. 1468B] ignorat quisquis veritatem rerum agnoscere, sensum Scripturae discutere, verborum proprietatem discernere, ac quidque quo debeat referre non ignorat.

Ecce, ut proposueramus, manifesta ratio docet sacrae paginae sacras auctoritates, quas asciscitis ad probationem, nil valere, nil facere in eam quam probandam statueratis propositionem. Sicut autem nullum parti vestrae, ut ostensum est, subsidium praestant, ita nec nostrae adversantur, nec a nostra aliquatenus impugnantur. Non enim ea causa inventa sunt statuta posteriorum ut pereant, aut infirmentur antecedentium praecepta doctorum. Verum eo sine libidinosis ac neglectoribus imposita noscuntur, quo verba Dei cautela majore illibata custodiantur. [Col. 1468C] Dum enim Dominici mandati praevaricatores, conjugalis pudicitiae contemptores, conjugum parentelae violatores, praedicta severitate puniri jubentur, nonne peccatores ejusmodi circa mandatorum observantiam solliciti redduntur, tanto cautiores effecti, quanto praeceptorum asperitate conterriti? Quibus rebus dubium non est morem ecclesiasticum, sive concilia Patrum, non modo evangelicae sive apostolicae institutioni non opponi, verum quasi quodam venerabili obsequio famulari. Qua in re etiam perspicua probabilitate conjectari potest quae ad tantam data sunt hominum salutem, placita esse illi qui venit hominibus ministrare salutem.

His ita digestis, nunc ipsa opportuni commoditas loci videtur admonere diu dilatam, quam vestra [Col. 1468D] celsitudo postularat de quaestione sententiam, proximo loco prodere debere. Sicut saepe dictum est, praecepit Dominus ne dimittat vir uxorem, causa fornicationis: quam fornicationem beatus Augustinus in eo libro quem de sermone Domini in monte declarato composuit, dicit generalem esse, asseverans videlicet fornicationem esse omnem illam praevaricationem, quae animam male utentem corpore suo, alienam facit a Creatore suo. Non igitur solo concubitu intelligendum est fornicari, verum furto, sacrilegio, homicidio, idololatria, aliisque capitalibus peccatis privantibus hominem ab aeterna vita. Et juxta ejusdem doctoris explanationem, non licet virum recedere [Col. 1469A] tantummodo causa fornicationis uxoris suae, sed et etiam causa fornicationis suae, hoc est, vel quia ipsa fornicatur, vel ne ipse fornicetur. Cujuslibet enim utriusque modi causa recedens, fornicationis causa recedere docetur. Si ergo pudicus cum impudica uxore quovis genere fornicationis delusa, ea sanctitate cohabitare valeat, ut animae suae periculum pro ejus consortio non incurrat, nec se incursurum metuat, sperans etiam se illius offensionibus esse consulturum, hic salubre consilium sibi invenit, si ab ea facile discedere nolit, et offensam ejus dimittens, meliorem sibi viam ostendere ac docere velit. Ad quod pertinere intelligitur illud Apostoli consilium dicentis: Si quis frater infidelem habet uxorem, et haec consentit habitare cum illo, non dimittat illam (I Cor. [Col. 1469B] VII, 12). Quod non esse dictum gratia imponendae necessitatis, sed misericordia consulente amborum saluti, paucis interpositis aperuit, dicens: Unde scis, vir, si mulierem salvam facies? (Ibid., 16.) Qui vero ita se facilem cernit ad lapsum, proclivem ad periculum, ut a pravae mulieris pessima voluntate in partem aliam nequeat declinare, hic urgente periculo eam prudenti consilio dimittit, sine qua Deo placitam potest facere vitam suam, cum qua inter ejus sordes nullo pretio potest redimere animam suam, sicut Apostolus dicit: Voluntarie peccantibus jam non relinquitur hostia pro peccato (Hebr. X, 26). Ut si qua mulier tanto furti desiderio teneatur, sive maleficiorum, seu immunditiae corporalis, ut non modo a viro non corrigatur, [Col. 1469C] sed potius vir ab ea quadam violentia, grata seu molesta, ad ea vel ad eorum consensum cogatur, satius est talem relinquere, quam cum tali aequo judicio perire. Cujus sententiae bene consonat Eliberitanum concilium (cap. 70) dicens: »Si conscio marito uxor fuerit moechata, placuit, nec in fine dandam esse ei communionem. Si vero eam reliquerit, post decem annos accipiat communionem; si eam cum sciret adulteram aliquanto tempore in domo sua retinuit.« Hoc quippe canone datur intelligi quanto peccato sit involutus, quantoque judicio a Deo sit damnandus, qui peccato uxoris voluit consentire, quique etiam peccantem noluit excludere, maluit retinere. Quam sapienter sapiens Salomon [Col. 1469D] suam uxorem omnino exterminasset, quam per eam se a Deo exterminari permisisset, idola coluisset. Praestantius fuerat Deo aeternaliter adhaerere, quam talibus amplexibus mulieris ad horam dissolute inhaerere.

Quod si quispiam Ecclesiae pastor certissime sciret aliquos in suo regimine conjuges aliqua in hunc modum spurcitia coutentes, nonne rectissime eorum miseriam corripere, arguere, increpare, ad ultimum etiam, si res id exigeret, separare deberet? Cum ergo non sit dubium mundum conjugem ne immundus fiat immundum dimittere debere, nemo dubitavit justum virum incestae nequaquam reconciliandum esse, quando certum habetur capitale peccatum per ipsum sibi reconciliationem imminere. [Col. 1470A] Sicut enim expedit illi relinquere illum ut salvet animam suam, ita expedit isti non reconciliari ne perdat animam suam. Porro Veteri Testamento continetur: Qui concubuerit cum noverca sua, vel qui dormierit cum nuru sua, morte moriatur (Levit. XX, 11, 12). Quae praecepta non magis praedecessores Salvatoris venientes in mundum accipere, quam et successores accipere meruere. Refert enim magnus Augustinus praecepta agendae vitae quae data sunt antiquis, non impariter collata esse et nobis, in quos finis saeculorum venit. Non quod in Novo Testamento hujusmodi peccatores corporali sint morte puniendi, postquam morte unius universus orbis a morte est redemptus, et singularis hostia pro peccatis omnium est oblata: sed ad mortem ostenditur [Col. 1470B] eis esse hoc peccatum, quibus poenitentiae satisfactione non fuerit indultum. Ideo enim illo in tempore tali morte plectebantur, quia nullis adhuc hostiis a tali peccato redimebantur. Quia ergo hoc genere concubitus ejus operis auctores ad aeternam mortem creduntur pervenire, dum quae ore Dei ad Moysem facie ad faciem colloquentis minaciter prohibita sunt, non verentur temerare, dum immobilitatem mandatorum severitate tonitruorum, ignium, nubium, fulminum, terribiliter testatam, renuunt custodire, cubare filium cum ea cum qua pater cubuit, aut patrem offendere in eam quam filius habuit, horrendum nefas esse dicitur, et intra summa scelera esse deputatur.

Amplius: Qui adhaeret, inquit Apostolus, meretrici, [Col. 1470C] unum corpus efficitur (I Cor. VI, 16). Quia ergo filius, de quo praelocuti sumus, novercae admistione effectus est unum corpus, cujus filius illi est, illa filia facta est. Si ergo pater apposuerit amplius cubare cum ea, cubabit simul cum uxore et filia. Quod quantum nefas sit, me tacente omnibus innotescit. Quod tamen et ex antiquis sancti David gestis dilucide valet assignari. Quem cum Absalon regno privasset, idem consulto ingressus est ad patris concubinas, testante Scriptura: Tetenderunt Absalon tabernaculum in solario, ingressusque est ad concubinas patris sui coram universo Israel (II Reg. XVI, 21). Quo mortuo, et rege in domum regiam consensu communi restituto, exhorruit rex [Col. 1470D] ad eas denuo introire, non ignorans sibi illicitum esse post tantum facinus ulterius ad easdem secedere. Unde scriptum est: Cumque venisset rex in domum suam Jerusalem, tulit decem mulieres concubinas suas, quas dereliquerat ad custodiendam domum: et tradidit eas in custodiam, alimenta eis praebens, et non est ingressus ad eas, sed erant inclusae usque ad diem mortis suae, in viduitate permanentes (III Reg. XX, 3). Praeterea tam decretis quam conciliis legitur esse definitum quatenus usque ad septimum gradum cognationis nemini cubare liceat cum ea, cum qua cubuit aliquis cognationis suae, ut qui hoc violare praesumpserit, dignus aestimetur aut legibus corripi, aut perpetuo anathemate feriri. Quod et nos scutimus, universi acclamamus, neminem [Col. 1471A] dissentire novimus. Id si quis aliter fieri persuaderet aut cogeret, profecto insolubilia statuta solveret, praefatas auctoritates damnaret. Post quorum edictum, est etiam in eamdem pestem coercendam etiam sequenti tempore conjugibus indictum ut nunquam ad operam conjugalem redeat quicunque simile fecerit incestum. Nec id tantummodo indictum est incestis conjugibus, sed, ut dictum est, carnalem filium spiritualiter regenerantibus. Haec indictio, ut legitur in libro Poenitentiali, solo disciplinae vigore quibusdam est imposita, iis vero, de quibus praelocuti sumus, a fornicationis timore est apposita, ut tanto cautiores esse debeant, quanto eos et fornicationis timor repellit, et obedientiae severitas compescit.

[Col. 1471B] Si quis itaque contemptor, inobediens, praesumptor haec transgressus fuerit mandata Dei, ille rectissime intelligitur a Deo fornicari, id est animam suam alienare, pro unius quidem solius una sola praevaricatione merito damnandus, pro omnium vero contemptu maxime a Deo repellendus, ac modis omnibus exterminandus. Si ergo tanta praecepta a Christianis veneranter observata, pro servanda Christiana societate studiose imperata, per reconciliationem casti et incestae evacuantur, quis judicet talem tali sub tali peccato licere reconciliari, praesertim cum anima quae poenitere debuerat, ipsa concordia deterius incipiat periclitari, et post corporalem fornicationem, mente, quod pejus est, fornicari? Quae ratio, quod consilium sive permissum [Col. 1471C] adducit hominem ad eam reconciliationem, quae eum introducit ad mortiferam fornicationem? Quis suadeat quemquam eo pacto oportere cuipiam reconciliari, quo videt eum non posse a Deo non separari? Quis pontificum, quis sanum sapiens moneat eum ad eam concordiam redire, quam recte exigentibus culpis ab alio factam anathemate crudeli debuerat ferire? Hieronymus [(37) 1Kb] in epistola ad Amandum presbyterum sciscitantem utrum mulier, relicto viro adultero et Sodomita, et alio per vim accepto possit absque poenitentia communicare Ecclesiae, vivente adhuc eo quem prius reliquerat, data de quaestione sententia, ait: [(38) 1Kb] Rem novam loquor, imo non novam, sed veterem, quae Veteris Testamenti [Col. 1471D] auctoritate firmatur. Si reliquerit secundum virum, et reconciliari priori voluerit, non potest. Scriptum est in Deuteronomio: Si acceperit homo uxorem, et habuerit eam, et non invenerit gratiam in conspectu ejus propter aliquam foeditatem, scribet libellum repudii, et dabit ei, et dimittet eam de domo sua. Cumque egressa alterum maritum duxerit, et ille quoque oderit eam, dederitque ei libellum repudii, et dimiserit eam de domo sua, aut certe mortuus fuerit, non poterit prior maritus recipere eam uxorem, quoniam polluta et abominabilis facta est coram Domino (Deut. XXIV. 1). Si ergo non licet hujusmodi [Col. 1472A] adulteras patrato adulterio redire ad viri thorum, quo jure, qua lege licebit eam reconciliari, quae tam grande fecit incestum. Reconciliata incestum duplicabit, praeceptum violabit. Quod praeceptum est, non fieri non licet, quod permissum est, non fieri licet. Licet enim quemquam sine peccato et reconciliari, et non reconciliari si non offenditur in praeceptum Dei. Ubi vero occurrit praeceptum, cessabit permissum. Majus est enim praeceptum quam permissum. Praeceptum usquequaque sanctum est. Permissum vero aliquando peccato non caret. Praeceptum est uxorem a viro non discedere; quod si discesserit, manere innuptam (I Cor. VII, 10). Permissum est: Unusquisque habeat suam uxorem propter fornicationem: hoc autem secundum indulgentiam dico, non [Col. 1472B] secundum imperium (ibid. II, 6). Ubi indulgentia fuit, locus erat peccati. Quia ergo majus est praeceptum, minus permissum: ubi adest praeceptum, quiescat permissum.

De praeceptis Dei et apostolicis permissis magnus ac reverenter nominandus Augustiuus in libro De adulterinis conjugiis ita disputat [(39) 1Kb] : »Teneatur primitus ac maxime, ne committantur illicita. Ubi autem aliquid ita licitum est, ut aliud facere omnino non sit illicitum, fiat quod expedit, vel quod magis expedit. Illa igitur quae Dominus ita dicit ut Dominus, id est non monentis consilio, sed dominantis imperio facere non licet, et ideo nec expedit.« Et post pauca: [(40) 1Kb] »Haec constituta Domini sine ulla retractatione servanda sunt. Habet enim haec justitia, [Col. 1472C] quae coram illo est, sive approbent, sive improbent homines: et ideo dici non oportet propter offensiones hominum, aut ne impediantur homines ab ea salute quae in Christo est, non esse servanda.« Et item aliquibus interpositis [(41) 1Kb] : »Nihil expedit quod illicitum est, et nihil quod prohibet Dominus licitum est. Quae autem nullo Domini constringento praecepto, in potestate dimissa sunt, in his audiatur Apostolus in Spiritu sancto monens et consulens, ut vel meliora capiantur, vel ea quae non expediunt, caveantur. Ibi audiatur dicens: »Praeceptum Domini non habeo, consilium autem do (I Cor, VII, 25).« Haec modulum meum cognoscens non ex meo sensu, non ex propriae intelligentiae virtute approbo, [Col. 1472D] verum ex sacrarum doctrina ac magisterio Scripturarum conjicio, arbitrans nihil in Christiana religione temere fore definiendum; nihil, si fieri potest, sine divini examine eloquii terminandum, nonnihil tamen, quantum fieri potest, et ratio postulat, rationabilis disputationis a nobis adhibendum. Si vero quis aliter sapit, et quod sapit indeficienti animo efferre atque praeferre maluerit, non praejudicio sententiae electiori; tantummodo, si eam testimonium Scripturae adjuvat et Dominici auctoritas mandati non obumbrat. Hanc sancti viri censuram observantes. et, ut saepe dictum est, terrore disciplinae [Col. 1473A] sceleris immanitatem, cohibere disponentes, conjuges quibus fallente diabolo offensio tanta contigerat, decrevere non esse reconciliandos, callentes tutius esse, rationabili causa mutare permissum consulentis servi, quam irreverenter offendere in venerandum ac reverendum praeceptum omnipotentis Dei. Quorum tamen vinculum conjugale nullo pacto dirumpi licet, quod, dicente Apostolo, non nisi morte alterius solvi potest. Semper enim et ille dicetur vir uxoris, et illa uxor viri. Hoc tantummodo audiant, ut a debito absoluti debitum non exigant, non reddant, de caetero uterque contineat, castus in incesti vita, incestus in sua vita. Propter idem fornicationis genus jussi sunt conjuges simili modo una continere. ii videlicet qui una proprios de aqua [Col. 1473B] baptismatis filios accepere. Dictum est enim illos a Deo et contra Deum fornicari, qui, contempta obedientia, transgrediuntur mandata Dei. Mandatum Dei est: Ne cubaverit compater cum spirituali commatre. Unde in decretis Gregorii minoris scriptum reperitur [(42) 1Kb] : »Si quis spiritualem commatrem in conjugium duxerit, anathema sit.« Inde Ecclesiae obtinuit consuetudo ut qui cum tali cubare non abhorruerit, ut nefandi sceleris auctor a liminibus Ecclesiae arceri, et cunctorum assensu Christiana communione jubeatur privari. Si ergo pater et mater filii quem carnaliter genuerunt, spirituales profitendo pro eo exstiterunt genitores, mandato Dei, ex catholica consuetudine, ex decreto Patrum, non licet eos redire ad proprium torum. Si enim reconciliati fuerunt, inducentur in praedictae perniciem fornicationis.

[Col. 1474A] Ad exaggerandam probationum contra positionem, adjicitis etiam dominum gloriosae memoriae Lanfrancum archipraesulem, de divortio casti et incestae quod dicitis sensisse, quod sentitis celebrasse. Celebriter enim memoratur simile negotium inter matrem et filiam pro filiae marito invicem contendentes, coram eodem praesule nonnullis confidentibus episcopis exstitisse, matri quem sibi usurparat maritum filiae episcoporum judicio ablatum fuisse, filiae redditum fuisse. Et quidem, venerande Pater, idem venerandus antistes fecit quod debuit, sed non perfecit quod decuit. Quia enim questa erat filia de rapina matris, de fraude viri, dictante justitia, merito et raptrix rapina privanda erat, et quod suum erat, videlicet fraudulentus ei, quae fraudem [Col. 1474B] passa fuerat, restituendum erat. Quae dum jure debito reparavit, fecit quod debuit. Quia vero quantitatem patrati facinoris per poenitentiam non indicavit, nec qualitatem futurae cautelae per doctrinam insinuavit, non perfecit quod decuit. Decuerat enim eum propter excellentem peritiam, ne posteritati dubietatem relinqueret, ea terminasse, sed, querela terminata, maluit ea interminata relinquere, ne jura episcopi, cujus id intererat, videretur usurpare. Noverit gloriosa beatitudo vestra nos de hac sententia cum domno archiepiscopo nonnunquam sermonem habuisse, et pro amanda ejus humilitate, pro veneranda patientia, de eadem quia familiares ei assistebamus familiariter cum eo contulisse, et quod nobis objicitis quia sic eo tempore intelligebamus ei objecisse, quod vobis respondemus eum nobis respondisse.




ANNO DOMINI MCXXIV . . . .
ARNALDUS S. PETRI VIVI SENONENSIS ABBAS




[Col. 1473]
NOTITIA
(Gall. Christ. nov., tom. XII, pag. 138)

Arnaldus, al. Ernaldus, cujus electionem sic narrat Clarius testis oculatus: »Richerius archipraesul antequam moreretur VI Kal. Januarii 1096, mandavit fratribus monasterii S. Petri ut eo vivente eligerent et providerent sibi abbatem, quod et fecerunt, eligentes omnium minimum Arnaldum monachum, eique praesentaverunt. Cui ipse multis praesentibus quis esset intimavit, scilicet ex humili parentela et sanguine ortus quemque sic volebat vivere ut dignus esset regere commissos de quibus ipse unus volebat esse.« Hugonem comitem Trecensem et Constantiam ejus uxorem sibi demeruit anno 1103. Eodem circiter anno cum Daimberto archiepiscopo dissidium habuit [(1) 1Kb] qui praeter decessorum suorum morem monasterii ecclesias subjecit interdicto, qua de re non solum ad summum pontificem, sed et ad Hugonem Lugdunensem archiepiscopum querelas detulit, qui rem ad concilium Trecis secunda post octavas Pentecostes [Col. 1475] feria habendum rejecit. Anno enim 1103 Romam profectus est Arnaldus, ibique a Paschali II privilegium amplissimum est consecutus IV id. Nov., pontificatus V. Insequenti in concilio Trecensi privilegii Sancti Petri confirmationem a Patribus obtinuit, et Gausbertum decanum cellae Mauriacensis Casae Dei monachum praeceptis suis inobedientem et rebellem deponi fecit, et Petrum de S. Balderio e suis in ejus locum substituit. Haec autem malorum tessera fuit: nam inde redux abbas a Robertinis militibus instinctu Petri Armari qui iniquas cellae Mauriacensi consuetudines imponebat comprehensus retrususque in carcerem in castro pagi Lemovicini Ventaduro, demum a Petro Claramontensi episc. liberatus est. Adstitit an. 1108 electioni Willelmi abbatis S. Remigii. Eodem anno praeceptum obtinuit a Ludovico VI rege, ut prius concesserant Ludovici avus Henricus et Philippus pater. Anno 1109 Arnaldus decani Mauriacensis crudeli accepto facinore in Arveniam iterum concessit. Ibi in reum quaestionem moturus, acerbam patitur repulsam, facinorosis clam favente Arvernensi episcopo. Legatus apostolicus et Bituricensis archiepiscopus frustra invocati virum flectere nequiverunt, ut potius armis abbatem ejusque soc os obstinati Arverni strictisque ensibus insequerentur. Denique nullum aliud frenandis illis praeter regis auctoritatem succurrit remedium. Regia itaque potentia fretus rebelles in ordinem coegit anno 1110. Biennio post exorto bello Arnaldus munivit burgum S. Petri vallo et sepe aliisque propugnaculis ad defensionem opportunis. Annis insequentibus longam et importunam cum abbatibus Molismensi et Reomensi litem quantumvis senio morbis et aerumnis confectus habuit de monasterii sui praediis quibusdam quae illi praeter jus et aequum sibi vindicaverant. Villam tamen Pauliacum Widoni abbati Molismensi tradidit anno 1120. Eodem cum ad concilium Bellovacense pergeret, morbo oppressus Naudi resedit, Clariumque monachum nomine suo ad Cononem legatum transmisit. Dum ibi demoraretur, ab Alexandro Stephani comitis sacellano sacras excepit reliquias quas ab Arnulfo Balduini regis scriniario habuerat. Anno 1123 libros officiis divinis ac sacrae lectioni deputatos describi et in optimum statum ordinari praecepit. Tandem exactis in regimine annis XXVIII et mensibus quatuor, abbatiam dimisit an. 1124.




[Col. 1475]
ARNALDI ABBATIS EPISTOLAE.



I. [Col. 1475A] Ad Joscerannum Lingonensem episcopum.---De lite inter abbates S. Petri Vivi, Molismensem et S. Joannis Reomensis.
(Chron. S. Petri Vivi ap. Acherium, Spicileg. t. II, p. 482.)

Domino suo JOSCERANNO venerabili Lingonensium episcopo, frater ARNALDUS abbas monasterii Sancti Petri Vivi, sic crucem Domini portare ut ejus remigio valeat transfretare.

Manifestum est dignitati vestrae domnum archiepiscopum suas litteras in praeterita synodo vobis misisse, et de injuriis a domno abbate Molismensi, et Rainardo de Monte Barro monasterio nostro illatis, justitiam vestram acclamasse. Vos autem diem placiti dum Senonas veniretis distulistis, [Col. 1475B] ubi cum vobis praesentarer, tantum de Rainardo apud Retiacum diem posuistis. Quamvis autem debilitati corporis succumberem, tamen quasi in lectica me eo devehi feci, sed judice et responsore ibi non inventis pro male tractato me habui. Proinde ad vos denuo recurrimus ut nos justitia cassari non permittatis. Praeterea de Retiacensi ecclesia quam Rainardum adhuc de nobis tenere, nec amisisse sperabamus, vestram misericordiam et hujus sanctae synodi acclamamus, ut quid rectitudinis in ea monstrare poterimus in jus nobis dirigatis. Valete.



II. Ad Bernardum abbatem S. Joannis Reomensis.--- Ejusdem argumenti
(ibid.)
.

Domno BERNARDO amico suo, monasterii Sancti Joannis Reomensis venerabili abbati, frater ARNALDUS [Col. 1476A] monasterii Sancti Petri Vivi Abbas salutem in Domino.

Si bene et vos et vestra valeatis, inde gaudemus. Cum enim praecipuum sit Domini mandatum, ut invicem diligamus, tamen vos et vestros inter amicos et confratres praecipuos accepimus. Verumtamen cum in synodo Lingonensi noviter habita, cui absens fuistis, clamores renovaremus, quos in anteriori synodo habuimus inter caetera de Retiacensi ecclesia quam Rainardus de nobis tenebat, justitiam domini episcopi invocavimus, a quo vos eam occupasse accepimus. Ex consulto itaque ejus, et Cassidentium vos super hac re convenimus, et ut benigne et charitative nostra dimittatis, vos admonemus. Si enim, quod absit! post firmatam inter [Col. 1476B] nos et vos societatem ex industria occupastis nostra, hoc est, unde in nimiam admirationem vertimur. Et quia monachi vestri Trecis satis contumeliose nostris monachis dixerunt nos in synodo sine ratiocinatione mutua de persona vestra querimoniam fecisse, id penitus abnegamus, et ut veridicos nos comprobetis, exemplar litterarum quas Lingonas misimus et vobis mittimus. Valete et nobis super hoc convenienter litteris respondete.



III. Ad Ludovicum regem.---Rogat ut liceat sibi alio transferre leprosos.
(D. BOUQUET, Recueil, tom. XV, p. 339.)

LUDOVICO, magnifico Francorum regi, charissimo domino suo, ARNALDUS humilis abbas S. Petri Vivi cum omni grege sibi commisso, salutem et fideles orationes

[Col. 1477A] Precibus patris nostri Senonensis archiepiscopi [Daimberti] et clericorum ex vestra parte pulsati sumus, ut fratribus nostris leprosis manendi locum daremus, ubi tantum in primis respectu pietatis unum habitare permisimus. Sed noverit sublimitas vestra quia tanta multitudo eorum excrevit, ut nobis et burgensibus nostris omnino intolerabilis sit. Locus enim ille inter sata et vineas nostras medius [Col. 1478A] est: inde et ingressus et egressus eorum, frequentatio et deambulatio penitus importabilis est. Et idcirco archiepiscopus noster alium locum spatiosum eis dari fecit, et ex voluntate ipsorum, ut ibidem habitarent praecepit. Nunc igitur ne sit vobis molestum, domine, si victualia nostra ab eis aliquantulum elongare volumus, quia per sanctam veritatem morbo eorum cum eis periclitari timemus.




ANNO DOMINI MCXXIV.
PONTII ABBATIS S. RUFI




[Col. 1477]
EPISTOLA AD CALMOSIACENSEM ABBATEM Respondet propositis quaestionibus, de quotidiano jejunio, de silentio continuo, de vini abstinentia, deque laneis vestibus canonicorum coenobii Calmosiacensis.
(MARTENE Anecdot. t. I, col. 359, ex ms. Stamedii.)

[Col. 1477B] Dilectissimis fratribus Dei gratia Calmosiacensis ecclesiae abbati cunctoque conventui P. ecclesiae Sancti Rufi humilis minister atque totius congregationis coetus, via regia gradiendo ad dextram vel ad sinistram nullatenus declinare.

Perlectis dilectionis vestrae litteris, reverendi fratres, quasdam quaestiones de regula nostra a vobis proponi cognovimus, quibus quamvis prudentiae vestrae auctoritas certius respondere potuisset, quantam parvitati nostrae reverentiam [videtur addendum exhibeatis] nos consulendo percepimus. Hinc igitur contentioni scrupulosae vobis responderi cupientibus occurrit quod non est aliud, qui conantur jugum cervicibus vestris imponere, quod nos neque patres nostri portare potuimus, sed per gratiam [Col. 1477C] Dei credimus salvari, quemadmodum et illi. Quatuor igitur inductionum ratione propensius inspecta, videlicet jejunii quotidiani, continui silentii, abstinentiae a vino, vestimenti lanei, illorum objectioni aggrediemur obviare, si possimus, subnixi utriusque testamenti eloquio: qua tantum auctoritate scriptum illud dudum nobis notissimum regulam beati Augustini astruant vehementer miramur, cum in quibusdam vitae ipsius ejusque institutioni aliorumque patrum, qui hujus professionis auctores exstiterunt, plurimum videatur esse contrarium, in plerisque, et ita sit impeditum atque obscurum, ut vix aut nunquam intelligi valeat: in pluribus vero ita diversum ut ubique terrarum omnimodo inusitatum [Col. 1477D] fiat. Cum itaque quotidianum asserit observandum jejunium, sacris canonibus videtur obviare, qui in solemnitate Paschali et diebus Dominicis prohibent jejunare, quia et mensa B. Augustini, ut in [Col. 1478B] vita ipsius legitur, propter hospites vel quosque infirmiores carnes aliquando habebat. Satis videtur absurdum atque judaicum carnes [non] comedere et quotidie jejunare: quod si quis contentiose asserere voluerit, quod propter hospites et infirmiores tantum, et non propter se carnem habuerit, vitam ipsius legat, et patenter inveniet quod sanctus vir nunquam aliter docere potuit quam vivere. Quia vero aiunt continuum esse tenendum silentium, cognoscite quia omnia tempus habent. Tempus est tacendi, et tempus loquendi. Si igitur tempus est loquendi, et tempus tacendi, consequens est ut ostium circumstantiae juxta prophetam congruo tempore agatur. Est itaque tenendum silentium non continuum: sed ut ait beatus Augustinus in Regula: »Si [Col. 1478C] frater deliquerit, statim admonete.« Et alibi: »Magis quippe nocentes estis, si fratres vestros quos judicando corrigere potestis, tacendo perire permittitis.« Ab otiosis quippe fabulis continuum observandum esse silentium, et nos vehementer approbamus. Quod vero abstinentiam a vino exceptis Sabbatis et Dominicis inducunt, vitae atque institutioni beati Augustini omni modo resistunt, cum in vita ipsius legatur quod mensa ejus semper vinum habebat, ore et Salomonis didicimus quod vinum moderate potatum sanitas sit animae et corporis. In Regula quoque B. Augustini praecipitur: »Carnem vestram domate jejuniis, et abstinentia escae et potus, quantum valetudo permittit.« Notate verba. Non aquae [Col. 1478D] potus, sed vini abstinentia congruens haberi praecipitur, licet panis desiderium et aquae concupiscentia simili modo prohibeantur. In Vita etiam ipsius legitur quia cum ipso semper clerici una etiam domo [Col. 1479A] ac mensa sumptibusque communibus alebantur et vestiebantur; quibus etiam instituerat ne quis juraret, ne ad mensam quidem: quod si prolapsus fuisset unam . . . . perdebat portionem. Numerus enim erat clericis secum commorantibus et convivantibus poculorum praefixus. Hi autem quod de laneis vestibus asserunt, dicentes proprium esse fullonum officium non lineas, sed laneas vestes abluere, videtur esse ridiculum, cum ubique et praecipue in partibus nostris tam lineas quam laneas fullones vestes abluant. Cum vero beatus Augustinus in Regula ablui jubebat indumenta secundum arbitrium praepositi, sive a fullonibus ne interioris animae sordes contrahat mundae vestis nimius appetitus, liquido claret non esse lineam sed laneam. Quis enim appetitus [Col. 1479B] in ablutione vestis laneae requiritur, qui quo amplius lavatur eo magis foedari videtur, et nunquam a sua specie, nisi deteriorando mutatur? Nullus igitur appetitus in ablutione frequenti laneae vestis, ut candidior appareat, monstratur. Nos autem qui licet indigni apostolica vita vivere optamus, lineis uti vestibus evidentioribus testimoniis probare possumus Jacobus enim frater Domini lineis semper usus est vestibus. In Veteri quoque Testamento pluribus modis habitus noster est figuratus. Duabus quippe tunicis lineis, exteriori videlicet et interiori, Aaron sacerdos, Domino praecipiente, induitur. A femoralibus quoque usque ad thiaram lineo candore refulget. Non hoc autem dicimus, [Col. 1480A] quod jejunium, silentium, asperitatem vestium devitemus, quod pro modulo nostrae infirmitatis secundum instituta regulae nostrae et sanctorum Patrum observamus, appetimus, approbamus, vosque observanda et appetenda monemus: sed unusquisque proprium habet donum ex Deo. Si enim fratres illi ad altiora montis cacumina conscendere disponunt, nequaquam dissuademus, tantum ut qui stat videat ne cadat: nobis autem parvula Segor sufficiat, tantum ut salvemur in ea. Jam vero quid absurdius, quidve enormius dici valeat, quam illa diurni nocturnique officii discretio, qua nec Romanum, nec monachicum, nec ecclesiasticum sequitur usum? Si quidem juxta Apostolum rationabile debet esse obsequium nostrum. Idcirco nisi prolixitas nimia [Col. 1480B] epistolarem excederet modum, dicendum erat qua ratione in ecclesiastico officio die Dominico XIX psalmi, IX lectiones IX que responsoria, cur in hebdomada Paschae et Pentecoste tres psalmi tresque lectiones dicantur. Vos igitur, fratres, in ea vocatione in qua vocati estis, Domino cooperante, unanimiter persistentes, et praecedentium patrum vestigiis irretractabiliter inhaerentes, nequaquam moveamini a vestro sensu, neque per sermonem, neque per epistolam, neque fluctuemini omni vento doctrinae: sed quae audistis et vidistis et didicistis firmiter retinete, et Deus pacis et dilectionis maneat semper cum omnibus vobis. Amen.




ANNO DOMINI MCXXXVII.
JOANNIS CONSTANTIENSIS




[Col. 1479]
EPISTOLA Ad Gaufridum abbatem Richardum priorem et monachos Savigniensis monasterii SIVE IN LIBRUM DE COMPUTO ECCLESIASTICO PRAEFATIO
(MARTÈNE, Anecdot. t. I, col. 362, ex ms. Savigniensi)

[Col. 1479C] Reverendissimo domino et Dei servo abbati Savigniensi GAUFRIDO, nec non et ejusdem coenobii venerando priori RICHARDO, universoque conventui, JOANNES Constantiensis sic de virtute in virtutem proficere, ut Deum deorum mereantur in Sion videre.

Gratias et laudes divinae misericordiae refero, quoniam olivae fructiferae domus Domini, nec non et [Col. 1480C] altitudo cedrorum Libani, quinimo et montis Sion cupressi, me servum pigrum, arborem pene inutilem et ulmi similitudine infructuosam, saltem ad Domini vineam sustinendam invitare et supponere gratia sua dignantur. Petitis etenim, domini mei, ut de mari magno et spatioso compotorum ea quae necessariora sunt sustentationi regiminique sanctae Dei Ecclesiae compendiose decerpta vobis in unum conscribam, [Col. 1481A] et scribendo planiore vulgatiorique sermone, sicut introducendis pueris fieri solet, etiam nomina rerum et verba interpretando, vel etymologias enucleando, cunctis patefaciam. Quamvis itaque multorum dentes et cachinnos, qui in multis aliter quam ego sentiunt, in me scienter commoveam, libenter tamen de Domini pietate confisus vestrisque meritis et orationibus adjutus, onus et opus expetitum subeo, et prout Deus dederit complebo. Si igitur aliquantisper longius quam putatis illud complere distulero, quaeso suppliciter ne taedeat dominos meos; graviter namque mediae hiemis algore et intemperie impedior et ecclesiastico servitio. Vos autem, domini mei beati et vere philosophi, quorum vera philosophia in humanis atque [Col. 1481B] divinis jam longe lateque diffunditur, si quid inutile in hoc opusculo videritis, illud corrigite, vel corrigendum mihi notificate; novi enim sanctum venerandumque collegium vestrum, multos honestos et eruditos viros habere: qui si placuisset vobis, hoc [Col. 1482A] opusculum potuissent sufficientius explere, et ubi fuerit opus iidem poterunt emendare. Volo autem vos praemonere, ut praenoscatis de veterum regulis et tabulis et laterculis in hoc opere me multa postponere, quia quandoque fallunt, et veritatis tramitem nequeunt conservare; et quoniam de his quae juvant ecclesiasticum compotum tractabitur, titulus hujus operis erit: Compotus ecclesiasticus. Intentio vero tractare de eodem compoto secundum solis et lunae cursus, et ea quae ex his colliguntur. Utilitas quippe est, ut hoc compoto lector edoctus, sanctam paschalem solemnitatum solemnitatem, reliquasque praecipuas anni festivitates, et natalitios dies sanctorum ecclesiastica sanctione constitutos, propriis temporibus et diebus denuntiare sciat et observare; [Col. 1482B] cursum quoque temporum et statum computare, sed et haereticos, et quoslibet deviantes, ad viam Catholicae veritatis auctoritate et ratione constringere. Orantem pro nobis charitatem vestram misericors Dominus exaudire dignetur.




ANNO DOMINI MCXXIV.
MARBODUS REDONENSIS EPISCOPUS




[Col. 1481]
[OPERA OMNIA MARBODI REDONENSIS.]

(Vide Patrologiae tom. CLXXI, post Hildeberti Cenomanensis Opera )




ANNO DOMINI MCXXIV.
RADULFUS CANTUARIENSIS ARCHIEPISCOPUS




[Col. 1481]
EPISTOLA AD CALIXTUM II

(Vide supra, hujus tomi col. 1341 )




Volume back matter





[Col. 1483]
ORDO RERUM QUAE IN HOC TOMO CONTINENTUR.



PASCHALIS II, PONTIFEX ROMANUS.
    Notitia ex Bullario. 9
    Notitia ex Conciliis. 9
    Vita Paschalis II papae auctore Petro Pisano. 13
    Laus metrica Paschalis II papae auctore Milone cardinali. 27
    Notitia diplomatica. 27

EPISTOLAE ET PRIVILEGIA.
    I.---Ad Hugonem abbatem Cluniacensem.---Urbani obitum et suam ipsius electionem significat. 31
    II.---Rescriptum ad Pibonem episcopum Tullensem.--- Monachis Calmosiacensibus asserit altare parochialis ecclesiae a Pibone donatum. 31
    III.---Ad Bertrandum Narbonensem archiepiscopum. ---Primatum ei super Aquensem metropolim, et quidquid dignitatis vel honoris Narbonensis Ecclesia habuerit ipsi inconcussum confirmat. 31
    IV.---Ad Hildefonsum Hispaniarum regem.---Didacum (Pelaiz) ab ecclesia S. Jacobi Compostellana canonice remotum esse. 33
    V.---Ad Clerum et populum Compostellanae Ecclesiae, de eodem. 34
    VI.---Godino Oritano interdicit sub excommunicationis poena ne Brandusini episcopatus bona sibi vindicet. 34
    VII.---Ad Gehbardum episcopum Constantiensem. 34
    VIII.---Bulla ad Ivonem episcopum Carnotensem. Ne quis obeunte eo vel ejus successore quolibet domum episcopalem exspoliare praesumat. 35
    IX.---Ivoni Carnotensi et Rannulfo Santonensi episcopis praecipit ne concilii Claromontensis de monasteriorum altariis decretum negligant. 36
    X.---Paschalis privilegium monasterii Vindocinensis de professione ab abbate non facienda confirmat. 36
    XI.---Conventui ecclesiae S. Jacobi Compostellanae nuntiat Didacum, eorum ecclesiae canonicum et vicedominum a sese ordinatum subdiaconum esse. 36
    XII.---Monasterio Reinhardsbornensi ecclesiam Tittebornensem asserit. 37
    XIII.---Ad Hermannum Augustensem episcopum. 37
    XIV.---Monasterii Dervensis seu S. Bercharii protectionem suscipit, possessionesque ac privilegia confirmat. Statuit insuper ut nullus saecularium aut ecclesiasticorum abbatem, ejusve successores ad saecularem curiam trahat, neque episcopus ullus ad synodum, »nisi ob causam fidei, ire, nec denique monasterii sui solemnitates relinquere, et urbanis interesse cogat.« 37
    XV.---Paschalis papae epistola ad Philippum episcopum Catalaunensem. 37
    XVI.---Bulla Paschalis II, de unione Ecclesiae Arausicanae ad Tricatisnam. 38
    XVII.---Bulla ejusdem papae pro unione praedicta. 38
    XVIII.---Ad Norigaudum Augustodunensem episcopum. ---Confirmat ejus electionem et omnes ejus ecclesiae possessiones, et alia quaedam decernit. 39
    XIX.---Privilegium pro Ecclesia Matisconensi. 40
    XX.---Epistola ad archiepiscopum Ausciensem. 42
    XXI.---Ad exercitum in Palaestina militantem.---Gratulatur ei de victoria obtenta, et simul ad progrediendum hortatur. 42
    XXII.---Epistola ad archiepiscopos et episcopos Galliae. Eos infames haberi decernit, qui voto astricti Hierosolymitanae profectioni se subduxerant, vel qui ab obsidione Antiochena inglorii recesserant; eis vero qui, peracta victoria, revertuntur, sua restitui jubet. 43
    XXIII.---Ad consules Pisanos.---Illis laudes impertit quod »anno praeterito« Hierosolymae expugnandae operam navarint. Promittit, Daibertum, eorum archiepiscopum, »nunc civitatis Jerusalem patriarcham,« contra Arnulfum, ejusdem sedis invasorem, a sese defensum et »nobili strenuoque viro Gotefrido, aliisque principibus Christianis adhuc in Syria et transmarinis partibus commorantibus« commendatum iri. Legatos suos »primo Januam, deinde in Sardiniam profecturos« commendat. 44
    [Col. 1484] XXIV.---Godofredo, episcopo Magalonensi, mandat ut Didacum electum Ecclesiae Compostellanae episcopum consecret. 44
    XXV.---De destructione ecclesiae Compostellanae.--- Vetat ne clerici Compostellani occasione Hierosolymitani itineris provinciam suam deserant. 45
    XXVI.---Ad Adefonsum Hispaniarum regem.---Ejus angustias dolet. 45
    XXVII.---Fines episcopatus Mazariensis in Sicilia petente Stephano episcopo confirmat. 45
    XXVIII.---Ad Albericum abbatem novi monasterii Cabilonensis. ---De privilegio ibi concesso. 47
    XXIX.---Ecclesiae Trojanae protectionem suscipit ac bona et privilegia confirmat, petente Huberto episcopo. 47
    XXX.---Privilegium quo monasterium Silviniacense tanquam Cluniacensis coenobii membrum sub apostolicae sedis protectione suscipit, eo modo quo Urbanus papa secundus. 50
    XXXI.---Privilegium quo monasterii Cluniacensis bona omnia et jura confirmantur. 51
    XXXII.---Paschalis epistola ad Galliarum episcopos.--- Coenobium Cluniacense commendat. 53
    XXXIII.---Majoris Monasterii protectionem suscipit, possessionesque ac privilegia confirmat, imposito monachis aurei denarii censu annuo. 54
    XXXIV.---Paschalis papae epistola ad Hugonem abbatem Cluniacensem.---Privilegium Cluniacense. 56
    XXXV.---Bulla Paschalis II pro unione Ecclesiae Arausicanae ad Tricastinam. 58
    XXXVI.---Privilegium pro monasterio S. Salvatoris Papiensis. 59
    XXXVII.---Geraldo archiepiscopo Bracarensi »pallium et privilegium concedit.« 60
    XXXVIII.---Rescriptum Paschalis papae ad Argentinensem Ecclesiam. 60
    XXXIX.---Paschalis epistola ad Bernardum, archiepiscopum Toletanum.---Primatum Toletanae Ecclesiae confirmat. 60
    XL.---Privilegium papae pro monasterio Sancti Savini Placentini. 62
    XLI.---Epistola ad Gothofredum episcopum Magalonensem. ---Non pervenisse suas de consecrando electo Compostellano litteras, »in autumno praeterito« missas, miratur. Mandat ut consecrationem perficiat. 63
    XLII.---Ad clericos S. Jacobi Compostellanos.---De consecrando Didaco quae jam litteris mandaverat repetit. 63
    XLIII.---Ad Al[defonsum] regem.---Nuntiat quid de consecrando Didaco jam mandaverit. 64
    XLIV.---Ad clericos et laicos Al[defonsi] regnum habitantes. ---Ne occasione Hierosolymitani itineris occidentalis depopuletur Ecclesia. 64
    XLV.---Privilegium pro monasterio Casinensi. 65
    XLVI.---Ad Velletranos.---Abrogat quae a Guiberto contra fas instituta apud eos erant. Eorum limites definit. 66
    XLVII.---Confirmatio dotationis monasterii S. Benedicti Alperspacensis. 67
    XLVIII.---Paschalis epistola ad Lambertum episcopum Atrebatensem.---Confirmat Atrebatensem episcopatum: inter quem et Cameracensem limites constituit. 69
    XLIX.---Ad Henricum regem Anglorum.---Contra investituras ecclesiasticas. 70
    L.---Privilegium pro ecclesia Calmosiacensi. 72
    LI.---Privilegium pro ecclesia S. Vincentii Bergomatis. 73
    LII.---Ad Guillelmum Melphiensem episcopum.--- Abrogat Lavellanum episcopatum; Melphiensis possessionis et jura confirmat. 73
    LIII.---Ad Constantinum Ravellensis Ecclesiae episcopum. ---Privilegia et possessiones Ecclesiae Ravellensis confirmat. 74
    LIII bis.---Ad Madelmum abbatem Sanctae Sophiae.--- [Col. 1485] Privilegium coenobii Sanctae Sophiae. 75
    LIV.---Privilegium pro monasterio Casinensi. 77
    LV.---Ad Lanuinum Turris priorem scribit ex Richardo episcopo Albanensi se cognovisse »pacem et concordiam eremi reformatam et eum in locum Brunonis successisse.« Hortatur ut Brunonis virtutes aemuletur. 78
    LVI.---Ecclesiae S. Jacobi Compostellanae privilegia ac possessiones confirmat. 78
    LVII.---Ad Didacum Compostellanum episcopum.--- De reformandis moribus istius Ecclesiae deformibus, qui per bella in eam irrepserant. 79
    LVIII.---Ad Bernardum Toletanum, Giraldum Bracarensem, etc.---Illos jubet ad synodum venire Romae habendam. 80
    LIX.---Ad Anselmum Cantuariensem archiepiscopum. ---Det operam Anglicanae Ecclesiae restaurandae et Anglorum regem cum Northmanniae comite conciliet. 80
    LX.---P[etro] episcopo Pictaviensi praecipit ut monasterio Cluniacensi satisfaciat de abbate S. Cypriani consecrato; eidemque monasterio satisfieri ab abbate Malleacensi jubet. 81
    LXI.---Ad episcopos Scotiae, suffraganeos Eborum Ecclesiae pro archiepiscopo Eborum. 81
    LXII.---Gerardo archiepiscopo Eboracensi pallium tribuit. 82
    LXIII.---Privilegium pro monasterio Jesu Nazareni. 82
    LXIV.---Privilegium pro monasterio S. Ambrosii Mediolanensis. 82
    LXV.---Monasterii S. Petri Coeli Aurei Papiensis privilegia confirmat. 84
    LXVI.---Monasterii Montis Majoris privilegia, apud Arelatem petente Guillelmo abbate confirmat. In illo diplomate recensentur ea quae concessione pontificum, liberalitate principum vel oblatione fidelium collata fuerant, in his castrum Biduini cum suis appendicibus; monasterium S. Martini de Alamonte, et in comitatu Regensi castrum Crisellum et monasterium Stabloni. 84
    LXVII.---Ecclesiae Foesulanae bona, rogante Joanne episcopo, confirmat. 84
    LXVIII.---Commutationem inter Geruntonem abbatem S. Benigni Divionensis et Gilbertum abbatem Cadomensem factam, possessionesque monasterii Divionensis confirmat. 86
    LXIX.---Ad Giraldum archiepiscopum Bracarensem, Didacum Compostellanum et Adefonsum Tudensem, episcopos. ---Pelagii matrimonium non esse dirimendum. 87
    LXX.---Monasterii S. Dionysii privilegia confirmat. 88
    LXXI.---Monasterium S. Mariae Rosenfeldense tuendum suscipit privilegiisque ornat, imposito monachis byzantii unius censu annuo. 88
    LXXII.---Ad abbatem et monachos monasterii Beccensis. ---Monasterio Beccensi asserit ecclesias a Willelmo, Rothomagensi archiepiscopo, et Ivone Carnotensi et Gofrido Pariensi episcopis »in salarium collatas.« 90
    LXXIII.---Ad Anselmum Cantuariensem archiepiscopum. ---Ut se constanter gerat in tuenda Ecclesiae Anglicanae libertate. 90
    LXXIV.---Ad eumdem.---Respondet ad multa de quibus eum Anselmus consuluerat. 91
    LXXV.---Ad Henricum Anglorum regem.---Contra investituras ecclesiasticas. 94
    LXXVI.---Ad Osbernum episcopum.---Ne monachi prohibeantur habere in monasterio suo coemeterium ad sepeliendos suos. 95
    LXXVII.---Ad Robertum episcopum Coventranum.--- Statuit ut Robertus episcopus ejusque successores Coventriae, non Licidfeldiae nec Cestriae, sedem habeant, et possessionis Ecclesiae Coventriensis confirmat. 95
    LXXVIII.---Ad Crescentium archiepiscopum Salonitanum. ---Jura ejus metropolitana confirmat, ac pallium ei concedit. 96
    LXXIX.---Jura et privilegia abbatiae SS. Philippi et Jacobi et Walburgis in Silva Hagenonensi, a Friderico duce Alsatiae et Sueviae, atque a Petro comite Lucelburgensi fundatae, confirmat. 97
    LXXX.---Bulla de Fundatione monasterii Cheminonensis. 99
    LXXXI.---Ad Ivonem episcopum et canonicos Carnotenses. ---Vetat ne pro ecclesiasticis beneficiis munus accipiatur, nec ecclesiastica negotia ad saeculares deferantur, etc. Tum firmat excommunicationem ab Ivone dictatam, de domibus Ecclesiae contiguis. 100
    LXXXII.---Privilegium pro monasterio Vichpacensi. 101
    LXXXIII.---Ad Altardum abbatem Vizeliacensem--- Privilegium Vizeliacense. 102
    LXXXIV.---Bulla pro abbatia Sancti Joannis in Valleia. 104
    [Col. 1486] LXXXIV bis.---Monasterii Sancti Martini in Monte Pannoniae privilegia confirmat. 105
    LXXXV.---Ad Anselmum Cantuariensem.---Investituras regibus aliisque laicis magistratibus non esse concedendas. 105
    LXXXVI.---Ad Anselmum Cantuariensem archiepiscopum. ---De investituris ecclesiasticis; de clericorum filiis; de Gualensis episcopi causa. 106
    LXXXVII.---Ad Gerardum archiepiscopum Eboracensem. ---Monetur ut professionem Anselmo Cantuariensi juxta morem praedecessorum suorum faciat. 107
    LXXXVIII.---Ad Robertum Flandrensium comitem.--- Ut Leodienses schismaticos Henrico imperatori adhaerentes ab Ecclesia expellat. 108
    LXXXIX.---Petro archiepiscopo Aquensi pallii usum concedit. 108
    XC.---Confirmat donationes factas abbatiae S. Auberti canonicorum regularium ordinis S. Augustini Cameraci. 107
    XCI.---Ecclesiae S. Auberti Cameracensis possessiones et privilegia confirmat. 108
    XCII.---Privilegia et exemptionem abbatiae S. Petri in monte Blandinio, ordinis S. Benedicti, juxta Gaudavum, confirmat. 111
    XCIII.---Ecclesiae Compostellanae possessiones confirmat. 111
    XCIV.---G[undisalvo] Minduniensi episcopo praecipit ut aut archipresbyteratus (duos) injuste retentos D[idaco] episcopo Compostellano restituat aut apud Bernardum, archiepiscopum Toletanum, apostolicae sedis legatum, causam dicat. 113
    XCV.---Ad D[idacum] episcopum Compostellanum. 114
    XCVI.---Ad abbatem Sanctae Mariae apud Bantium.--- Privilegium hujus coenobii. 114
    XCVII.---Ad preces Manegaldi praepositi monasterium Marbacense in protectionem sedis apostolicae recipit. 116
    XCVIII.---Ad D[idacum] episcopum Compostellanum. 117
    XCIX.---Bulla pro Ferrariis. 118
    C.---Ad Anselmum Cantuariensem archiepiscopum.--- Primatum ipsi confirmat. 119
    CI.---Ad Henricum regem Angliae.---Pro Anselmo Cantuariensi archiepiscopo investituras ecclesiasticas jure contra regem propugnante. 119
    CI bis.---Monasterii Casalis Benedicti privilegia confirmat. 120
    CII.---G[ebhardum] Hirsaugiensem et caeteros catholicos abbates et monachos per Sueviam hortatur ut mala aequo animo ferant et G[ebhardum] Constantiensem colant. Arnoldum, Ecclesiae Constantiensis invasorem, excommunicatum nuntiat. 121
    CIII.---Ad Guelphonem ducem Bavariae, Bertholdum ducem Sueviae; etc.---Illos ad catholicam Ecclesiam revocat. 121
    CIV.---Ad Gallos.---Solvit interdictum cui Eduensis episcopus Vizeliacensem Ecclesiam subjecerat. 122
    CV.---Clero et populo Papiensi significat se monasterii S. Petri Coeli Aurei privilegia laedi a Willelmo episcopo non esse passurum. 123
    CVI.---Ad Petrum regem Aragonum. 123
    CVII.---Ad Bertrannum comitem Tolosanum.---Increpatoria quod burgum S. Aegidii invaserit, et oblationes altaris tanquam populares merces exposuerit. 123
    CVIII.---Ad Rangerium episcopum et canonicos Ecclesiae Lucensis. 124
    CIX.---Ad Lanuinum eremi S. Mariae de Turri magistrum. 124
    CX.---Ecclesiae S. Crucis et B. Eulaliae Barcinonensis tutelam suscipit possessionesque et privilegia confirmat. 125
    CXI.---Monasterii Pegaviensis tutelam suscipit privilegiaque confirmat, imposito monachis aurei unius censu annuo. 126
    CXII.---Privilegium pro monasterio Jesu Nazareni. 126
    CXIII.---Lamberto episcopo Atrebatensi mandat ut ante diem apostolorum Petri et Pauli (29 Jun.) una cum Joanne episcopo Tarvanensi judicet inter Landfridum S. Wilmari abbatem et Heribertum, a comite Boloniensi eadem abbatia privatum. 127
    CXIV.---Ad oppidanos. S. Geminiani.---Ne illorum oppidum, illiusque ager, a Volaterrensis Ecclesiae possessione unquam alienetur 127
    CXV.---G[arsiam] episcopum Burgensem ire Astoricam jubet, ubi eo praesente »quinque personae ex vetustioribus Mindunensis Ecclesiae« jurent se archipresbyteratus duos, quos Ecclesia Compostellana sibi vindicet, »XL annorum spatio inconcusse possedisse.« 128
    [Col. 1487] CXVI.---Ad archiepiscopos et episcopos provinciarum, Remensis, Senonensis ac Turonensis.---Ut Philippum regem et ejus pellicem a vinculo excommunicationis absolvant. 128
    CXVII.---Monasterii S. Mariae Bornhemensis protectionem suscipit, bonaque ac privilegia confirmat, petente Manasse episcopo Cameracensi. 129
    CXVIII.---Monasterii Gottwicensis privilegia confirmat. 129
    CXVIII bis.---Monasterii S. Blasii Admontensis possessiones confirmat. 129
    CXIX.---Ecclesiae S. Frigdiani possessiones juraque confirmat. 131
    CXX.---Privilegium pro monasterio S. Orientii Auscitani. 132
    CXXI.---Didaco episcopo Compostellano pallii usum tribuit. 132
    CXXII.---Ad principes, milites ac caeteros laicos per Hispaniam et Galliciam.---De illicita copulatione. 134
    CXXIII.---Privilegium pro monasterio Usenhovensi. 134
    CXXIV.---Privilegia atque possessiones ecclesiae collegiatae S. Amati Duaci confirmat. 136
    CXXV.---Ad Lanuinum, eremi S. Mariae de Turri magistrum. 137
    CXXVI.---Ascero archiepiscopo Lundensi, Lucciae primati pallium mittit. 138
    CXXVII.---Manassi, archiepiscopo Remensi scribit de abbate S. Medardi per militem inimicum Simoniae accusato. 138
    CXXVIII.---Ad Stephanum abbatem et monachos S. Aegidii.---Denuntiat se excommunicaturum Bertrannum comitem Tolosanum et quosdam ejus milites, nisi ab injuriis monasterio illatis desistant. 139
    CXXIX.---Ad monachos et caeteros fideles S. Aegidii. ---Ne quis de altaris oblatione quidquam, invito abbate, distrahere vel fraudare praesumat. 139
    CXXX.---Gislae, abbatissae Romaricensi, suadet a canonicis Calmosiacensibus pro parochialis ecclesiae S. Mariae parte concambium accipiat. 139
    CXXXI.---Gislae abbatissae Romaricensi praecipit ut ab injuriis in monachos Calmosiacenses desistat. 140
    CXXXII.---Eustachium comitem monet ut Lambertum episcopum Arelatensem manere in possessione altarium quorumdam sinat. 140
    CXXXIII.---Ad Manassem archiepiscopum Remensem. ---De ecclesiis decem Lamberto restituendis. 141
    CXXXIV.---Ad Lambertum episcopum Atrebatensem. ---De clericis quibusdam excommunicatione solutis. 141
    CXXXV.---Ad B[ernardum archiepiscopum Toletanum], D[idacum] Compostellanum, D. (?) Minduniensem, P[etrum] Lucensem, episcopos.---De abbate Ciniensi. 142
    CXXXVI.---Ecclesiae Affligemensis immunitatem corroborat. 142
    CXXXVII.---Ad Stephanum Besuensem abbatem.--- Besuensis coenobii possessiones et jura confirmat. 142
    CXXXVIII.---Henricum regem de »Saxonia Romanae Ecclesiae communi reconcilianda« hortatur. 144
    CXXXIX.---Monasterii Casinensis possessiones et privilegia confirmat. 144
    CXL.---Monasterii S. Petri Coeli Aurei Papiensis privilegia confirmat. 148
    CXLI.---Monasterii S. Benedicti Padilironensis possessiones et privilegia confirmat, imposito monachis duarum auri unciarum tributo annuo. 148
    CXLII.---Ad Guidonem Papiensem episcopum.---Privilegia, possessiones et jura Papiensis episcopatus confirmat. 151
    CXLIII.---Ad Martinum priorem Camaldulensem.--- Monasteria subjecta cremo Camaldulensi in protectionem suscipit. 152
    CXLIV.---Ad Anselmum Cantuariensem archiepiscopum. ---Excommunicatio esse in Lateranensi concilio investiturarum in Anglia fautores. 154
    CXLV.---Roberto, comiti de Mellento, iram Dei minatur si pergat Anglorum regi persuadere ut »in causa investiturarum Romanae Ecclesiae repugnet.« 154
    CXLVI.---Gerardum archiepiscopum Eboracensem reprehendit quod neque Anselmum »adjuvare juraverit neque iniquitati regiae obviaverit.« 155
    CXLVII.---Monasterii Altorfensis possessiones et privilegia confirmat, imposito monachis bizantii unius censu annuo. 155
    CXLVIII.---Pontii episcopi Aniciensis privilegia confirmat. 155
    CXLIX.---Ad Parisiensis Ecclesiae clericos.---Galonem [Col. 1488] Parisiensem episcopum effectum. a se discedentem, ipsis commendat, mittitque cum amplissima potestate. Vetat ne majores praebendarii a minoribus hominia suscipiant. Sancti Eligii coenobium, monialium dissolutione infame, Galonis arbitrio permittit. 157
    CL.---Ad Daimbertum archiepiscopum Senonemsem. ---Consecratum a se Parisiensem episcopum commendat. 158
    CLI.---Erectio collegiatae ecclesiae S. Mariae Brugensis confirmatur. 158
    CLII.---Confirmatio bonorum ad ecclesiam Ferrariensem spectantium, cui assignantur limites, et undecim minores massae de patrimonio Romanae Ecclesiae donantur. 159
    CLIII.---Ad Bernardum Toletanum archiepiscopum et Didacum Compostellanum episcopum. 161
    CLIV.---Privilegium pro monasterio Trenorciensi. 161
    CLV.---Privilegium pro Parthenone Fontis Ebraldi. 164
    CLVI.---Monasterii S. Michaelis (dioec. Virdunensis) protectionem suscipit possessionesque confirmat. 165
    CLVII.---Confirmat antiquam Sedis Ovetensis exemptionem. 168
    CLVIII.---Ad Belvacensem episcopum de quadam terra Sancti Bertini, Hubertinsin dicta. 169
    CLIX.---Ad Didacum episcopum Compostellanum.--- De mitris habendis. 170
    CLX. Ad G[undisalvum] episcopum Minduniensem.--- Significat se cognovisse archipresbyteratus Bisancos, Trasancos, Salagia, juris esse Ecclesiae Compostellanae. Quos ne amplius vindicet praecipit. 170
    CLXI.---Monasterii Tutelensis bona et privilegia confirmat. 171
    CLXII.---Monasterium S. Georgii in Silva-Nigra in specialem sedis apostolicae tutelam suscipit. 172
    CLXIII.---Ad Hugonem abbatem Cluniacensem. 173
    CLXIV.---Ad Rothardum Moguntinum Archiepiscopum. ---De episcopis qui investiuntur a regibus; item de iis qui schismatis tempore consecrati sunt. 174
    CLXV.---Ecclesiae S. Walburgis Furnensis possessiones quasdam, rogatu Gertrudis, Flandriae comitissae confirmat. 175
    CLXVI.---Privilegium pro episcopatu Pistoriensi. 175
    CLXVII.---Ad Eustachium abbatem S. Nicolai.---Privilegium illius abbatiae. 178
    CLXVIII.---Ad Gallicanum clerum universum.---Wernerii invasionem in apostolicam sedem narrat. 179
    CLXIX.---Rescriptum Paschalis ad epistolam Ottonis Bambergensis episcopi qua significabat se ab imperatore accepisse episcopatum, sed in eo permanere nolle nisi a pontifice investiretur et consecraretur. 180
    CLXX.---Causam Odonis abbatis Sancti Quintini episcopis Carnotensi et Parisiensi committit. 180
    CLXXI.---A[damo] abbati monachisque S. Dionysii interdicit »ne praeter Galonis, episcopi Parisiensis, licentiam sacramentis suscipiendis alios adeant antistites.« 180
    CLXXII.---Charta super confirmatione Ecclesiarum, quas tenent canonici Lingonenses. 181
    CLXXIII.---Gislae abbatissae Romaricensi sub excommunicationis poena praecipit ut de vexandis monachis Calmosiacensibus desistat. 182
    CLXXIV.---Bulla pro coenobio Sancti Petri Carnotensis. 183
    CLXXV.---Bulla pro coenobio S. Walarici. 184
    CLXXVI.---Ad Bertramnum priorem S. Fidis in Selestadt. ---Bona ac ejusdem monasterii privilegia confirmat. 185
    CLXXVII.---Ad Anselmum Cantuariensem archiepiscopum. ---De concordia cum rege inita ei gratulatur. 186
    CLXXVIII.---Ad Willelmum Rothomagensem episcopum. ---Suspensus erat Willelmus: ad eum scribit pontifex, se Anselmi deprecatoris gratia, quidquid Anselmus indulserit, indulgere. 188
    CLXXIX.---Ad Willelmum archiepiscopum Rothomagensem. 188
    CLXXX.---Ad B[uthardum] episcopum Moguntinum. 188
    CLXXXI.---Ad Guidonem episcopum Ticinensem et clericos Papienses. 189
    CLXXXII.---Privilegium pro monasterio S. Salvatoris et S. Juliae Brixiensis. 189
    CLXXXIII.---Ad R[uthardum] archiepiscopum Moguntinum. ---Commendat Ottonem episcopum Bambergensem a sese consecratum. 191
    CLXXXIV.---Ad clerum populumque Bambergensem. ---Illis Ottonem episcopum commendat. 192
    CLXXXV.---Ecclesiae S. Frigdiani Lucensis parochianos laudat quod canonicis obtemperent. 192
    [Col. 1489] CLXXXVI.---Ecclesiae S. Frigdiani Lucensis privilegia confirmat. 193
    CLXXXVII.---Ad B[ernardum] archiepiscopum Toletanum. 194
    CLXXXVIII.---Ad Petrum Acheruntinum archiepiscopum. ---Ejus electionem confirmat, et jura metropoleos Acheruntinae; mittit pallium. 194
    CLXXXIX.---Bulla pro Benedicto abbate monasterii S. Salvatoris in Moxi. 195
    CXC.---Ad episcopos Galliarum.---Adversus interfectores abbatis Vizeliacensis. 196
    CXCI.---Gislae abbatissae Romaricensi, si suum de monachis Calmosiacensibus praeceptum »usque ad proximae Quadragesimae initium adimplere contempserit, ex tunc aditum ecclesiae interdicit.« 197
    CXCII.---Ad Gebehardum Constantiensem et Odericum Pataviensem episcopos.---Non quoslibet excommunicatos esse vitandos. 197
    CXCIII.---Hugoni abbati S. Aegidii abbatiam Seumichensem a Ladislao Ungarorum rege fundatam confirmat. 198
    CXCIV.---Ad Guidonem abbatem S. Stephani Laudensis. ---Privilegium monasterii S. Stephani. 199
    CXCV.---Ad monachos S. Petri et S. Salvatoris Papienses. 200
    CXCVI.---Ad canonicos Augustenses. 200
    CXCVII.---Didaco episcopo Compostellano mandat ut una »cum provincialium sedium episcopis, Petro Legionensi, Pelagio Asturicensi et aliis inter Oxomensis et Burgensis Ecclesiae clericos ambiguitatem de finibus communis parochiae certissima indagine determinet.« 201
    CXCVIII.---Privilegium pro Ecclesia Colimbriensi. 201
    CXCIX.---Ad Hugonem Cluniacensem abbatem.--- Vetat ne pedaticum quis vel aliud quidquam exigere possit ab his qui Cluniacum eunt, vel inde exeunt, infra terminos designatos. 201
    CC.---Monasterii Casae Dei jura et bona confirmat. 202
    CCI.---Ad Willelmum de Sabrano et alios Bertranni comitis Tolosani socios.---Ad satisfactionem eos invitat sub poena excommunicationis, ob damna monasterio S. Aegidii illata. 202
    CCII.---Ad Ricardum Narbonensem archiepiscopum et comprovinciales episcopos.---Narrat Bertranni Tolosani comitis adulteria et illata monasterio S. Aegidii damna, et hortatur ut caeteros ab auxilio et communione ipsius et sociorum ejus compescant. 203
    CCIII.---Ad clericos Augustenses.---Illos in gratiam rediisse cum Herimanno episcopo gaudet. 204
    CCIV.---Ad Hugonem abbatem Cluniacensem.---Confirmat Cluniacensium jura et possessiones. 204
    CCV.---Confirmatio ecclesiarum et possessionum monasterii Athanacensis facta abbati Gauceranno. 205
    CCVI.---Parthenonis Romaricensis et canonicae Calmosiacensis controversiam dijudicat. 206
    CCVII.---Ad monachos et burgenses S. Aegidii.---Denuntiat eis excommunicatum a se Bertrannum comitem Tolosanum, et mandat ut ab eodem sub excommunicationis poena abstineant. 207
    CCVIII.---Privilegium pro monasterio S. Germani a Pratis. 207
    CCIX.---Monasterii S. Launomari Blesensis privilegia confirmat. 208
    CCX.---Monasterii S. Joannis Carnotensis privilegia confirmat. 209
    CCXI.---Privilegium pro abbatia S. Martini de Campis. 209
    CCXII.---Privilegium pro monasterio S. Arnulphi 210
    CCXIII.---Possessiones abbatiae Elnonensis, seu S. Amandi, ordinis S. Benedicti, confirmat easque apostolicis munit privilegiis. 211
    CCXIV.---Ad Gebhardum Constantiensem episcopum. ---Reprehendit quod investiti (Heinrici archiepiscopi Magdeburgensis) consecrationi interfuerit nec venerit ad concilium vocatus. 213
    CCXV.---Reinhardi episcopi Halberstadensis petitioni non satisfacit quod »Ecclesiae regimen per investituram, manus laicae susceperit.« In concilio Trecensi quid statutum sit nuntiat. 214
    CCXVI.---Ad Rothardum archiepiscopum Moguntinum. ---Arguit eum de quibusdam excessibus ab eo commissis, utque in posterum ex ignorantia non erret, mittit ei quaedam ex sacris canonibus excerpta, atque ad preces quorumdam praelatorum ipsi benigne indulget. 214
    CCXVII.---Ad Nicolaum abbatem et monachos Corbeienses. ---In gratiam scholarum Corbeiensem confirmat donum a rege Philippo factum, ut negotiatoribus ad forum Corbeiae liber pateat commeatus. 215
    CCXVIII---Monasterii S. Remigii Remensis privilegia [Col. 1490] quaedam confirmat. 216
    CCXIX.---Ecclesiae Antissiodorensis bona, petente Humbaldo episcopo, confirmat. 217
    CCXX.---Privilegium pro monasterio insulae Agensis. 218
    CCXXI.---Ad Anselmum Cantuariensem episcopum.--- Presbyterorum filios ad sacros ordines promovere Anselmo permittit, Richardum abbatem in communionem suam admittere; caetera, ut pro tempore visum erit, dispensare. 219
    CCXXII.---Bulla qua jam concessam bulla Nicolai papae II exemptionem Corbiniacensis coenobii a subjectione Flavinianensis confirmat. 220
    CCXXIII.---Ad Hugonem abbatem Cluniacensem.--- Cluniacensibus adjudicat cellam sancti Dionysii de Nongento, adversus Guillelmum abbatem Sancti Petri Carnotensis. 220
    CCXXIV.---Hugoni abbati S. Germani Antissiodorensis bullam tribuit. 221
    CCXXV.---Ad Ricardum Narbonensem archiepiscopum. ---Narbonensis Ecclesiae possessiones et jura confirmat. 222
    CCXXVI.---Ad abbatem S. Pontii et Electensem.--- Ne excommunicatos a Narbonensi episcopo suscipiant. 223
    CCXXVII.---Ad monachos S. Aegidii.---Bertrannum comitem nuntiat se absolvisse, cum is illata monasterio S. Aegypti damna reparaverit. 223
    CCXXVIII.---Decretum pro pago Salmoriacensi. 224
    CCXXIX.---Ad Hugonem abbatem Cluniacensem.--- Sancti Wlmari abbatiam illi subjicit corrigendam. Ejus abbates in perpetuum ab abbatibus Cluniacensibus constituantur. Cuivis monacho liceat ad Cluniacense coenobium transire. 225
    CCXXX.---Monasterio S. Benedicti Padilironensi privilegia quaedam concedit. 226
    CCXXXI.---Ecclesiae Lucensis privilegia, petente Rangerio episcopo, confirmat. 226
    CCXXXII.---Gregorii archidiaconi, Huberti archipresbyteri, Rainerii primicerii, Guidonis cantoris, fratrum ecclesiae Lucanae privilegia quaedam confirmat. 227
    CCXXXIII.---Ad Joannem abbatem Florentinum.--- Privilegium Florentini coenobii. 227
    CCXXXIV.---Bulla Paschalis II papae.---Privilegium pro Parthenone S. Petri de Luco. 228
    CCXXXV.---Ad Daimbertum archiepiscopum Senonensem. ---Dijudicandam committit causam abbatum duorum. 229
    CCXXXVI.---Ad Hierosolymitanae Ecclesiae clericos, regem [Balduinum] et populum. 230
    CCXXXVII.---Monasterio Casae Dei monasteria quaedam subjicit. 232
    CCXXXVIII.---Anselmo archiepiscopo Cantuariensi mandat judicet de matrimonio Roberti comitis a rege Angliae capti. 232
    CCXXXIX.---Privilegium pro ecclesia Sancti Martini. 232
    CCXL.---Ad Adelgotum Magedaburgensem archiepiscopum. ---Citat eum ad sedem apostolicam de excessu commisso rationem redditurum. 233
    CCXLI.---Ad Brunonem Trevirensem archiepiscopum. ---Committit ei absolutionem ab excommunicatione episcopi Leodiensis. 234
    CCXLII.---Ad Conradum Salzburgensem archiepiscopum. ---Consolatur quod a suis multa passus esset. Item de quibusdam ab ipso interdictis, et de Guibertinis. 234
    CCXLIII.---Hugoni abbati Cluniacensi monasterium. S. Germani Antissiodorense addicit. 235
    CCXLIV.---R[angerio] episcopo Lucensi canonicos S. Frigdiani commendat. 235
    CCXLV.---R[angerium] episcopum Lucensem reprehendit quod canonicos S. Frigdiani patiatur injuriis affici. 236
    CCXLVI.---Ad R[othonem] praepositum S. Frigdiani. 236
    CCXLVII.---Ad R[angerum] episcopum et canonicos Ecclesiae Lucensis.---De canonicis S. Frigdiani. 236
    CCXLVIII.---Monasterii S. Michaelis Siegburgensis possessiones et privilegia confirmat. 237
    CCXLIX.---Lamberto Atrebatensi et Joanni Tarvannensi mandat, judicent inter canonicos Tornacenses et monachos S. Martini. 237
    CCL.---Privilegium pro ecclesia S. Evasii. 237
    CCLI.---Ottoni episcopo Bambergensi asserit oppidum Albegerinstein, ab Heinrico rege traditum. 238
    CCLII.---P[etro] Legionensi, D[idaco] Compostellano, R. Palentino, P. Nazarensi, P[elagio] Asturicensi episcopis scribit de Ecclesiae Burgensis finibus non imminuendis. [Col. 1491] 238
    CCLIII.---Dioecesis Burgensis fines, petente Garsia episcopo, confirmat. 239
    CCLIV.---Ad aliquot episcopos et abbates Galliae.--- De legatione sedis apostolicae commissa Girardo Engolismensi episcopo. 240
    CCLV.---Privilegium pro ecclesia Sanctae Mariae Vasertensis. 241
    CCLVI.---Laurentio abbati S. Vitoni significat Richardum episcopum Virdunensem in communionem a sese receptum non esse. 242
    CCLVII.---Ad Eustachium episcopum Valentinum et Leodegarium Vivariensem.---Ut Bertrannum comitem Tolosanum, ob ipsorum preces a vinculo excommunicationis absolutum, S. Aegidii monasterium rursus spoliantem compescant. 242
    CCLVIII.---Ad Berengarium Forojuliensem et Leodegarium. Aptensem episcopos.---Ut ab expugnando S. Aegidii monasterio cum Tolosano comite cessent. 243
    CCLIX.---Monasterii S. Bertini Sithiensis libertatem, privilegia, possessiones confirmat. 243
    CCLX.---Ad Anselmum Cantuariensem archiepiscopum. ---S. Ecclesiae Cantuariensis privilegio consulturum spondet. 243
    CCLXI.---Privilegium pro monasterio Selbaldensi. 246
    CCLXII.---Ad D[idacum] Compostellanum episcopum. ---Ut super altare B. Jacobi nemo celebret missam, nisi episcopi vel septem cardinales. 247
    CCLXIII.---Exemptionem Ecclesiae Burgensis ejusque statutos in concilio terminos confirmat. 248
    CCLXIII bis.---Ecclesiae Burgensis fines libertatemque confirmat. 248
    CCLXIV.---Ad Henricum Anglorum regem. De eodem argumento. Perierunt litterae regis ad quas respondet. 249
    CCLXV.---Ad Anselmum Cantuariensim archiepiscopum. ---Concedit quod Anselmus postularat. 250
    CCLXVI.---Ildefonsum Hispanorum regem hortatur ne ecclesiarum paroecias, per pontifices Romanos confirmatas, confundi patiatur. 251
    CCLXVII.---Episcopo Oscitano praecipit ut episcopo Barbastrensi de illatis injuriis satisfaciat. 251
    CCLXVIII.---Ad Baldricum Dolensem archiepiscopum. ---Privilegium Baldrici Dolensis archiepiscopi de pallio. 251
    CCLXIX.---Ad suffraganeos, clerum et populum Dolensem. ---Baldrico Dolensi archiepiscopo pallium concedit. 252
    CCLXX.---Ecclesiae S. Frigdiani Lucensis possessiones juraque confirmat. 253
    CCLXXI.---Ecclesiae Virdunensis fratribus catholicis praecipit ut Richardum episcopum excommunicatum vitent, etc. 253
    CCLXXII.---Abbates et clericos archidiaconatus Guidonis hortatur ut Guidoni, dejecto per Richardum, Ecclesiae Virdunensis invasorem, obediant. 254
    CCLXXIII.---Bulla protectionis et confirmationis bonorum Calmosiacensis monasterii. 254
    CCLXXIV.---Monasterii S. Lamberti protectionem suscipit ac possessiones confirmat. 256
    CCLXXV.---Privilegium pro ecclesia S. Deodati. 256
    CCLXXVI.---Monasterium Weissencense tuendum suscipit et ejus possessiones ac jura confirmat, imposito monachis bizantii unius censu annuo. 257
    CCLXXVII.---Ad Hugonem Gratianopolitanum episcopum. ---De non alienandis Ecclesiae Gratianopolitanae possessionibus. 257
    CCLXXVIII.---Bulla pro Sancto Martino Ambianensi. 258
    CCLXXIX.---Privilegium pro Majori Monasterio. 259
    CCLXXX.---Ad Pontium abbatem Cluniacensem.--- Confirmat ei et successoribus ejus omnia ab antecessoribus suis pontificibus monasterio Cluniacensi concessa, collata et confirmata. 260
    CCLXXXI.---Ad episcopos Anagniae et Campaniae.--- De canonizatione Sancti Petri Anagniae episcopi. 261
    CCLXXXII.---Ad Petrum presbyterum. 261
    CCLXXXIII.---Ad Pontium Cluniacensem abbatem. ---Privilegia Cluniacensis monasterii confirmat. 262
    CCLXXXIV.---Privilegium ad Pontium abbatem Cluniacensem ad quem mittit pallium candidum, ut ex eo sibi paret dalmaticas in usu ecclesiae Cluniacensis, concedens ei quod utatur insigniis pontificalibus in octo praecipuis festivitatibus monasterii sui. 262
    CCLXXXV.---Privilegium pro monasterio Sigeburgensi. 263
    CCLXXXVI.---Theodorico duci et Riquino electo Tullensi [Col. 1492] mandat ut monasterii Caimociasensis adversarios saeculari et ecclesiastica censura ab oppressione monachorum repellant. 264
    CCLXXXVII.---Ad Henricum abbatem S. Vedasti. 265
    CCLXXXVIII.---Ad Gebeardum Constantiensem episcopum. ---De communicantibus cum excommunicatis, et quomodo recipiantur haeretici. 265
    CCLXXXIX.---Privilegium de mercato et de coena quae dabatur in duabus festivitatibus S. Remigii, item de immunitate istius Ecclesiae. 265
    CCXC.---Privilegium pro monasterio S. Mariae Florentinae. 266
    CCXCI---Dioecesis Soranae fines, Ecclesiaeque possessiones, rogante Goffrido episcopo, confirmat. 267
    CCXCII.---Confirmatio dotationis et bonorum monasterii Sancti Benigni Fructuariensis. 268
    CCXCIII.---Ecclesiae Scyllacensis libertatem, privilegia, possessiones, petente Petro episcopo, confirmat. 268
    CCXCIV.---Privilegium pro ecclesia Sancti Christophori de Phalempin. 270
    CCXCV.---Privilegium pro monasterio S. Petri Mellicensis. 270
    CCXCVI.---Ecclesiae S. Jacobi Compostellanae possessiones, Didaco episcopo petente, confirmat. 272
    CCXCVII.---D[idaco] episcopo Compostellano scribit dolere se de Ecclesiarum Hispanicarum angustiis. 273
    CCXCVIII.---Ad D[idacum] episcopum Compostellanum. ---De ecclesia S. Michaelis P[etro] capellano restituenda. 273
    CCXCIX.---Ad Gofridum abbatem Sancti Maxentii.--- Ejus coenobium in Sanctae sedis tutelam recipit. 274
    CCC.---Ad Petrum Pictaviensem episcopum.---Hugonem de Liciniaco commoneat ut injurias monasterio S. Maxentii illatas emendare non differat. 275
    CCCI.---Ad Petrum Pictaviensem episcopum.---Plures ei causas monasterii S. Maxentii judicio suo dirimendas committit, ac terras Romanae Ecclesiae censuales eidem commendat. 275
    CCCII.---Bulla S. Raymundo Barbastrensi episcopo directa. 275
    CCCIII.---Monasterium S. Vincentii Capersanum tuendum suscipit ejusque possessiones ac privilegia confirmat. 277
    CCCIV.---Ecclesiae Sonnebecaniae possessiones et privilegia confirmat. 278
    CCCV.---Ecclesiae S. Donatiani Brugensis possessiones confirmat. 279
    CCCVI.---Ad Leodegarium Vivariensem episcopum.--- Arguit eum quod ecclesiam S. Andeoli, canonicis S. Rufi ab eo traditam, eisdem a clericis suis auferri permittat. 280
    CCCVII.---Ad Didacum Compostellanum episcopum.--- Monet ut Uraca regina, filia regis Castellae, sub poena privationis regni ab incestu, quem contraxit ineundo matrimonium cum Alphonso Aragoniae rege, sibi in tertio gradu consanguinitatis conjuncto, desistat. 280
    CCCVIII.---Ad Pontium abbatem et Cluniacenses monachos. ---Reprehendit quod chrisma in monasterio suo consecrari fecerint. 281
    CCCIX.---Ad canonicos Ecclesiae Lucensis. 281
    CCCX.---Ad Parochianos ecclesiae S. Frigdiani Lucensis. 282
    CCCXI.---Ad clerum et plebem Arelatensem.---Ut in locum Gibelini episcopi sui, Hierosolymam translati, alium eligant. 282
    CCCXII.---Henrico regi gratulatur quod »patris nequitiam abhorreat.« Affirmat, si »plena mentis devotione sibi suisque legitimis suscessoribus obedientiam exhibeat quam sive reges sive imperatores catholicis suis praedecessoribus exhibuerint, se profecto eum ut catholicum imperatorem habiturum esse.« Nuntios ad se mitti vult. 283
    CCCXIII.---Northmannos et Langobardos ad Romanae Ecclesiae servitium invitat. 283
    CCCXIV.---CCCXV.---Henrico regi ab episcopis et abbatibus reddi regalia jubet. 283
    CCCXVI.---Privilegium de investituris vi extortum. 284
    CCCXVII.---Ottoni Bambergensi episcopo ejusque successoribus pallio utendi crucisque praeferendae copiam facit. 285
    CCCXVIII.---Privilegium pro monasterio Hersveldensi. 286
    CCCXIX.---Ad Henricum imperatorem. 287
    CCCXX.---Ad Aretinos. 287
    CCCXXI.---Ad Henricum imperatorem a se ordinatum. 288
    CCCXXII.---Henricum imperatorem rogat ut Ecclesiae Ariminensi bona ablata restitui jubeat. 288
    [Col. 1493] CCCXXIII.---Ad Balduinum Hierosolymitarum regem. ---Decernit ut, ad ampliandos fines Hierosolymitanae dioeceseos, omnes urbes quas subegerit, Hierosolymitano tanquam metropolitano subjaceant. 289
    CCCXXIV.---Ad Gibelinum Hierosolymitanum patriarcham. ---Ejusdem argumenti. 289
    CCCXXV.---Henrico imperatori gratias agit quod clericis Pataviensibus et H. judici amissa bona reddi jusserit. 290
    CCCXXVI.---Ad Henricum imperatorem. 290
    CCCXXVII.---Ad Joannem Tusculanum, et Leonem Vercellensem episcopos et cardinales---Concessionem investiturarum imperatori factam se cassaturum et irritaturum promittit. 290
    CCCXXVIII.---Brunoni episcopo Signiensi, abbati Casinensi, scribit »non debere episcopum simul esse et abbatem.« Praecipit ut abbatiam dimittat. 291
    CCCXXIX.---Monachos Casinenses Brunonis obedientia solvit, eique substitui successorem jubet; quod nisi faciant, fore ut omnibus monasterii cellis proprios abbates praeponat. 291
    CCCXXX.---Signienses hortatur ut loco Brunonis alium sibi episcopum sumant. 291
    CCCXXXI.---Ad Henricum imperatorem. 291
    CCCXXXII.---Ad Guidonem Viennensem episcopum.--- Investituram clericorum regibus admirandam. 292
    CCCXXXIII.---Ivoni Carnotensi episcopo, de investituris ecclesiarum, scribit »se coactum fecisse quod fecerit, et adhuc se prohibere quod prohibuerit, quamvis quaedam nefanda quibusdam nefandis scripta permiserit.« 292
    CCCXXXIV.---Monasterii Corbeiensis (dioec. Paderb.) privilegia confirmat. 293
    CCCXXXV.---Ad Radulphum archiepiscopum Turonensem et coepiscopos pro abbate S. Albini. 293
    CCCXXXVI.---Ad Lambertum Atrebatensem episcopum. 294
    CCCXXXVII.---Ad eumdem. 294
    CCCXXXVIII.---Casinense monasterium caeteris per Occidentem coenobiis praeferendum, a quacunque jurisdictione liberum, solique sanctae Romanae Ecclesiae subjectum fore confirmat; ejusdem coenobii abbas in omni episcoporum ac principum consessu, superiorem caeteris abbatibus locum habere, prioremque omnibus sui ordinis sententiam dicere, sub anathemate statuit. 295
    CCCXXXIX.---Privilegium pro parthenone Fontebraldensi. 296
    CCCXL.---Ad Radulphum Remensem archiepiscopum. ---Confirmat privilegia Atrebatensi episcopo concessa. 297
    CCCXLI.---Ad clerum et populum Atrebatensem.--- Prohibet Atrebatensem ecclesiam Cameracensi subjici. 297
    CCCXLII.---Balduinum Flandrensium comitem et Clementiam matrem ejus hortatur ut Ecclesiae Atrebatensis libertati faveant possessionesque tueantur. 298
    CCCXLIII.---Monasterii S. Martini de Valle, cui apostolicae tuitionis praesidium elargitur, ecclesias designat, enumerat privilegia (80). 298
    CCCXLIV.---Monasterii S. Bertini Sithiensis protectionem suscipit bonaque confirmat. 301
    CCCXLV.---Monasterio Aquicinctino asserit ecclesiam S. Georgii prope Hesdinium, a Joanne episcopo Morinensi datam. 303
    CCCXLVI.---Ad Bernardum Antiochenum patriarcham. ---Nuntiat se non intendisse, concessione privilegii supradicti, Antiochenae patriarchalis Ecclesiae dignitatem imminuere. 303
    CCCXLVII.---Arausicanae Ecclesiae a Tricastinensi disjunctae libertatem confirmat. 304
    CCCXLVIII.---Decreta concilii, a Guidone Viennensi aliisque archiepiscopis, episcopis, abbatibus, Viennae celebrati, confirmat. 305
    CCCXLIX.---Episcopos Hispaniae ad synodum »proxima beatae Mariae Festivitate« (2 Feb. 1113, Beneventi) agendam vocat, »ut de Aragonensis regis et Urracae reginae negotio et de pacis atque concordiae colloquio in praesentia sua tractent.« 305
    CCCL---Monasterii Nonantulani possessiones et privilegia confirmat. 306
    CCCLI.---Privilegium pro monasterio Areavallensi. 308
    CCCLII.---Episcopis per Daciam constitutis inter caetera: »De censu etiam quem B. Petro praedecessores vestri singulis annis instituerunt, fraternitatem vestram una cum eodem fratre nostro Lundense archiepiscopo volumus esse sollicitam, ne in ipso negotio fraudem Romana Ecclesia ulterius patiatur, sed integre hujusmodi charitatis debitum prudentia vestra satis sapienter suscipiat.« 310
    CCCLIII.---Ad Baldricum episcopum Noviomensem et Tornacensem.---Ne monasterii S Martini fratres vexari a clericis Tornacensibus sinat. 310
    [Col. 1494] CCCLIV.---Ad Galonem Parisiensem episcopum et capitulum Ecclesiae Parisiensi.---Ut Ecclesiae Parisiensis famuli ad dicendum testimonium in causis forensibus admittantur. 311
    CCCLV.---Ad Henricum imperatorem. 312
    CCCLVI.---Sententia super controversia inter abbates Casinensem et monasterii Terrae Majoris, super ecclesia S. Mariae de Casali Plano, quae Casinensi adjudicatur. 312.
    CCCLVII.---Bulla qua apostolicae sedis tuitionem concedit xenodochio S. Joannis Hierosolymitani. 314
    CCCLVIII.---Lanuino, Turris priori, concedit ut anachoretas doceat et benedicat. 316
    CCCLIX.---Ad Bernardum Antiochenum patriarcham. ---Significat privilegium Hierosolymitanae Ecclesiae in praejudicium Antiochenae non concessisse. 316
    CCCLX.---Ad Balduinum regem Hierosolymitarum.--- Ejusdem argumenti. 316
    CCCLXI.---Privilegium pro monasterio S. Nicasii Remensi. 317
    CCCLXII.---Privilegium generale monasterii S. Nicasii. 318
    CCCLXIII.---Monasterio Anianensi cellam Gordanicensem addicit. 320
    CCCLXIV.---Episcopos et principes Hispaniae hortatur ut ecclesiarum subversionibus, caedibus, rapinis, incendiis finem imponant. 321
    CCCLXV.---Privilegium de burgo (S. Remigii) et de concordia intra abbatiam S. Remigii jam dicti et abbatiam de S. Vichasio. 322
    CCCLXVI.---Monasterii S. Victoris Massiliensis possessiones confirmat. 327
    CCCLXVII.---Bulla qua recensentur et suscipiuntur sub apostolica protectione monasteria Camaldulensia. 330
    CCCLXVIII.---Ad Tornacensis Ecclesiae clericos.--- Proprium eis concedit habere episcopum excusso Noviomensis Ecclesiae jugo. 332
    CCCLXIX---Ad Lambertum episcopum et canonicos Atrebatenses. 333
    CCCLXX.---Ad Lambertum Atrebatensem episcopum. 333
    CCCLXXI---Monasterii S. Bertini Sithiensis libertatem contra Pontium abbatem Cluniacensem tuetur. 334
    CCCLXXII.---Ad Guillelmum archiepiscopum Vesuntionensem. 334
    CCCLXXIII.---Ad duodecim arbitros Atrebatenses.--- Ut litem clericorum Atrebatensis ecclesiae, et monachorum Sancti Vedasti, absque partium studio definiant. 335
    CCCLXXIV.---Ad Lambertum Atrebatensem episcopum. ---Ad litem inter canonicos et monachos Atrebatenses dirimendam a se delectos arbitros scribit. 336
    CCCLXXV.---Privilegium pro monasterio S. Ruffi Avenionensis. 336
    CCCLXXVI.---Privilegium pro Ecclesia Aptensi sub Langerio episcopo. 337
    CCCLXXVII.---Ecclesiae Marsorum possessiones, petente Berardo episcopo, confirmat. 338
    CCCLXXVIII.---Ad Joannem Morinorum episcopum.--- De conservanda monasterii S. Bertini Sithiensis libertate. 340
    CCCLXXIX.---Monasterio S. Bertini Sithiensi asserit terram Berquariam, a Balduino Flandriae comite pro villa Ostresala datam. 341
    CCCLXXX.---Privilegium pro monasterio Tutelensi. 341
    CCCLXXXI.---Bulla pro Ebroliensi monasterio Esbreville vel Ebrevil. 343
    CCCLXXXII.---Monasterii Sublacensis possessiones omnes et privilegia confirmat. 345
    CCCLXXXIII.---Landulphum archiepiscopum Beneventanum, episcopali officio multatum, ad synodum Idibus Octobris celebrandam accersiri jubet. 348
    CCCLXXXIV.---Landulphum de Graeca, comestabulum Beneventanorum, invitat ad synodum Idibus Octobris agendam. 348
    CCCLXXXV.---Ecclesiae Farinatensis, a comitibus Bergomatibus conditae ac B. Petro collatae, possessiones confirmat, ea lege ut duodecim monetae Mediolanensis nummi quotannis palatio Lateranensi persolvantur. 349
    CCCLXXXVI.---Privilegium pro ecclesia B. Laurentii Florentiae. 349
    CCCLXXXVII.---Ad Mauritium archiepiscopum Bracarensem. 350
    CCCLXXXVIII.---Privilegium pro ecclesia S Evasii Casalensis. 350
    CCCLXXXIX.---Privilegium pro episcopatu ecclesiae Bononiensis. 351
    CCCXC.---Oggerii episcopi Reiensis bona confirmat et terminos episcopatus describit. 353
    [Col. 1495] CCCXCI.---Privilegium pro ecclesia Lascurrensi. 354
    CCCXCII.---Ad Laurentium abbatem Sancti Vitoni.--- Ut nullam obedientiam nullamque communionem clericis Virdunensibus impendat. 355
    CCCXCIII.---Didacum episcopum Compostellanum hortatur ut paci restituendae operam det. 356
    CCCXCIV.---Ecclesiae B. Mariae in portu Ravennae possessiones et jura confirmat. 356
    CCCXCV.---Monasterii S. Mariae de Charitate, a se quondam consecrati, protectionem suscipit, possessionesque in praesenti septima indicatione confirmat, Odone priore per Pontium abbatem Cluniacensem petente. 357
    CCCXCVI.---Ad canonicos Ecclesiae Carnotensis.--- Confirmat Ivonis episcopi decretum quo ille praeposituras et caetera beneficia quae precariae dicebantur, in communes usus redigit. 357
    CCCXCVII.---Ad Pontium Cluniacensem abbatem.--- Confirmat possessiones ab ipso acquisitas. 358
    CCCXCVIII.---Ad Pontium abbatem Cluniacensem.--- Concedit ornamenta pontificalia. 359
    CCCXCIX.---Privilegium pro monasterio S. Victoris Parisiensis.---Regio diplomate concessa canonicis S. Victoris confirmat. 359
    CD.---Ad Joannem priorem ecclesiae B. Petri de Valeriis in Septimania. 360
    CDI.---Dioecesis Bracarensis fines, petente Mauritio archiepiscopo confirmat. 361
    CDII.---Confirmatio prima fundationis monasterii S. Margaretae Baumburgensis, a fundatore B. Petro oblati. 363
    CDIII.---Ad clericos Ecclesiae Carnotensis. 364
    CDIV.---Ad Begonem abbatem Conchensem.---Indulget Conchensibus ut jejunio solemni vigiliae Sanctae Fidis celebrent, ut in ordine missae ipsius martyris nomen inter alias virgines habeatur, utque pro reverentia ejusdem sanctae abbas Conchensis ad electionem episcopi Ruthenensis semper advocetur. 364
    CDV.---Ad Lambertum Atrebatensem episcopum. 365
    CDVI.---Husgerum canonicum Antissiodorensem vetat praepositura tributa ab Humbaldo episcopo privari. 366
    CDVII---Ad milites de S. Geminiano. 366
    CDVIII.---Ad Comitissam Mathildam.---Petens censum, debet rationem exprimere. 366
    CDIX.---Ad Lambertum Atrebatensem episcopum. 367
    CDX.---Ad canonicos Ecclesiae Carnotensis. 367
    CDXI.---Privilegium pro confirmatione donationum Ecclesiae Berchtesgadensis. 368
    CDXII.---Ad Joannem episcopum et canonicos Castellanos. 368
    CDXIII.---G. episcopum Papiensem de controversiis cum monachis S. Petri Coeli Aurei componendis hortatur. 368
    CDXIV.---Ad Bonum seniorem Rheginum episcopum. 369
    CDXV.---Ad Tervanenses clericos.---Qui uxores relinquere noluerint, officiis et beneficiis privandos. 369
    CDXVI.---Ad Raimundum episcopum Uceticensem. 369
    CDXVII.---Bernardo archiepiscopo Toletano injungit ne quid adversus Burgensem moliatur antistitem. 370
    CDXVIII.---Paschalis II papae epistola ad canonicos Lugdunenses. 370
    CDXIX.---Ad Berengarium episcopum Gerundensem. ---De privilegiis Ecclesiae Gerundensis. 371
    CDXX.---Privilegium pro monasterio Vallumbrosano. 372
    CDXXI.---Monasterii S. Petri Perusini, possessiones et privilegia confirmat. 374
    CDXXII.---Ad Cantuarienses.---De translatione Radulphi a Ruffensi sede ad Cantuariensem. 376
    CDXXIII.---Ad Henricum Anglorum regem.---Permittit transferri Radulfum a Raffensi sede ad Cantuariensem. Quod tamen injussu sedis apostolicae id susceptum sit, reprehendit. 376
    CDXXIV.---Ad Arnaldum episcopum Carcassonensem. 377
    CDXXV.---Ad Henricum regem et episcopos Angliae. ---Reprehendit quod inconsulto pontifice multa perperam agant. 378
    CDXXVI.---Ad Bernardum Toletanum primatem, apostolicae sedis vicarium.---De electione Burgensis episcopi. 380
    CDXXVII.---Ad Guidonem archiepiscopum Viennensen, sedis apostolicae legatum.---Ut liti quae est inter Bisuntinos canonicos et S. Stephani finem imponat. 380
    CDXXVIII.---Inter fratres Molismenses et monachos S. Abri de cella Castiniacensi litigantes pacem conficit. 380
    [Col. 1496] CDXXIX.---Ad Archembaldum abbatem Sancti Albini Andegavensis.---Confirmat judicium Urbani II de concordia inita inter monachos S. Albini et Vendocinenses. 382
    CDXXX.---Bulla pro Mauritio Bracarensi archiepiscopo. 383
    CDXXXI.---Ecclesiae Teatinae possessiones quasdam, rogante Guillelmo episcopo, confirmat. 383
    CDXXXII.---Ad archiepiscopos, episcopos, etc., per Hispaniam. ---De concilio generali Romae celebrando. 385
    CDXXXIII.---Portugalensem Ecclesiam a metropolitani jurisdictione eximit, et ejus dioecesis limites asserit et confirmat. 385
    CDXXXIV.---Gonsalvo episcopo Colimbriensi, praecipit ut occupatam dioecesis Portugalensis partem Hugoni episcopo restituat. 387
    CDXXXV.---Ad Didacum episcopum Compostellanum. 387
    CDXXXVI.---Ad Guidonem sedis apostolicae legatum. ---De controversia orta inter Bizantinos canonicos et S. Stephani. 387
    CDXXXVII.---Ad Alexium imperatorem Constantinopolitanum. 388
    CDXXXVIII.---Ad Theodericum presbyterum cardinalem, apostolicae sedis legatum. 389
    CDXXXIX.---Oratorium S. Mariae penes Novum-burgum apud Aldenardam, membrum Eihamensis Ecclesiae, tuendum suscipit. 390
    CDXL.---Monasterii S. Xisti Placentini possessiones confirmat, monachisque jus eligendi abbatis tribuit. 390
    CDXLI.---Gonsalvo episcopo Colimbriensi praecipit ut ad Mauritii Bracarensis obsequium redeat. 390
    CDXLII.---Ad Bernardum archiepiscopum Toletanum, apostolicae sedis legatum. 391
    CDXLIII.---Inter Anastasium, SS. Andreae et Gregorii in Clivo Scauri Romae siti abbatem, et Scolam piscatorum stagni de parte ejusdem stagni litem pro abbate discernit. 391
    CDXLIV.---Monasterii Sinsheimensis privilegia confirmat. 391
    CDXLV.---Ad canonicos et laicos parochianos ecclesiae S. Frigdiani Lucensis. 391
    CDXLVI.---Ad canonicos S. Frigdiani Lucensis. 392
    CDXLVII.---Parochianos ecclesiae S. Frigdiani Lucensis hortatur ut decimas et oblationes subtractas Ecclesiae restituant. 392
    CDXLVIII.---Privilegium pro canonicis S. Fidelis. 393
    CDXLIX.---Ad Bernardum Toletanum primatem, apostolicae sedis vicarium.---Segoviensem civitatem ipsius personae permittit. Monasterium S. Servandi donat. 393
    CDL.---Excommunicationem Uberti presbyteri prolatam a Rothone praeposito et fratribus S. Frigdiani confirmat. 394
    CDLI.---Ad Florentinos clericos.---Ut Dominicis diebus et praecipuis festis, majoris missae officio, sicut prius solebant, intersint. 394
    CDLII.---Ad Lanuinum Turris priorem. 395
    CDLIII.---Ad Otbertum Leodiensem episcopum.--- Pro querela Radulfi Remensis archiepiscopi. 395
    CDLIV.---Ad Reinhardum episcopum Halberstadensem. ---Laudat eum quod quaedam monialium monasteria reformaverit. 395
    CDLV.---Ad Adelgotum Magdeburgensem archiepiscopum. 396
    CDLVI.---Clerum populumque Merseburgensem de superiore ad Adelgotum epistola certiorem facit. 396
    CDLVII.---Ad Vitalem abbatem Savigniensem.--- Permittit Savigniensibus fratribus ut tempore interdicti divina celebrent officia. 397
    CDLVIII.---Monasterium Fabariense ab episcopi Basileensis potestate liberat et bona ejus confirmat. 397
    CDLIX.---Ad clerum et populum Florentinum.---Innocentem eorum episcopum declarat; ejus calumniatores officiis et beneficiis privat. 397
    CDLX.---Breve ad Stephanum Augustodunensem. 398
    CDLXI.---Ad Gozeranum archiepiscopum Lugdunensem. ---Primatum illi confirmat in Lugdunenses provincias. 399
    CDLXII.---Privilegium pro ecclesia S. Pancratii Hadmerslebensi. 399
    CDLXIII.---Dominico, monasterii S. Facundi Sahagunensis abbati ligandi ac solvendi potestatem super Burgenses S. Facundi concedit. 400
    CDLXIV.---Bulla pro monasterio S. Tiberii. 401
    CDLXV.---Monasterii S. Facundi Sahagunensis possesiones quasdam et privilegia confirmat, imposito monachis duorum solidorum censu annuo. 402
    CDLXVI.---Sedem episcopalem Vesontionensem ex [Col. 1497] synodi sententia jubet in ecclesia B. Stephani permanere. 402
    CDLXVII.---Monasterium S. Archangeli de Morfisa Neapolitanum tuendum suscipit, ejusque bona et privilegia confirmat. 404
    CDLXVIII.---Ad R. Guillelmum praepositum Nantensem de subjectione Nantensis monasterii ad Vabrensem. 405
    CDLXIX.---Oldegarium abbatem S. Rufi, electum Barcinonensem, a monasterii regimine solvit, eique praecipit ut episcopatum suscipiat. Bosonem, presbyterum cardinalem, in Hispaniam legatum mittit. 405
    CDLXX.---Ad Raimundum Barcinonensem marchionem. ---Gratulatur ei de victoria in hostes reportata, eumque ac suos sub sua suscipit protectione. 407
    CDLXXI.---Ad archiepiscopos, episcopos et clerum Angliae.---Significat se mittere Anselmum S. Sabae abbatem, legatum in Angliam, ut synodales conventus celebret. 407
    CDLXXII.---Henrico Anglorum regi significat se Anselmo, abbati Sabae, vices apostolicas in Angliae administrandas tribuisse. 408
    CDLXXIII.---B[ernardo] Toletano et M[auritio] Bracarensi archiepiscopis, atque Al[fonso] Tudensi, Ie[ronymo] Salmanticensi, T. reginae et baronibus ejus P. Gunçalviz, E. Muniz, E. Gusendiz, significat se ecclesiam Lamegensem, Gonsalvo episcopo Colimbriensi adjudicatam Hugoni episcopo Portugalensi addixisse. 408
    CDLXXIV.---Ad episcopos, abbates, priores, clerum, regem et populum Hierosolymitanae Ecclesiae.---Significat Arnulfum patriarcham, cui legatus suus officio pontificali interdixisset, a sese restitutum. 408
    CDLXXV.---Ad Robertum Vizeliacensem abbatem.--- Declarat eum esse in apostolicae sedis tutela. 410
    CDLXXVI.---Decretum quo adversus abbatem Crassensem abbati Electensi confirmatur monasterium S. Polycarpi. 410
    CDLXXVII.---Ad Augustanae Ecclesiae clerum.---Episcopum suum de adulterio accusatum a se necdum esse absolutum. 412
    CDLXXVIII.---Ad Arnoldum archiepiscopum Moguntinum. ---Illi causam episcopi Augustani ad audiendum et decidendum committit. 412
    CDLXXIX.---Privilegium ad confirmationem datum omnium bonorum monasterii S. Bartholomai ad Joannem abbatem. 412
    CDLXXX.---Ad canonicos S. Mariae in portu Raveunatis. ---Ut regulam a Petro canonico exaratam observent 414
    CDLXXXI.---Privilegium pro ecclesia B. Mariae in Portu. 414
    CDLXXXII.---Ecclesiam S. Pancratii Backnangensem rogatu Hermanni marchionis tuendam suscipit et ejus possessiones confirmat, ea lege ut aureus unus quotannis Lateranensi palatio persolvatur. 415
    CDLXXXIII.---Privilegium pro monasterio S. Bertini Sithiensis. 415
    CDLXXXIV.---Ad fratres S. Frigdiani Lucenses. 416
    CDLXXXV.---Ad monachos Sancti Aegidii. 416
    CDLXXXVI.---Ad Hermannum Augustensem episcopum. 417
    CDLXXXVII.---Privilegium pro canonicis S. Fidelis. 417
    CDLXXXVIII.---Monasterii Miciacensis possessiones confirmat. 417
    CDLXXXIX.---Ad episcopos et regem Angliae.---De dignitate Ecclesiae Cantuariensis. 417
    CDXC.---Ad canonicos Augustanae Ecclesiae.---De causa episcopi sui. 418
    CDXCI.---Albino abbati et canonicis S. Mariae de Bosco (de Rota) capellam B. Nicolai Credonensem asserit. 419
    CDXCII.---Privilegium pro abbatia Fontebraldensi. 419
    CDXCIII.---Ad Henricum regem Angliae.---In causa Turstani Eboracensis archiepiscopi absque judicio e sua Ecclesia ejecti. 420
    CDXCIV.---Ad Radulphum Cantuariensem episcopum, super primatu Ecclesiae Eboracensis. 421
    CDXCV.---Confirmatio privilegii regis Ludovici pro Ecclesia Carnotensi. 421
    CDXCVI.---Antonio praeposito S. Petri ad oratorium de Capistrano, presbytero cardinali, privilegia tribuit. 422
    CDXCVII.---Ad regem Danorum. 422
    CDXCVIII.---Ad Fridericum archiepiscopum Coloniensem. ---Approbat excommunicationem regis ab eo factam, et ut Romae Ecclesiae subveniat, hortatur. 423
    CDXCIX.---Privilegium S. Petri de Murki S. Nicolai de Mugubi. 423
    D.---Monasterii Sublacensis possessiones quasdam confirmat. [Col. 1498] 424
    DI.---Ad Rogerium confitem Siciliae. 425
    DII.---Ad Gerardum episcopum Engolismensem.--- Afflictum consolatur. Interdictum abbati Rotonensi illatum confirmat. 426
    DIII.---Conanum Britannorum comitem hortatur ut cogat monachos Rotonenses ut Bellam insulam monachis Kemperelegiensibus restituant. 427
    DIV.---Ad Guillelmum comitem Nivernensem.---Ut Viseliacense monasterium quietum ac liborum esse sinat. 427
    DV.---Ad Daimbertum Senonensem et alios episcopos. ---Ut Vizeliacense monasterium protegant. 428
    DVI.---Archiepiscopo Spalatino explicat cur legati sui pallium deferentes sacramentum ab eo exegerint. Saxonum et Danorum exemplum ad imitandum proponit. 428
    DVII.---Ad Rothonem priorem S. Frigdiani Lucensis. 430
    DVIII.---Ad canonicos S. Frigdiani Lucensis. 430
    DIX.---Ad canonicos B. Martini Lucensis. 431
    DX.---Ad Rothonem priorem S. Frigdiani Lucensis. 431
    DXI.---Ad Rothonem priorem et canonicos S. Frigdiani Lucensis. 431
    DXII.---Monasterii Gottwicensis privilegia confirmat, petente Hartmanno abbate. 432
    DXIII---Hartmanno abbati Gottwicensi litteras mittit in quibus eum et sibi subditos a communione excommunicatorum prohibet. 432
    DXIV.---Privilegium pro ecclesia S. Trinitatis Norwicensis. 432
    DXV.---Monasterii Andrensis protectionem suscipit. bonaque ac privilegia confirmat, petente Joanne episcopo Tarvannensi. 433
    DXVI.---Ad Guidonem archiepiscopum Viennensem. ---Ipsi episcopatum et metropolitana jura confirmat, palliumque mittit. 434
    DXVII---Privilegium pro Ecclesia Bellilocensi. 435
    DXVIII.---Ad canonicos S. Martini.---Quidquid fidelis offert Ecclesiae, oblationis nomine continetur, et a saecularibus possideri non debet. 436
    DXIX.---Docet haec: Ubi agitur ad correctionem de impediendo peccato, principalis persona admittitur in testem. 436
    DXX.---An decimas clerici clericis debeant. 437
    DXXI.---Sacrilegi sunt judicandi, qui Ecclesiam Dei non permittunt regulariter ordinari. 437
    DXXII.---Spiritum sanctum vendit, qui decimas pro pecunia tribuit. 437
    DXXIII.---Nullus ministret abbatibus episcopalia, qui alicui episcoporum nolunt subesse. 437
    DXXIV.---De propriis laboribus monachi et canonici decimas solvere minime cogantur. 437
    DXXV.---Excommunicetur qui per laicos ecclesias obtinet. 438
    DXXVI.---De eodem. 438
    DXXVII.---De eodem. 438
    DXXVIII.---Ad Lanuinum Turris priorem. 438
    DXXIX.---Ad eumdem. 439
    DXXX.---Ad Victorem Bononiensem.---Absque episcoporum consensu episcopalia jura monachi non usurpent. 439
    DXXXI.---Monasterium Othoniense ejusque possessiones confirmat, Nicolao rege et Hubaldo episcopo per litteras petentibus. 439
    DXXXII.---Ad Conradum archiepiscopum Salzburgensem. ---Ut de causa abbatis S. Emmerammi Simoniae accusati cognoscat. 440
    DXXXIII.---Ad eumdem.---De Ratisbonensi episcopo obedientiam Romanae Ecclesiae denegante. 441
    DXXXIV.---Ad Henricum Ratisbonensem episcopum. ---Ut abbatem S. Emmerammi restituat, alioquin se noverit interdictum. 441
    DXXXV.---Ad Pontium Cluniacensem abbatem.---De non porrigenda communione intincta. 442
    DXXXVI.---Bulla pro Gerardo de Ham, decano ecclesiae S. Quintini. 443

DUBIA.
    DXXXVII.---Ecclesiae Christi Colcestriensi privilegia varia tribuit, et ejus possessiones confirmat. 443
    DXXXVIII.---Ecclesiae S. Salvatoris Lateranensis privilegia confirmat. 445

DIVERSORUM AD PASCHALEM PAPAM EPISTOLAE.
    I.---Pibonis Tullensis episcopi epistola ad Paschalem pro Calmosiasencibus. 447
    II.---Litterae Gualteri episcopi Cabilonensis ad Paschalem papam, pro monasterio Cistercii. 448
    III.---Daimberti Pisani archiepiscopi, Godefridi Bullonii [Col. 1499] et Raimundi comitis S. Aegidii litterae encyclicae.--- De victoriis ab exercitu Christiano in terra sancta reportatis. 448
    IV.---Lamberti Atrebatensis episcopi epistola prima ad Paschalem. 451
    V.---Ejusdem ad Paschalem epistola secunda.---De clericis Iprensibus. 452
    VI.---Ejusdem epistola tertia ad Paschalem.---Pro archiepiscopo Remensi. 453
    VII.---Ejusdem epistola ad Paschalem quarta.---De synodo Parisiensi. 454
    VIII.---Ejusdem epistola ad Paschalem quinta.---De lite inter canonicos Atrebatenses et monachos S. Vedasti exorta. 455
    IX.---Odonis abbatis Lesatensis epistola ad Paschalem. 456
    X.---Seheri Calmosiacensis abbatis epistola ad Paschalem prima. 456
    XI.---Ejusdem epistola ad Paschalem secunda. 458
    XII.---Mathildis marcisae ad Paschalem papam. 458
    XIII.---Epistola Reinhardi episcopi Halberstadensis ad Paschalem.---Petit a papa confirmationem decimarum Ecclesiae suae legitime concessarum, rogatque edoceri quid faciendum sit de ordinatis a Friderico sedi suae superposito et a sede apostolica exauctorato. 459
    XIV.---Ejusdem ad eumdem.---Suspensus ab officio absolutionem a summo pontifice humiliter petit, eo quod ipsius ignorans decretum, a laico investituram illicite acceperit, excusatque se quod propter temporum improbitatem ad eum nequeat accedere. 460
    XV.---Gervasii, Hugonis comitis Regitestensis et Melesindae filii, Remensis archidiaconi, epistola ad Paschalem papam, scripta occasione schismatis inter Rodulfum et Gervasium pro episcopatu Remensi. 461
    XVI.---Epistola Suavii abbatis S. Severi, Willelmi ducis et Gastonis ad Paschalem papam. 461
    XVII.---Petri Peccatoris, clerici Ravennatis, epistola ad Paschalem summae sedis pontificem, in qua ei Regulam clericorum destinat emendandam. 462
    XVIII.---Conventus Ecclesiae Cantuariensis ad Paschalem papam. 462
    XIX.---S. Brunonis Signiensis episcopi epistola ad Paschalem. 463
    XX.---Epistola Argentinensis Ecclesiae ad Paschalem. 464
    XXI.---Ottonis episcopi Bambergensis ad Paschalem II papam epistola.---Se ab imperatore accepisse episcopatum, sed in eo permanere nolle, nisi a pontifice investiatur et consecretur. 464
    XXII.---Epistola Balduini I, Hierosolymarum regis, ad Paschalem. 465
    XXIII.---Epistola synodica Patrum concilii Viennensis in Germania, in quo Henricus imperator quintus ob extortas investituras excommunicatus est. 465
    XXIV.---Mathildis reginae Anglorum ad Paschalem papam. ---Gratias agit pro litteris hortatoriis ad conjugem datis. 466
    XXV.---Henrici V imperatoris Augusti rescriptum ad Paschalem papam, ut ecclesiastici regalia et feuda sua imperio ac Caesari resignent, et decimis contenti in Ecclesia vivant. 467
    XXVI.---Theodorici ducis Lotharingiae epistola ad Paschalem. ---De cella Castiniacensi. 468

CONCILIA DE INVESTITURIS PRAELATORUM.
    Paschalis II concilium Warstallense. 470
    Concilium Trecense. 470
    Concilium Lateranense. 471

GELASIUS II PONTIFEX ROMANUS.
    Vita Gelasii II auctore Pandulpho Aletrino familiari.
    Monitum. 473
    Incipit vita. 475
    Notitia diplomatica in epistolas Gelasii II. 485

EPISTOLAE ET PRIVILEGIA.
    I.---Ad A. priorem ecclesiae S Frigdiani Lucensis et ejus fratres, sub proprio Joannis, quo ante susceptum pontificatum appellabatur nomine. 487
    II.---Ad clerum et plebem Romanam.---Commendat eorum constantiam adversus intrusum pseudopapam. 487
    III.---Ad Jordanum archiepiscopum Mediolanensem.--- De Landulpho restituendo. 488
    IV.---Ad Gallos.---Mandat ut se contra Mauritium Bracarensem episcopum, ab Henrico imperatore in sedem intrusum pseudopapam, arment. 489
    V.---Oldegarium, episcopum Barcinonensem, Ecclesiae Tarraconensi praeficit, eique pallium tribuit. 489
    VI.---Ad Bernardum Toletanum episcopum, Hispaniae primatem.---De Mauritio in sedem intruso 491
    VII.---Ad Bernardum Toletanum et caeteros Hispaniarum [Col. 1500] episcopos. 491
    VIII.---Ad Pontium abbatem Cluniacensem.---Privilegium Cluniacense. 492
    IX.---Cononem episcopum Praenestinum sedis apostolicae legatum, certiorem facit de archiepiscopo Bracarensi papa per imperatorem constituto. 492
    X.---Bernardo, monasterii S. Sophiae Beneventani abbati, privilegium concedit de aqua ex Calore flumine ducenda. 493
    XI.---Ad Didacum episcopum Compostellanum. 494
    XII.---Ad abbates monachosque Terrae Majoris.--- Praecipit ut quae Paschalis papa inter eos et episcopum civitatensem constituerit, negligere desinant. 494
    XIII.---Ad Gualterum Ravennatem archiepiscopum.--- Illius electionem post schisma ejuratum confirmat, eique pallium cum aliis juribus concedit. 495
    XIV.---Ad R., ecclesiae Springersbacensis praepositum et ejus fratres. 496
    XV.---Ad canonicos Lucenses.---Eorum consuetudines approbat et innovat. 497
    XVI.---Ad canonicos regulares S. Frigdiani Lucensis. ---Jura eorum et libertates confirmat. 499
    XVII.---Monasterium S. Mamiliani, situm in insula Monte-Christi, tuendum suscipit, et ejus possessiones juraque confirmat. 500
    XVIII.---Canonicis Lucensibus affirmat se S. Frigdiani canonicorum privilegia confirmando eorum jura non imminuisse. 501
    XIX.---Bulla in qua Nobiliaci possessiones recensentur. 502
    XX.---Bernardi, primatis Toletani, privilegia confirmat. 503
    XXI.---Ad Didacum episcopum Compostellanum.--- Commendat nuntios suos. 503
    XXII.---Prohibitio ne professi in ecclesia S. Mariae Fontis Ebraldi recipiantur ab abbatibus aut prioribus aliorum monasteriorum. 504
    XXIII.---Bulla pro abbatia Crassensi. 504
    XXIV.---Ad Bernardum Auscitanum archiepiscopum. 507
    XXV.---Ad exercitum Christianorum civitatem Caesaraugustanam obsidentem.---Omnibus ad eum aliquid conferentibus indulgentiam largitur. 508
    XXVI.---Ad Pontium abbatem Cluniacensem.---Monasterii Cluniacensis privilegia confirmat. 509
    XXVII.---Bulla pro monasterio Caunensi, in dioecesi Narbonensi. 511
    XXVIII.---Privilegium pro monasterio S. Andreae Avenionensis. 512

LAURENTIUS VERONENSIS, DIACONUS PISANUS.
    Notitia historica. 513

DE BALEARICO BELLO LIBRI SEPTEE.
    Liber I. 513
    Liber II. 521
    Liber III. 529
    Liber IV. 535
    Liber V. 543
    Liber VI. 549
    Liber VII. 565

ANONYMI GESTA EPISCOPORUM METENSIUM.
    Observationes praeviae. 575
    Incipiunt gesta pontificum Metensium. 579

PLACIDUS IGNOTAE SEDIS EPISCOPUS.
    Monitum 613

LIBER DE HONORE ECCLESIAE.
    CAP. I.---Dominum nostrum Jesum Christum specialius beato Petro sanctam Ecclesiam commendasse. 623
    CAP. II.---Quid sit Ecclesia. 623
    CAP. III.---Quod sancta Ecclesia sponsa Christi sit. 624
    CAP. IV.---Quod Christus caput Ecclesiae, et sancta Ecclesia corpus Christi sit. 625
    CAP. V.---Quod honor sanctae Ecclesiae honor Christi sit. 625
    CAP. VI.---Quod sancta Ecclesia non solum in spiritualibus, sed et in corporalibus rebus intelligatur. 625
    CAP. VII.---De possessione Ecclesiae. 626
    CAP. VIII.---De eadem re. 626
    CAP. IX.---Item de eadem re. 627
    CAP. X.---Quod votum Deo sit per omnia persolvendum. 627
    CAP. XI.---Ut laici ecclesiastica non disponant. 627
    CAP. XII.---Quae poena maneat eis qui ecclesiasticas res invadunt. 627
    CAP. XIII.---Quod excommunicandus sit qui ecclesiasticas res invadit. 628
    [Col. 1501] CAP. XIV.---Quid sit proprium sacerdotum et populorum. 628
    CAP. XV.---De eo ut potestates terrenae non impediant episcopos. 628
    CAP. XVI.---De eo quia principes sub disciplina fidei retinentur. 628
    CAP. XVII.---De imperatoria lege. 628
    CAP. XVIII.---Quomodo intelligendum sit: Reddite quae sunt Caesaris, Caesari, et quae sunt Dei, Deo. 628
    CAP. XIX.---Admonitio ex verbis Sancti Ambrosii. 628
    CAP. XX.---Item confirmatio ejusdem rei. 629
    CAP. XXI.---De episcopis, a quibus ordinari praecipiuntur. 629
    CAP. XXII.---Qualis debeat eligi episcopus. 629
    CAP. XXIII.---De eo quia illi qui contra canones ordinantur, episcopi non sunt habendi. 630
    CAP. XXIV.---De eo quia electio pontificis imperatori non pertineat. 630
    CAP. XXV.---De eo quia concordia omnium in electione requiritur. 630
    CAP. XXVI.---De eadem re. 630
    CAP. XXVII.---De eo quia sacri canones imperatoribus electiones episcoporum non tribuunt. 630
    CAP. XXVIII.---Electus pastor quid regendum susceperit. 630
    CAP. XXIX.---Quod praedicatores ex Evangelio vivere debeant. 631
    CAP. XXX.---Quod ecclesiastici viri duplici honore honorandi sint. 631
    CAP. XXXI.---Quod episcopi ecclesiasticas res in potestate sua habere debeant. 631
    CAP. XXXII.---Quod Ecclesia etiam terrenas res habere debeat. 631
    CAP. XXXIII.---Quod res Ecclesiae ad laicos disponendae non respiciant. 631
    CAP. XXXIV.---De eadem re. 621
    CAP. XXXV.---Admonitio, ut bene intelligantur hae sententiae. 631
    CAP. XXXVI.---Synodale decretum S. Symmachi papae de laicis qui per se Ecclesiam ordinare desiderant. 632
    CAP. XXXVII.---De eo quia ab electione pontificum non segregantur principes, sed a dominatione. 632
    CAP. XXXVIII.---Quae sit canonica electio episcoporum. 633
    CAP. XXXIX.---De eadem re. 633
    CAP. XL.---De honore ecclesiastico, quo ordine suscipi et retineri debeat. 633
    CAP. XLI.---Non licere imperatoribus episcopos in Ecclesiam introducere. 633
    CAP. XLII.---De eo quia gratia Dei etiam terrena nobis donat. 634
    CAP. XLIII.---De possessione Ecclesiae. 634
    CAP. XLIV.---Quot portiones de redditibus Ecclesiae fieri debeant. 634
    CAP. XLV.---Quod non debeat unquam Ecclesiae tolli quod semel ei donatum est. 634
    CAP. XLVI.---De rebus terrenis Christo donandis. 635
    CAP. XLVII.---De his qui donata Ecclesiae auferunt. 635
    CAP. XLVIII.---Ut omnes Ecclesiae, cum omnibus quae possident, in episcopi potestate sint. 635
    CAP. XLIX.---Ea quae sunt clericorum, ad eas Ecclesias pertinere, in quibus titulantur. 635
    CAP. L.---De eo quia omnia, quae Deo afferuntur, oblationes appellantur. 635
    CAP. LI.---Quantum mali sit res Ecclesiae tollere. 635
    CAP. LII.---Ecclesiasticas res dona Dei esse. 635
    CAP. LIII.---Quare antiqui Patres nominatim non contradixerint investituras Ecclesiarum a laicis fieri. 636
    CAP. LIV.---Ut laici Ecclesias investire nullo modo audeant. 636
    CAP. LV.---Quia grave scelus est laicos baculo, vel annulo, Ecclesias investire. 637
    CAP. LVI.---Contra eos qui dicunt ideo nos hoc dicere, ut honor regni minuatur. 637
    CAP. LVII.---Ut nostri temporis imperatores sequi dignentur exemplum magni Constantini imperatoris. 638
    CAP. LVIII.---Exemplum magnae humilitatis Constantini imperatoris. 639
    CAP. LIX.---Exemplum verae humilitatis Valentiniani imperatoris, et de electione S. Ambrosii. 639
    CAP. LX.---De eo quia S. Ambrosius Theodosium imper. excommunicavit. 640
    CAP. LXI.---De Marciano imperatore. 641
    CAP. LXII.---Exemplum obedientiae Caroli imperatoris. 641
    CAP. LXIII.---Ubi Carolus imperator, unde ab apostolico [Col. 1502] admonitus fuerat, emendare promittit. 641
    CAP. LXIV.---De eadem re. 641
    CAP. LXV.---Admonitio imperatorum, ut sequantur praecedentium imperatorum exempla. 641
    CAP. LXVI.---De eadem ro. 641
    CAP. LXVII.---Quare S. Adrianus investiri Ecclesias permittere imperatoribus potuit. 642
    CAP. LXVIII.---De investitura, quid significet, et quam grave sit scelus sanctuarium investire velle. 642
    CAP. LXIX.---Quia investitura Ecclesiarum fieri non debet. 642
    CAP. LXX.---Romano pontifici summo studio procurandum est, ut sanctorum instituta serventur. 643
    CAP. LXXI.---De eo quod pro terrenis, quae Ecclesia possidet, non debet juri imperatorum addici. 644
    CAP. LXXII.---De eo quia pastores non tantum animarum, sed et corporum curam gerere debeant. 644
    CAP. LXIII.---Nullum episcoporum debere aliquam Ecclesiam laicis subdere. 645
    CAP. LXXIV.---Exempla quibus probatur sanctam Romanam majores Dei Ecclesias semper ordinasse. 646
    CAP. LXXV.---De excommunione et zizaniis. 647
    CAP. LXXVI.---Quia Dominus ipse excommunionem praecepit, et quid intersit excommunicare et eradicare. 647
    CAP. LXXVII.---De excommunicatione, qua intentione fieri debeat. 648
    CAP. LXXVIII.---Non posse episcopum vices suas in ecclesiasticis rebus laicis tribuere. 648
    CAP. LXXIX.---Contra adulatores, qui contra canones auctoritatem dare contendunt. 649
    CAP. LXXX.---Utrum alicui pro honore terreno ecclesiam ordinare concedendum sit. 649
    CAP. LXXXI.---Contra eos qui ideo putant juste imperatorem Ecclesias investire, quia nonnulli antiquorum, qui investiti sunt, sancti fuerunt. 650
    CAP. LXXXII.---Vera et certa comprobatio, quia sicut simoniacus est ille, qui per avaritiam pecuniarum ordinatur, ita et ille qui per avaritiam sublimitatis, simoniacus certissime comprobatur. 653
    CAP. LXXXIII.---Quanta gloria et honore digni sint sancti sacerdotes. 657
    CAP. LXXXIV.---Simoniacus est qui officia ecclesiastica a laicis accipit. 657
    CAP. LXXXV.---Quia grave sacrilegium sit auferre Ecclesiae quae ei donata sunt. 658
    CAP. LXXXVI.---Quod episcopi vices apostolorum in Ecclesia habeant. 660
    CAP. LXXXVII.---De temporali virtute sanctae matris Ecclesiae. 660
    CAP. LXXXVIII.---De officiis ecclesiasticis non vendendis. 660
    CAP. LXXXIX.---De honore quem sacerdotibus imperatores exhibuerunt. 661
    CAP. XC.---De eo quia regnum terrenum de honore S. Ecclesiae crevit. 662
    CAP. XCI.---Contra eos qui dicunt: Tanta donantur Ecclesiae, ut regno vix pauca remaneant. 663
    CAP. XCII.---Quo ordine sanctis canonibus non contrario sacerdotium et regnum concordari possit. 663
    CAP. XCIII.---De districtione regum contra Simoniacam haeresim. 664
    CAP. XCIV.---De eo, quia privata lex communem legem facere non potest. 664
    CAP. XCV.---Quia »gratia, nisi gratis accipiatur, non est gratia.«. 664
    CAP. XCVI.---De eo, quia simoniaci pejores sunt quam Ariani. 665
    CAP. XCVII.---De eo, quia regnum terrenum sanctae Ecclesiae servire debet. 665
    CAP. XCVIII.---Qua in re potestatem in Ecclesia terreni principes habere debeant. 666
    CAP. CCIX.---De Gregorio VII papa. 666
    CAP. C.---Quam pure sancta ecclesiastica officia tractari debeant. 667
    CAP. CI.---Quomodo Adrianus papa anathematizavit principes electioni praesulum se inserentes. 667
    CAP. CII.---Quare permissum sit imperatoribus Ecclesias investire. 667
    CAP. CIII.---Qualiter electio pastoris canonica facienda sit. 668
    CAP. CIV.---Non debere eligi archiepiscopum sine jussu vel scientia vicariorum Domini papae. 668
    CAP. CV.---Quod ex jactantia cordis desiderium primatus nascatur. 668
    CAP. CVI.---Quod clerus et plebs sacerdotem sibi eligere debeant. 668
    CAP. CVII.---Ut personarum acceptio in sacris ordinibus [Col. 1503] dandis non flat. 668
    CAP. CVIII.---Ut nullum locum habeat in ecclesiasticis oficiis pecunia. 669
    CAP. CIX.---Quod non sint veri episcopi, qui per ambitionem ordinantur. 669
    CAP. CX.---Quam grave sit aliqua fraudulentia sacrum ordinem temerare. 669
    CAP. CXI.---Quia difficile bono exitu consummantur, quae male sunt inchoata. 669
    CAP. CXII.---Quia multis testimoniis pateat, quod non oporteat dignitates sacras per ambitionem quaerere. 669
    CAP. CXIII.---Quam grave sit praerogativam sacerdotii ambitione quaerere, et qua poenitentia illi subveniatur. 669
    CAP. CXIV.---De principibus sanctae catholicae Ecclesiae. 670
    CAP. CXV.---Exemplum de vita S. Martini, ubi ostenditur quantam reverentiam terreni principes etiam in terrenis rebus exhibere debent. 670
    CAP. CXVI.---Quanta mala de potestate laicorum in Ecclesia nata sint. 671
    CAP. CXVII.---Exhortatio ut in bono, quod captum est perseveretur, malum vero omnimodis emendetur, et de statere in ore piscis invento. 673
    CAP. CXVIII.---De eo, quod populus ad voluntatem Dei implendam cogendus est. 675
    CAP. CXIX.---De eo, quia prava sententia emendanda est. 675
    CAP. CXX.---Quia cum magno studio perversis resistere debemus, et Deum magis timere quam hominem. 675
    CAP. CXXI.---De eadem re. 676
    CAP. CXXII.---Item de eadem re. 676
    CAP. CXXIII.---Item de eadem re. 676
    CAP. CXXIV.---De eadem re. 676
    CAP. CXXV.---Unde supra. 676
    CAP. CXXVI.---Deum timentem nihil praesumere contra SS. Patrum instituta. 676
    CAP. CXXVII.---Quia nihil pretiosius debet nobis esse quam veritas. 677
    CAP. CXXVIII.---Alios ab errore revocandos. 677
    CAP. CXXIX.---De eadem re. 677
    CAP. CXXX.---De eadem re. 677
    CAP. CXXXI.---Quid agendum sit, quando ita concludimur, ut sine peccato evadere non possumus. 677
    CAP. CXXXII.---De eadem re. 677
    CAP. CXXXIII.---Non esse faciendum malum quod juramento promisimus. 678
    CAP. CXXXIV.---De eo, quia pro nostro honore maculam sacro ordini non debemus inferre. 678
    CAP. CXXXV.---Quid agendum sit, quando turbatur Ecclesia. 678
    CAP. CXXXVI.---De eo, quia in prava sententia perseverare non debemus. 678
    CAP. CXXXVII.---Quia non solum nobis, sed etiam imperatori praestamus, si ei ad malum non consentiamus. 678
    CAP. CXXXVIII.---De eo, quia Ecclesia Dei, id est haereditas Christi, imperatori tradi non debet. 679
    CAP. CXXXIX.---Contra eos qui dicunt contra imperatorem nos facere, quia praedicamus ecclesiasticas res sine ejus investitura pastores possidere debere. 680
    CAP. CXL.---Item confirmatio de eadem sententia. 680
    CAP. CXLI.---Contra eos qui dicunt in potestate Romani pontificis esse Ecclesias Dei imperatoribus tradere. 680
    CAP. CXLII.---Hic ostenditur falsum esse, quod quidam dicunt: Omnia terrena imperatoris esse. 680
    CAP. CXLIII.---De eo, quia sacerdotes seditionem populi excitare non debent; si vero pro justitia, quam praedicant, excitata fuerit, non eis ascribendum. 681
    CAP. CXLIV.---Exaggeratio hujus sententiae, et quam grave sit Ecclesiam tradere. 681
    CAP. CXLV.---De eo, quia tam graves tentationes non uni homini, sed universae Ecclesiae fiant, et quia in divinis nullum jus imperator habeat. 681
    CAP. CLXVI.---Quam firmus in his sacris sententiis beatus Ambrosius fuerit. 682
    CAP. CXLVII.---Exhortatio, ut sic serviatur imperatori, ut Deus non offendatur. 682
    CAP. CXLVIII.---De eo, quia non tantum vasa altaris sacra sunt, sed etiam omnia quae offeruntur. 682
    CAP. CXLIX.---De eadem re. 683
    CAP. CL.---Vera comprobatio, quia sicut minima, ita et majora, quae Deo offeruntur, Ecclesiae jure competunt. 684
    CAP. CLI.---Contra eos qui dicunt: Terrena Ecclesiae [Col. 1504] imperatoris sunt, et nisi pastores de manu ejus accipiant ea habere non debent. 684
    CAP. CLII.---Quia episcopi, vel abbates per suos fideles de magnis possessionibus, quas possident, servire imperatoribus debent. 685
    CAP. CLIII.---Contra eos qui dicunt, ideo imperatores Ecclesiam investire, quia sacrati sunt. 685
    CAP. CLIV.---Contra eos qui dicunt: Spiritalia episcopis pertinent, saecularia nequaquam. 685
    CAP. CLV.---Constitutio Theodosii imperatoris. 685
    CAP. CLVI.---Diversa praecepta legum eadem firmantium, quae et sacri canones. 685
    CAP. CLVII.---Quid observandum sit in ordinatione episcopi. 686
    CAP. CLVIII.---Quia, quod sanctis locis datum est, firmiter eis permanere debet. 686
    CAP. CLIX.---Item de eadem re. 686
    CAP. CLX.---De haereditate in nomine Christi relicta. 686
    CAP. CLXI.---De haereditate relicta martyribus. 686
    CAP. CLXII.---Res episcopi in jus Ecclesiae legaliter devenire. 686
    CAP. CLXIII.---Res Ecclesiae firmiter permansuras. 686
    CAP. CLXIV.---De episcopis pro rebus Ecclesiae non constringendis. 687
    CAP. CLXV.---Quid agere debeat imperator, si commutare voluerit cum Ecclesia. 687
    CAP. CLXVI.---De reverentia imperatorum in clericos. 687
    CAP. CLXVII.---Adhortatio, ut pro his sacris dogmatibus, Deo nos corroborante, usque ad mortem certemus, 687

PETRUS DE HONESTIS CLERICUS RAVENNAS.
    Notitia historica. 689

REGULA CLERICORUM.
    Praefatio Constantini abbatis Cajetani. 691
    Monitum de Petro de Honestis. 701
    Prologus. 703

LIBER PRIMUS.
    CAP. I.---Quod clericorum ordo levitarum et apostolorum vices teneat; et eorum vitam imitari, propriis quoque facultatibus, nec non voluntatibus renuntiare debeant. 703
    CAP. II.---Quid prae omnibus canonici imitari debeant. 707
    CAP. III.---Quod his exemplis fratres commoniti, propriis facultatibus et voluntatibus renuntiaverint. 709
    CAP. IV.---Quod unus praeesse caeteris debeat. 710
    CAP. V.---Qualis esse debeat, qui ad prioratum eligitur. 710
    CAP. VI.---Ut post prioris obitum intra tres vel quatuor hebdomadas eligatur alius. 710
    CAP. VII.---Qualiter ordinetur electus. 711
    CAP. VIII.---Quid prior post ordinationem suam facere debeat. 711
    CAP. IX.---Qualiter, et in qua aetate parentes filios suos Ecclesiae tradere valeant. 711
    CAP. X.---De susceptione omnium clericorum non ordinatorum, notorum quoque et incognitorum. 713
    CAP. XI.---Ut in aggregandis fratribus modus teneatur pro quantitate ecclesiasticae facultatis. 713
    CAP. XII.---Ut noviter suscepti caeteris subesse non erubescant. 713
    CAP. XIII.---Quod prior minimos etiam, et nuper in gressos, aliis praeferre debeat, si hoc fratrum utilitas deposcat. 713
    CAP. XIV.---Qualiter praelatis subjecti obedire debeant. 714
    CAP. XV.---Quod canonici nihil habere vel possidere, dare vel accipere minime debeant. 714
    CAP. XVI.---Quomodo fratres ad se venientes alloqui debeant. 714
    CAP. XVII.---Si fratres litteras mittere vel suscipere debeant. 715
    CAP. XVIII.---Si hi, qui litterati sunt, docere aliquid valeant. 715
    CAP. XIX.---Quod praelati animas et corpora subditorum regere debeant. 715
    CAP. XX.---De claustro et ejus officinis. 715
    CAP. XXI.---De aedificiis familiae. 716
    CAP. XXII.---De interiori claustro, et de districtione fratrum. 716
    CAP. XXIII.---De foris mittendis fratribus. 717
    CAP. XXIV.---Ut clerici foras non mittantur ad ea quae per laicos possunt fieri. 717
    CAP. XXV.---Quod jussu prioris liceat fratribus in hortis [Col. 1505] laborare, vel aliquid tale operari. 717
    CAP. XXVI.---Quid foras mittendi, cum egrediuntur vel regrediuntur, facere debeant. 717
    CAP. XXVII---Qualiter fratres ad visitandos infirmos, ad concordiam faciendam, ad animas exhortandas, vel ad aliquod bonum disponendum, mitti debeant. 718
    CAP. XXVIII.---Si ad parentes ire oporteat. 718
    CAP. XXIX.---Quod fratres cum fratribus privata consilia facere non debeant. 718
    CAP. XXX.---De carnali dilectione non habenda, et de disciplina taliter, vel aliter peccantium. 719
    CAP. XXXI.---De his qui voluerint sub habitu canonico arctiorem, vel solitariam vitam ducere. 719
    CAP. XXXII.---De virtute silentii. 720
    CAP. XXXIII.---Ut in Ecclesia, refectorio et dormitorio silentium teneatur. 720
    CAP. XXXIV.---Quod omni tempore, a vesperis usque in mane cum ad capitulum veniunt, teneatur silentium. 720
    CAP. XXXV.---Quod in quibusdam diebus extradictum modum teneatur silentium. 720
    Prologus libri secundi. 721

LIBER SECUNDUS.
    CAP. I.---Quomodo vivendum sit inter octavas Nativitatis, Apparitionis et Resurrectionis. 721
    CAP. II.---Quomodo vivendum sit ab octavis Resurrectionis usque ad Pentecosten, et Nativitatis usque ad Epiphaniam. 721
    CAP. III.---Qualiter vivendum sit a Nativitate S. Joannis Baptistae usque ad aequinoctium autumnale. 721
    CAP. IV.---Qualiter vivendum sit ab aequinoctio autumnali usque ad Kalendas novembris, et ab octavis Epiphaniae usque ad Septuagesimam. 721
    CAP. V.---Qualiter vivendum sit ab aequinoctio autumnali usque ad Kalendas novembris, et ab octavis Epiphanaie usque ad Septuagesimam. 721
    CAP. VI.---Quod jejunandum sit a Kalendis novembris usque ad Nativitatem Domini, et a Septuagesima usque ad sanctum Pascha. 722
    CAP. VII.---De jejunio quatuor temporum et vigiliarum. 722
    CAP. VIII.---De usu ovorum et casei. 722
    CAP. IX.---Quale jejunium occasione festi solvi debeat. 722
    CAP. X.---Si occasione festi alicujus, carnis et sanguinis usus reddi debeat. 723
    CAP. XI.---Quae sint legitima jejunia, 723
    CAP. XII.---Quibus diebus a vino et pulmento simul, vel a pulmentis tantummodo, vini usura servata, abstineatur. 723
    CAP. XIII.---De discretione habenda in reddendo vino vel pulmento, et ex quibus causis discretio haec fieri debeat. 723
    CAP. XIV.---Si legitimi jejunii diebus festum novem lectionum veniat. 724
    CAP. XV.---Quod caeteris diebus, duobus fratribus pulmenta parentur. 724
    CAP. XVI.---De usu piscium et olei. 724
    CAP. XVII.---De mensura panis et vini, et de qualitate pulmentorum. 724
    CAP. XVIII.---De lectore hebdomadario. 724
    CAP. XIX.---De hebdomadariis coquinae, et de mandato in sabbato faciendo, et de charitate exhibenda. 725
    CAP. XX.---De mandato in coena Domini exhibendo. 726
    CAP. XXI.---De vestimentis, calceamentis ac lectualibus fratrum. 726
    CAP. XXII.---De aegrotantibus et morientibus. 727
    CAP. XXIII.---De custodia eorum infirmorum qui invalescunt, et de medicina eis non neganda. 727
    CAP. XXIV.---De usu balneorum et sanguinis diminutione. 728
    CAP. XXV.---De senibus et infirmis. 729
    CAP. XXVI.---De pueris et adolescentibus qui nutriuntur. 729
    CAP. XXVII.---Si qui artis grammaticae disciplina erudiri debeant. 730
    CAP. XXVIII.---De laicis litteratis in grandiori aetate susceptis. 730
    Prologus libri tertii. 730

LIBER TERTIUS.
    CAP. I.---De septem horis canonicis antiquitus statutis, et de prima novo tempore adinventa. 730
    CAP. II.---De nocturnis vigiliis. 731
    CAP. III.---De matutinis laudibus, 731
    CAP. IV---De prima. 732
    CAP. V.---De tertia, sexta et nona. 732
    CAP. VI.---De hora vespertina. 733
    [Col. 1506] CAP. VII.---De completorio. 734
    CAP. VIII.---Unde horarum istarum officia conficiantur. 734
    CAP. IX---Quae dicuntur festa privata, quae popularia, quae praecipua, quae summa 735
    CAP. X.---De ordine lectionum totius anni. 735
    CAP. XI.---De ordine missarum. 736
    CAP. XII.---De hora collationis. 736
    CAP. XIII.---Qua hora noctis vigilias agere debeamus. 737
    CAP. XIV.---Quo ordine vel tempore agantur matutinae et caeterae horae. 737
    CAP. XV.---De his quae in capitulo agenda sunt vel dicenda. 737
    CAP. XVI.---De summis festis in capitulo nuntiandis, et de confessione ac remissione vicissim danda. 738
    CAP. XVII.---De plurimis fratrum orationibus et observationibus. 738
    CAP. XVIII.---Quod prior super his omnibus debet esse sollicitus. 739
    CAP. XIX.---De praeposito. 739
    CAP. XX.---De minoribus praepositis statuendis, seu magistris et disciplina peccantium. 740
    CAP. XXI.---De obedientias tenentibus sive suscipientibus. 741
    CAP. XXII.---De sacrista. 741
    CAP. XXIII.---De camerario. 743
    CAP. XXIV.---De cellerario. 743
    CAP. XXV.---De refectorio et refectorario. 744
    CAP. XXVI.---De vesterario. 744
    CAP. XXVII.---De procuratore rerum exteriorum. 745
    CAP. XXVIII.---De custodia rerum mobilium. 745
    CAP. XXIX.---De negotiatore Ecclesiae. 746
    CAP. XXX.---De obedientia familiarium. 746
    CAP. XXXI.---De claustro et de porta canonicorum custodienda. 746
    CAP. XXXII.---De colligendis hospitibus, et quibusque advenientibus. 747
    CAP. XXXIII.---Quod absente priore et praeposito, minores praepositi vices eorum supplere debeant. 748
    CAP. XXXIV.---Quod ex his ad majorum praeceptorum observationem ascendere, et vitae perpetuae gaudia percipere quis valeat. 748

GREGORIUS PRESBYTER ROMANUS.
    Notitia historica et litteraria. 748
    Notitia altera. 751
    Epistola nuncupatoria in suam canonum collectionem. 751
    Rubricae. 754

THEOBALDUS STAMPENSIS. EPISTOLAE.
    I.---Ad episcopum Lincolmensem.---De quibusdam in divina pagina titubantibus. 759
    II.---Ad Pharitium Habendonensem abbatem.---Pueri sacramento baptismi non regenerati aeternam beatitudinem assequi nequeunt. 763
    III.---Ad Margaritam reginam.---Se suaque obsequia reginae offert. 765
    IV.---Ad Philippum amicum---Solatur amicum injuriis lacessitum. 765
    V.---Ad Roscelinum Compendiensem clericum.--- Graviter arguit Roscelinum qui filios sacerdotum ad sacros ordines non esse admittendos asserebat. 767

THEOGERUS METENSIS EPISCOPUS.
    Notitia historica. 769
    Monitum. 777

MUSICA THEOGERI.
    De repertoribus musicae artis. 777
    De monochordo. 777
    De mensura monochordi. 778
    Quod spatium dicatur tonus, quod semitonium et caetera. 779
    De novem modis vocum. 779
    De consideratione numerorum. 780
    De proportionibus dupla, sesquialtera et sesquitertia. 780
    De eadem proportione in mensura considerata. 780
    De divisione monochordi. 781
    De tetrachordis. 781
    Quomodo constent tetrachorda. 781
    De quatuor tetrachordis aliis. 782
    De speciebus diatessaron. 783
    De speciebus diapente. 783
    De speciebus diapason. 783
    Quod graviores sint principaliores. 784
    De constitutione quatuor troporum. 784
    De proto. 784
    [Col. 1507] De deutero. 785
    De trito. 785
    De tetrardo. 785
    De divisione proti. 785
    De divisione deuteri. 785
    De divisione triti. 785
    De divisione tetrardi. 785
    Hanc divisionem non esse recentem. 786
    De divisione troporum naturales regulas non servasse. 786
    De primo tono. 787
    De secundo tono. 787
    De tertio tono. 787
    De quarto tono. 788
    De quinto tono. 788
    De sexto tono. 788
    De septimo tono. 789
    De octavo tono. 789
    Decachordum secundi et exempla ejus. 790
    Decachordum tertii et exempla ejus. 790
    Decachordum octavi et exempla ejus. 790
    Generales regulae autentici cantus. 791
    Generalis regula plagalis cantus. 792
    Generalis regula communis cantus. 792

HUGO DE SANCTA MARIA FLORIACENSIS MONACHUS.
    Notitia historica et litteraria. 791

OPERA HISTORICA.
    Prolegomena. 805
    Excerpta ex historia ecclesiastica 805
    Editio prima libris IV digesta. 821
    Editio altera libris VI digesta 829
    Historia Francorum Senonensis. 853
    Fragmenta Historiae Fossatensis. 863

LIBER QUI MODERNORUM REGUM FRANCORUM CONTINET ACTUS.
    Prologus. 875
    Incipit liber. 875
    Appendix ad historiam regum Francorum. 911

DE REGIA POTESTATE ET SACERDOTALI DIGNITATE.
    Prologus. 939

LIBER PRIMUS.
    CAP. I.---Quod non sit potestas nisi a Deo. 941
    CAP. II.---Quod sicut caput in corpore, ita rex in regno suo principatum debeat obtinere. 942
    CAP. III.---Quod rex Dei Patris imaginem obtineat, et episcopus Christi. 942
    CAP. IV.---De officio legitimi regis. 943
    CAP. V.---De electione episcopi. 947
    CAP. VI.---Item de officio legitimi regis. 948
    CAP. VII.---Item de officio legitimi regis. 950
    CAP. VIII.---De reprobis regibus atque principibus. 953
    CAP. IX.---De dignitate sacerdotum. 953
    CAP. X.---De his quos episcopus excommunicat. 955
    CAP. XI.---De pravis praesulibus. 955
    CAP. XII.---De illo qui contra Christianum frangit sacramentum. 956
    LIBER SECUNDUS. 961
    EPISTOLA HUGONIS ad Ivonem Carnotensem abbatem. 975

VITA SACERDOTIS EPISCOPI LEMOVICENSIS
    Commentarius praevius. 975
    Prologus. 979
    CAP. I.---Ortus, educatio, monachatus, dignitas abbatialis. 984
    CAP. II.---Viventis miracula: parentum conversio ad vitam sanctam. Episcopatus Lemovicensis obitus. 987
    CAP. III.---Ratio temporis: sepultura, translatio corporis Sarlatum. 990
    CAP. IV.---Miracula post translationem patrata, atque imprimis injurii contra sanctum puniti. 993
    CAP. V.---Beneficia sanitatum. S. Sacerdotem invocantibus impensa, malevoli puniti. 998

LAMBERTUS AUDOMARENSIS.
    LIBER FLORIDUS.---NOTITIA ET EXCERPTA. 1003

HUGO DE CLEERIIS.
    COMMENTARIUS DE MAJORATU ET SENESCALCIA FRANCIAE. 1033

GUILLELMUS DE CAMPELLIS CATALAUNENSIS EPISCOPUS.
    Notitia historica. 1037
    DE SACRAMENTO ALTARIS. 1039
    CHARTA. 1039

OPUSCULA DUBIA.
[Col. 1508]
    De origine animae. 1043
    Dialogus inter Christianum et Judaeum de fide catholica. 1045

CALIXTUS II PONTIFEX ROMANUS.
    Notitia historica. 1073
    Notitia altera. 1075
    Vita Calixti II papae, auctore Pandulpho Pisano. 1079
    Commentariolus Hessonis scholastici.
    Confirmatio electionis Calixti II. 1087
    Notitia diplomatica in epistolas et privilegia Calixti II. 1089

EPISTOLAE ET PRIVILEGIA CALIXTI II.
    I.---Ad Adalbertum Moguntinum archiepiscopum.--- De sui creatione. 1093
    II.---Ad Didacum episcopum Compostellanum.---Robertum Franciscum, levirum suum, commendat. 1093
    III.---Ecclesiae S. Antonii consecratio 1093
    IV.---Ad Bernardum Ausciensem archiepiscopum.--- Concedit ut mortuorum corpora libere deinceps apud ecclesiam S. Mariae Ausciensem sepeliantur. 1094
    V.---Ad Fridericum archiepiscopum Coloniensem.--- Significat ei concilium in autumno Remis celebrandum pro felici Ecclesiae statu. 1095
    VI.---Clero et populo Lucensi praecipit ne vexari fratres S. Frigdiani patiantur. 1096
    VII.---Ad Francorum Trenorciensem abbatem.---Privilegium Trenorciense. 1096
    VIII.---Privilegium pro monasterio de Valle. 1098
    IX.---Bulla apostolici qua capitulum Brivatense de claratur Romanae Ecclesiae immediate subditum, eique conceditur ut chrisma, oleum sanctum, consecrationes ecclesiarum aut altarium et clericorum ordinationes a quo maluerint episcopo suscipere possint. 1099
    X.---Bulla pro monasterio S. Blasii. 1100
    XI.---Xenodochii Hierosolymitani privilegia et possessiones confirmat. 1102
    XII.---Bulla pro monasterio B. Mariae Electensis. 1102
    XIII.---Monasterii S. Aegidii jura ac bona confirmat. 1103
    XIV.---Pro eodem monasterio. 1105
    XV.---Ad canonicos Bisuntinae ecclesiae S. Joannis.--- Litigantes S. Joannis et S. Stephani canonicos juramentis suis solvit. 1106
    XVI.---Ad R. Massiliensem abbatem.---Permittit et fratribus suis divinum officium celebrare in Tarasconensi S. Nicolai ecclesia, eamque consecrari facere. 1107
    XVII---Excerptum bullae datae in gratiam monasterii S. Mariae Soricinensis. 1108
    XVIII.---Ecclesia S. Polycarpi confirmatur monasterio Electi. 1108
    XIX.---Ad Didacum episcopum Compostellanum.--- Concilio in festivitate B. Lucae Remis celebrando eum interesse vult. 1109
    XX.---Bulla de dono ecclesiae S. Liberatae facto Stephano abbati Casae Dei ab Hildeberto episcopo Agennensi. 1110
    XXI.---Epistola synodalis Calixti, Tolosano concilio praesidentis, qua cella S. M. de Gordiano adjudicatur Anianensi monasterio, adversus Arelatensem archiepiscopum et monachos Casae Dei 1110
    XXII.---Ad B. praepositum, clerum et populum Hildesheimensem. 1113
    XXIII.---Berengario abbati monasterii Crassensis in Septimania ejusque successoribus ecclesiam S. Petri de Valeriis sub censu annuo duorum aureorum concedit. 1114
    XXIV.---Ad illustrem feminam Jussolinam, et filios ejus, ejusdem argumenti cum superiore. 1114
    XXV.---Bulla pro Geraldo priore Cadurcensis beati protomartyris Stephani ecclesiae. 1115
    XXVI.---Ad Henricum Anglorum regem pro controversia de primatu Eboracensis Ecclesiae sedanda. 1117
    XXVII.---Ad Herveum abbatem Rotonensis monasterii. ---Kemperlegiensibus ablatam de Bella Insula pecuniam reddat vel ad Remense concilium rationem redditurus accedat. 1117
    XXVIII.---Bulla pro Guidone abbate Turturiaci. 1117
    XXIX.---Excerptum bullae Calixti papae II, pro S. Trinit. Pictaviensi. 1119
    XXX.---Bulla pro coenobio S. Vincentii Silvanectensis. 1119
    XXXI.---Ad Turgidum Abrincensem, et Hildebertum Cenomanensem episcopos, etc. . .---Commendat eis monasterium Savigniense. 1120
    XXXII.---Parthenonis S. Mariae Fontis Ebraldi possessiones et privilegia confirmat. 1121
    XXXIII.---Monasterii SS. Petri et Pauli et S. Gesleni Cellensis possessione confirmat. 1124
    [Col. 1509] XXXIV.---Monasterii Vindocinensis privilegia confirmat. 1125
    XXXV.---Privilegium pro abbatia S. Dionysii, prope Parisios. 1126
    XXXVI.---Recenset atque confirmat possessiones abbatiae Burburgensis, monialium nobilium Ord. S. Benedicti a sorore sua Clementia Burgundiae ducissa recens fundatae. 1127
    XXXVII.---Ad Godebaldum episcopum Ultrajectensem. ---Mitram episcopalem ei tribuit. 1130
    XXXVIII.---Monasterii Marbacensis protectionem suscipit, et privilegia confirmat. 1130
    XXXIX.---Ecclesiae S. Martini Turonensis privilegia confirmat. 1131
    XL.---Monasterii S. Bertini Sithiensis libertatem et privilegium confirmat. 1133
    XLI.---Ecclesiae Cameracensis privilegia confirmat. 1134
    XLII.---Ad clerum et populum Hildesheimensem. 1134
    XLIII.---Gisleberto archiepiscopo Turonensi mandat ut litteras sequentes ad Henricum Anglorum regem deferat, adhibitoque Gaufredo archiepiscopo Rothomagensi, Thomam archiepiscopum Eboracensem regi diligenter commendet. 1135
    XLIV.---Ad Henricum Anglorum regem. 1135
    XLV.---Bulla de privilegiis mgnasterii Sanctae Mariae Josaphat, in dioecesi Carnotensi. 1136
    XLVI.---Decretum a Gaufrido episcopo Carnotensi adversus Simoniam latum confirmat. 1137
    XLVII.---Monasterium Springirsbacense et ejus disciplinam confirmat. 1138
    XLVIII.---Ad Morvanum Venetensem et Brictium Nannetensem episcopos.---Ut abbatem Rotonensem per districtionem canonicam compellant ad reddendam pecuniam abbati Kemperlegiensi debitam. 1138
    XLIX.---Monasterii S. Remigii Remensis privilegia confirmat. 1138
    L.---Abbatiae S. Amandi seu Elnonensis, ordinis S. Benedicti privilegia libertatis et immunitatis concedit. 1139
    LI.---Radulfum Dunelmensem, Radulfum Orcadensem, Joannem Glascuensem et universos per Scotiam episcopos, Ecclesiae Eboracensis suffraganeos, hortatur ut Thurstano archiepiscopo Eboracensi, per ipsum consecrato, obediant. 1141
    LII.---Litterae Norwegiae regibus porrectae pro admissione Radulphi Orcadensium episcopi. 1142
    LIII.---Monasterii S. Martini de Campis Parisiensis possessiones et privilegia confirmat. 1142
    LIV.---Bulla pro Pacano abbate et monachis B. Mariae Stampensis. 1145
    LV.---Ad Josceranum Lingonensem episcopum.---Judicem eum constituit controversiae, quae est inter abbatem S. Petri Vivi Senonensis, et Molismensem. 1146
    LVI.---Ad monachos S. Viventii de Verzeio.---Jubet sub poenis interdicti, ut priorem de monasterio Cluniacensi recipiant. 1146
    LVII.---Benedictum episcopum Lucensem rogat ut homines ad sese venientes vel ab ipso redeuntes praesidio firmo muniat. A priorem et ecclesiam S. Frigdiani commendat. 1146
    LVIII.---Ad Stephanum abbatem Cisterciensem.--- Cisterciensis monasterii capitula confirmat. 1147
    LIX.---Brunonem archiepiscopum Trevirensem liberum declarat ab omni potestate legati, nisi a latere dirigatur. 1148
    LX.---Brunoni archiepiscopo metropolitanum jus aliaque prisca ornamenta constabilit. 1148
    LXI.---Hospitalem domum a Brunone, archiepiscopo Trevirensi, conditam Confluentiae ante ecclesiam S. Florini, conservari jubet. 1149
    LXII.---Ad Volricum Constantiensem episcopum.--- Ut Schafhusensibus restituat praedium per vim ablatum. 1149
    LXIII.---Privilegium pro monasterio S. Salvatoris Schaffnaburgensis. 1150
    LXIV.---Ad Hugonem Antissiodorensem episcopum. ---Facultatem ei tribuit conferendi ecclesiis canonicorum et monachorum ecclesias quas laici obtinuerant. 1152
    LXV.---Privilegium Calixti papae, quo confirmatur decretum concilii Bellavacensis de discordia inter Guillelmum episcopum Catalaunensem et canonicos Chemironenses, quibus Richardus Albanensis episcopus immunitatem nimiam indulserat. 1152
    LXVI.---Monasterii Vizeliacensis immunitatem et possessiones confirmat. 1155
    LXVII.---Ad Berardum Matisconensem et Gualterium Cabilonensem episcopos---Significat se Trenorciensis monasterii altaria consecrasse, et coemeterium benedixisse. 1155
    [Col. 1510] LXVIII.---Ad canonicos Matisconensis.---Adversus vastatores villae de Monte Godino. 1153
    LXIX.---Adelberto abbati Schafhusensi significat se monasterii tutelam suscepisse. 1156
    LXX.---Parthenonis Pulchriloci privilegia confirmat. 1156
    LXXI.---Ad Marbodum episcopum Redonensem.---De sententia excommunicationis prolata in abbatem et monachos S. Melanii. 1157
    LXXII.---Privilegium pro monasterio S. Mariae Bonaevallis. 1157
    LXXIII.---Ad Umbaldum archiepiscopum Lugdunensem. ---Adversus vastatores villae de monte Godino. 1158
    LXXIV.---Bulla pro manasterio S. Cucuphatis in regione Vallensi. 1159
    LXXV.---Ecclesiae S. Joannis Vesontionensis canonicorum bona et privilegia confirmat. 1162
    LXXVI.---Ad Arelatensem, Aquensem et Ebredunensem archiepiscopos et caeteros episcopos per provinciam. 1164
    LXXVII.---Privilegium pro monasterio Cluniacensi. 1164
    LXXVIII.---Ad canonicos Viennenses.---Antiqua Viennensis Ecclesiae privilegia confirmat. 1167
    LXXIX.---Ecclesiae Compostellanae metropolitanam Ecclesiae Emeritanae dignitatem delegat. 1168
    LXXX.---Episcopis, abbatibus, clericis, etc., per Emeritanam et Bracarensem provincias constitutis significat se Didaco archiepiscopo Compostellano vices suas in eorum partibus commisisse. 1170
    LXXXI.---Speciales litterae ad Compostellanum archiepiscopum. 1170
    LXXXII.---Gundisalvum Colimbriensem et Jeronymum Salmanticensem episcopos, jubet metropolitae Didaco obedire. 1170
    LXXXIII.---Ecclesiae Portugalensis protectionem suscipit, possessionesque confirmat. 1171
    LXXXIV.---Ad episcopos, principes, comites, milites et caeteros fideles per Hispaniam. 1171
    LXXXV.---Ad Pelagium Bracarensem episcopum. 1172
    LXXXVI.---Privilegium pro ecclesia S. Mariae Magdalenae Vesontionensis. 1172
    LXXXVII.---Canonicae ad plebem martyrum (Ulciensis) disciplinam, possessiones, privilegia confirmat. 1173
    LXXXVIII.---Ad Amedeum episcopum Maurianensem. ---Praecipit ut ecclesiam S. Mariae Secusiensem Arberto praeposito Ulciensi intra dies 40 restituat. 1173
    LXXXIX.---Ecclesiae S. Joannis Modoetiensis possessiones confirmat. 1173
    XC.---Monasterii S. Salvatoris Papiensis bona et jura quaecunque confirmat. 1174
    XCI.---Monasterii S. Pauli de Argon patrocinium suscipit, et bona ac privilegia confirmat. 1176
    XCII.---Ecclesiae S. Evasii Casalensis privilegia et possessiones confirmat. 1176
    XCIII.---Oberto episcopo Cremonensi et ejus successoribus concedit jus abbatum monasterii S. Petri consecrandorum. 1177
    XCIV.---Monasterii S. Saturnini Caralitani possessiones confirmat. 1178
    XCV.---Volaterris ecclesiam cathedralem dedicat. 1178
    XCVI.---Ad Joannem priorem Camaldulensem.---Privilegium monasterii Sextensis. 1178
    XCVII.---Bulla pro monasterio S. Mariae de Morrena, ejusque abbate Girardo. 1179
    XCVIII.---Ad Stephanum camerarium, legatum suum Treviris morantem.---De suo in Urbem adventu. 1180
    XCIX.---C.---Donationes omnes, a Gunnario ejusque uxore factas Casinensi monasterio confirmat, addito annuo censu Lateranensi palatio per monachos persolvendo. 1181
    CI.---Ad Gunnarium nobilem virum. 1182
    CII.---Rogerio Volaterrano episcopo mandat ut tueatur possessiones monasterio Casinensi a Gunnario donatas. 1182
    CIII.---Ecclesiam Aversanam manere Romanae Ecclesiae suffraganeam jubet, petente Roberto episcopo. 1183
    CIV.---Geraldum archiepiscopum Ragusinum consecrat pallioque donat, et Ecclesiae ejus possessiones juraque confirmat. 1184
    CV.---Episcopis Dalmatiae superioris, seu Diocleae, praecipit ut metropolitae, Gerardo episcopo, archiepiscopo Ragusino, obediant. 1184
    CVI.---Bulla pro monasterio Vulturnensi. 1184
    CVII.---Ad episcopos et alios fideles provinciarum Bituricensis, Burdegalensis, Auscitanae, Turonensis, Britanniae. [Col. 1511] ---Gerardum, Engolismensem episcopum, legatum apostolicum instituit. 1186
    CVIII.---Monasterium S. Sophiae Beneventanum tuendum suscipit, et bona juraque ejus confirmat. 1186
    CIX.---Alpheradae abbatissae Parthenonis S. Mariae Capuani praecipit ut quinta feria post octavas Pentecostes ad sese veniat rationis reddendae causa quo jure ecclesiam S. Mariae Cinglensem monasterio Casinensi abstulerit. 1189
    CX.---Eremi Turritani privilegia confirmat. 1189
    CXI.---Ad Wulgrinum archiepiscopum Bituricensem. ---De expulsione monialium a Carentonio parthenone. 1189
    CXII.---Clericis S. Mariae Secusiensis, proposita excommunicatione, praecipit ut ipsam ecclesiam intra dies 40 Arberto praeposito Ulciensi restituant. 1189
    CXIII.---Ad Pontium Gluniacensem abbatem.---Ecclesiam S. Theodori attribuit Cluniaco. 1189
    CXlV.---Ad Didacum archiepiscopum Compostellanum, Ecclesiae Romanae legatum. 1190
    CXV.---Bulla pro monasterio SS. apostolorum Petri et Pauli Cantuariensi. 1191
    CXVI.---Ad Radulfum archiepiscopum Cantuariensem. 1191
    CXVII.---Petente Pontio Cluniacensi, parthenonis Marciniacensis protectionem suscipit. 1192
    CXVIII.---Archiepiscopis Pisanis adimit jus consecrandi episcopos Corsicanos. 1192
    CXIX.---Canonicorum S. Laurentii Januensis possessiones confirmat. 1194
    CXX.---Umebaldi archiepiscopi Lugdunensis primatum confirmat. 1195
    CXXI.---Ecclesiae Ravennatis jura confirmat. 1195
    CXXII.---Bulla de erectione seu restitutione episcopatus apud Tres Tabernas in Calabria. 1195
    CXXIII.---Monasterii SS. Philippi et Jacobi et S. Walburgae in Sacra Silva protectionem suscipit, bonaque confirmat. 1197
    CXXIV.---Ad Widonem episcopum Curiensem. 1198
    CXXV.---Monasterio Affligemensi asserit ecclesiam Bornhemiensem. 1199
    CXXVI.---Episcopatus Mutinensis fines, ecclesiaeque bona, petente Dodonae episcopo, confirmat. 1200
    CXXVII.---Ad A. priorem S. Frigdiani Lucensis. 1201
    CXXVIII.---Monasterii S. Clementis Piscariensis possessiones et privilegia confirmat. 1201
    CXXIX.---Ad Ottonem de Castro Iringi---Aedificandae ecclesiae ac monasterii potestatem facit sub certis conditionibus. 1203
    CXXX.---Ecclesiae S. Mariae et S. Walburgis Furnensis tutelam suscipit, bonaque ac privilegia confirmat. 1204
    CXXXI.---Ad omnes fideles.---Nuntiat Sutrium urbem tandiu obsessam quoad Burdinus antipapa et ipsa urbs sibi tradita sit. 1205
    CXXXII.---Ad canonicos regulares Bergtestadenses.--- Eorum institutum approbat. 1206
    CXXXIII.---Ad Franconem Trenorciensem abbatem. ---Privilegium immunitatis. 1207
    CXXXIV.---Ad eumdem.---Aliud privilegium. 1208
    CXXXV.---Galterum episcopum Magalonensem, jam Augusto praeterito per litteras admonitum, iterum hortatur ut judicet inter fratres S. Sepulcri Hierosolymitani et monachos Anianenses, de ecclesia Salvatoris de Rubo litigantes. 1209
    CXXXVI.---Canonicorum Veronensium jura et bona confirmat. 1210
    CXXXVII.---Ad Didacum archiepiscopum Compostellanum. ---De episcopis suspensis quia non interfuerant concilio, et de Bracarensi archiepiscopo a legatione subtracto. 1210
    CXXXVIII.---Didaco archiepiscopo Compostellano scribit, Giraldi, qui consanguineam prioris conjugis duxerit, matrimonium esse dirimendum. 1211
    CXXXIX.---Ad Attonem Arelatensem, Fulconem Aquensem archiepiscopos, et caeteros per Provinciam episcopos. ---Ut Ildefonsum comitem et ejus socios, nisi monasterio S. Aegidii intra dies 40 satisfecerint, excommunicent. 1211
    CXL.---Ad Uzeticensem, Tolosanum et Nemausensem episcopos.---Ut Ildefonsum comitem, nisi monasterio S. Aegidii ablata restituerit, excommunicatum denuntient. 1212
    CXLI.---Ad Raimundum de Baucio, Guillelmum de Sabrano, Elesiarium de Castrias, Rainonem de Castlar, et Guillelmum Rainoardi.---Minatur se eos, tanquam Ildefonsi comitis consiliarios et auxiliatores, excommunicaturum, nisi infra dies quadraginta cessent ab infestatione [Col. 1512] monasterii S. Aegidii. 1213
    CXLII.---Ad Burgenses monasterii S. Aegidii.---Absolvit eos a sacramento fidelitatis exhibito comiti Ildefonso, qui ad perjurium ipsos compulerat. 1213
    CXLIII.---Ad Ildefonsum comitem Tolosanum.---Jubet sub poena excommunicationis ut damna S. Aegidii monasterio illata resarciat. 1214
    CXLIV.---Pelagio archiepiscopo Bracarensi praecipit »ut honorem B. Jacobi in Portugalia, quem praedecessor ejus (Mauritius) Bracarensis archiepiscopus a Compostellano archiepiscopo habuerit in praestimonium, et quem ipse violenter retineat, redintegret.« 1214
    CXLV.---(Alpheradam) parthenonis S. Mariae Capuanis abbatissam reprehendit quod, »secundis transactis terminis,« ad judicium non venerit. Minatur se, nisi veniat aut legatos mittat, ecclesiam Cinglensem monasterio Casinensi restituturum esse. 1215
    CXLVI.---Didaco archiepiscopo Compostellano Guidonem militem ad S. Jacobum iter facientem, commendat. 1215
    CXLVII.---De confirmatione canonicorum regularium ecclesiae S. Sepulcri Hierosolymitanae et eorumdem possessionum. 1215
    CXLVIII.---Archiepiscopo Caesariensi et caeteris episcopis, abbatibus, etc., per Hierosolymitanam provinciam constitutis, Balduino regi, etc., nuntiat se Guarmundo patriarchae pallium misisse. 1216
    CXLIX.---Ad Guarmundum patriarcham Hierosolymitanum. 1217
    CL.---Marco clerico Veneto scribit ex Petri episcopi Portuensis, legati sui, litteris se cognovisse eum possessiones suas B. Petro sub censu annuo unius Bysantii obtulisse. Laudat pietatem ejus mittitque fundamentorum condendae ecclesiae lapidem primum. 1218
    CLI.---Ad Berengarium Narbonensem archiepiscopum et suffraganeos ejus.---Moneant Ildefonsum comitem Tolosanum. ut abbatem S. Aegidii, quem expulerat, ad monasterium redire permittat; sin autem, ipsum excommunicatione et interdicto multent. 1218
    CLII.---B[osoni] apostolicae sedis legato mandat ut hortetur Urracam reginam, Ildefonsi regis filiam, ut Didacum archiepiscopum Compostellanum e custodia emittat, et castella illi ablata restituat; eamque, nisi intra dies 40 obedierit, convocatis episcopis, excommunicari ac totam ejus terram affici interdicto jubet. 1219
    CLIII.---Ad Toletanum archiepiscopum de eodem. 1219
    CLIV.---Archiepiscopos et episcopos Hispaniae certiores facit de superioribus ad Bosonem cardinalem et Bernardum archiepiscopum Toletanum litteris. 1220
    CLV.---Ad reginam de eodem. 1221
    CLVI.---Ad regem Ildefonsum de eodem. 1221
    CLVII.---Ad Bernardum Toletanum primatem.---Jura primatus Toletani. 1222
    CLVIII.---Ad eumdem.---Ejusdem argumenti. 1223
    CLIX.---Ad Ovetensem et Legionensem episcopos.--- Ut Toletano primati subjaceant. 1224
    CLX.---Ad episcopos, abbates, et caeteros in Hispania. ---Ut Bernardo Toletano primati tanquam apostolico legato pareant. 1224
    CLXI.---Ludovici Francorum regis rogatu, Noviomensis et Tornacensis episcopatum unitatem confirmat. 1125
    CLXII.---Ecclesiae Miletensis privilegia, petente Gaufrido episcopo, confirmat. 1226
    CLXIII.---Ad universos fideles. 1227
    CLXIV.---Ad Alexandrum regem Scotiae.---Quod ipse et episcopi pareant Eborum archiepiscopo, metropolitano suo. 1229
    CLXV.---Ad Joannem, episcopum Glascuensem. 1230
    CLXVI.---Ad episcopos Scotiae.---Quod obediant metropolitano suo, Eborum archiepiscopo. 1230
    CLXVII.---Privilegium pro abbatia S. Germani a Pratis. 1230
    CLXVIII.---Ad Heinricum V imperatorem. 1232
    CLXIX.---Privilegium pro monasterio S. Petri Mellicensis. 1233
    CLXX.---Ad Ansericum archiepiscopum et canonicos Bisuntinos.---Privilegium maternitatis ecclesiae S. Joannis in ecclesiam S. Stephani. 1235
    CLXXI.---Mundiburdium papale concessum monasterio Reichenbacensi. 1238
    CLXXII.---Privilegium pro monasterio Zwifaltensi. 1239
    CLXXIII.---Monasterium SS. Petri et Pauli Echenbrunnense confirmat. 1240
    CLXXIV.---Privilegium pro monasterio S. Mariae Godesavensi. 1240
    CLXXV.---Monasterii S. Salvatoris Milstadensis protectionem suscipit juraque confirmat. 1242
    CLXXVI.---Ecclesiae Lucensis privilegia quaedam, rogante [Col. 1513] Benedicto episcopo, corroborat. 1243
    CLXXVII.---Privilegium pro monasterio S. Mariae Prataliensi. 1243
    CLXXVIII.---Monasterii Salvatoris et S. Bonifacii Fuldensis possessiones ac privilegia confirmat. 1244
    CLXXIX.---Monasterio S. Remigii Remensis matricem S. Martini ecclesiam cum dimidia villae S. Remigii parte et monasterio Montis Majoris alteram villae partem cum capella S Mariae addicit. 1246
    CLXXX.---Ad Rodulfum archiepiscopum Remensem. ---De vitanda Simonia in praebendis S. Timothei; de Roberto priore S. Oricoli revocando, et de monachis servandis in ecclesia Reitestensi. 1247
    CLXXXI.---Ottonem comitem palatinum collaudat quod in exercitu regis, cum caperetur Paschalis II, militasse eum poeniteat. 1248
    CLXXXII.---Archiepiscopum Dolensem ejusque suffraganeos atque alios ecclesiarum praelatos per eamdem provinciam constitutos, de concilio generali in Urbe celebrando certiores facit. 1249
    CLXXXIII.---Raynulfo comiti sub excommunicationis poena praecipit ut intra dies 20 ecclesiam Cinglensem monasterio Casinensi restituat. 1249
    CLXXXIV.---Ottoni archiepiscopo et clero populoque Capuano interdictum Cinglensi ecclesiae et monasterio S. Mariae impositum, abbatissamque Alpheradam dejectam atque excommunicatam nuntiat. 1249
    CLXXXV.---Privilegium pro monasterio Casinensi. 1250
    CLXXXVI.---Bulla pro monasterio S. Salvatoris Leutevensis. 1254
    CLXXXVII.---T[arasiae] reginae Portugalensi praecipit ut, quem ceperit, Pelagium, archiepiscopum Bracarensem, dimittat, alioquin ex tunc in eam et fautores ejus sententiam excommunicationis dat. 1255
    CLXXXVIII.---D[idaco] archiepiscopo Compostellano mandat hortetur T[arasiam], reginam Portugalensem, ut P[elagium] archiepiscopum Bracarensem secundum litteras suas et custodia dimittat. Quod nisi statuto tempore fecerit, reginae excommunicationem terraeque ejus interdictum promulgari jubet. 1255
    CLXXXIX.---Petro creato abbati Cluniacensi gratulatur. 1256
    CXC.---Ad Cluniacenses.---Petrum electum abbatem probat. 1256
    CXCI.---Ad canonicos regulares Bernriedenses.---Eorum institutum approbat. 1257
    CXCII.---Monasterii S. Eustachii de Nervesia jura omnia et privilegia confirmat. 1258
    CXCVIII.---Heinrico imperatorigratulatur quod tandem ad ecclesiae gremium redierit. Legatos suos apud eum morantes commendat. Imperatorios legatos ad sese mitti vult. 1260
    CXCIV.---Monasterii S. Mariae Pineroliensis possessiones quasdam confirmat. 1261
    CXCV.---Privilegium pro eodem monasterio. 1261
    CXCVI.---Ottoni archiepiscopo Capuano mandat ut a clericis qui monasterium Capuanum, Casinensibus subjectum, injuriis affecerint, poenas petat. 1261
    CXCVII.---Ad Berengarium Forojuliensem episcopum. ---Adversus vastatores cujusdam villae ad monasterium Lerinense pertinentis. 1261
    CXCIII.---Xenodochii S. Joannis Hierosolymitani possessiones et privilegia confirmat. 1261
    CXCIX.---Monacbos Casinenses hortatur ut Oderisio electo abbati pareant. 1262
    CC.---Monasterii S. Euphemiae Brixiensis bona et jura enumerat, et sub sanctae Romanae Ecclesiae protectione confirmat. 1262
    CCI.---Frederici archipresbyteri et canonicorum Carpensium jura omnia ac privilegia confirmat. 1263
    CCII.---Confirmatio privilegiorum ecclesiae S. Rudperti Salzburgensis. 1265
    CCIII.---Praedium Wilzaccarae, cum ecclesia S. Caesarii in agro Eutinensi, ad canonicos regulares pertinere, Contra petitionem monachorum Nonantulensium, decernit. 1266
    CCIV.---Privilegium pro abbatia S. Mariae Vangadiciensi. 1267
    CCV.---Ad Didacum archiepiscopum Compostellanum. 1269
    CCVI.---Canonicorum ecclesiae Cremonensis privilegia et bona confirmat. 1269
    CCVII---Monasterii Senensis tutelam suscipit, et privilegia confirmat. 1271
    CCVIII.---Privilegium pro ecclesia B. Mariae Blesensis. 1271
    CCIX.---Privilegium pro monasterio Usinnbovensi. 1272
    [Col. 1514] CCX.---In generali concilio Conradum, olim episcopum Constantiensem, sanctorum ordinibus ascribit. 1273
    CCXI.---Ad Gibertum episcopum Parisiensem.---Ut omnes clerici et abbates dioeceseos ipsi pareant. Item ut canonicus Parisiensis, alterius ecclesiae episcopus effectus, praebendam amittat. 1274
    CCXII.---Monasterii S. Bertini Sithiensis tutelam suscipit, et privilegia confirmat. 1275
    CCXIII.---Ad Joannem, Morinensium praesulem. 1276
    CCXIV.---Monasterio S. Crucis Burdigalensi ecclesiam sancti Macarii asserit. 1276
    CCXV.---Ad populum et clerum Augustensem. 1277
    CCXVI.---Ecclesiae Monopolitanae libertatem et possessiones, petente Nicolao episcopo, confirmat. 1277
    CCXVII.---Hamburgensibus commendat Adalberonem archiepiscopum a sese consecratum et pallio donatum. 1278
    CCXVIII.---Confirmatio jurium omnium Ecclesiae Squillatinae. 1279
    CCXIX.---Ad Antonium abbatem Senonensem. 1280
    CCXX.---Ad Attonem Bambergensem episcopum, Pomeranorum apostolum.---De privilegiis Bambergens. Ecclesiae concessis. 1281
    CCXXI.---Privilegium pro monasterio S. Benedicti Cremensis. 1281
    CCXXII.---Parthenonem S. Salvatoris et S. Juliae Brixiensem tuendum suscipit ejusque possessiones ac privilegia confirmat. 1283
    CCXXIII.---Privilegium pro ecclesia S. Deodati. 1284
    CCXXIV.---Monasterio S. Gisleni asserit altaria nonnulla a Burcardo, episcopo Cameracensi, concessa. 1285
    CCXXV.---Bulla pro Alberone archidiacono et thesaurario Metensis ecclesiae sancti Stephani. 1285
    CCXXVI.---Ad canonicos Bisuntinos S. Joannis. ---Componit controversias inter ecclesias S. Joannis et S. Stephani. Jubet ut privilegium ecclesiae S. Stephani concessum a Paschali papa reddatur. 1286
    CCXXVII.---Ecclesiae Pisanae de consecratione episcoporum Corsicanorum privilegium testatur ultimo concilii Lateranensis die damnatum esse. 1287
    CCXXVIII.---Ad Petrum Segoviensem episcopum--- Pristinae Ecclesiae ejus, Seracenis ereptae, jura restituit, petente nepote suo rege Ildefonso. 1290
    CCXXIX.---Privilegium pro S. Victoris Massiliensis monasterio. 1291
    CCXXX.---Privilegium pro Ecclesia Papiensi. 1292
    CCXXXI.---Amedeo episcopo Maurianensi praeposituram ecclesiae S. Mariae Secusiensis ac de ipsa civitate Secusia jus parochiale concedit. 1293
    CCXXXII.---Monasterii S. Georgii Veneti libertatem privilegia, possessiones confirmat, imposito monachis aureorum duorum tributo annuo. 1294
    CCXXXIII.---Monasterium S. Mariae Glastoniensis dioecesis sub protectione sedis apostolicae recipitur, eique bona omnia et donationes confirmantur 1295
    CCXXXIV.---Monasterii omnium sanctorum Barensis possessiones, libertatem, privilegia confirmat. 1296
    CCXXXV.---Ad Ludovicum Francorum regem.--- Commendat Petrum cardinalem, legatum apostolicum. 1297
    CCXXXVI.---Richardo, praeposito Springirsbacensi, et ejus fratribus privilegia quaedam tribuit. 1298
    CCXXXVII.---Ad suffraganeos episcopos et abbates provinciae Bisuntinae.---Significat iis sententiam a se latam pro maternitate ecclesiae sancti Joannis. 1298
    CCXXXVIII.---Ad episcopos Hispanos, abbates ac praepositos per Emeritanam et Bracarensem provinciam constitutos. ---Ut Didaco archiepiscopo Compostellano, vicario suo obediant. 1299
    CCXXXIX.---Ad omnes episcopos etc., per Europam dispersos. 1299
    CCXL.---Ad Pelagium Bracarensem episcopum.---Do privilegiis ejusdem ecclesiae. 1299
    CCXLI.---Bulla pro Ecclesia Barbastrensi. 1300
    CCXLII.---Ad episcopum Pampilonensem. 1300
    CCXLIII.---Benedicto, episcopo Lucensi, pallii usum concedit. 1300
    CCXLIV.---Privilegium pro monasterio Andrensi 1301
    CCXLV.---Ad A. priorem et fratres S. Frigdiani Lucensis. 1303
    CCXLVI.---Berardo, episcopo Matisconensi officium episcopale interdicit donec ab injuriis in monasterium Cluniacense destiterit. 1304
    CCXLVII.---Conrado archipiscopo Salsburgensi commendat A. presbyterum, ab episcopo Augustensi ordinatum. 304
    [Col. 1515] CCXLVIII.---Omnibus in ecclesia Compsana sepeliendis peccatorum absolutionem concedit. 1304
    CCXLIX.---Ad universos reges, comites et principes. ---Hortatur ut afflictae Hispaniarum Ecclesiae succurrant, concessis adjuvantibus indulgentiis, commendatque eis Aldegarium, archiepiscopum Terraconensem. 1305
    CCL.---Ad Goffridum abbatem Vindocinensem.---Rata habet privilegia omnia Vindocinensium. 1306
    CCLI.---Ad Attonem Arelatensem archiepiscopum, Raimundum comitem Barcinonensem et Gaufredum Porcelettum. ---Ut monachis S. Aegidii auxilium impendant contra Ildefonsum comitem Tolosanum et fautores ejus, quos a se excommunicatos denuntiat. 1306
    CCLII.---Ad Galterium Magalonensem episcopum et alios.---Monachis S. Aegidii auxilium impendant contra Ildefonsum comitem Tolosanum et fautores ejus, quos a se excommunicatos declarat. 1307
    CCLIII.---Episcopo Rossellano praecipit ut vexare monasterium Alborense desistat. 1307
    CCLIV.---Monasterii Hugeshoffen, a Wernhero comite de Ortenberg fundati, bona, jura et privilegia confirmat. 1308
    CCLV.---Ad Joannem episcopum Glascuensem. 1312
    CCLVI.---Ad A. priorem S. Frigdiani et ejus fratres. 1312
    CCLVII.---Ludovico Francorum regi significat Robertum episcopum Atrebatensem, in generali consilio a Burchardo episcopo Cameracensi in jus vocatum, cum ejus litteris ad sese venisse. 1312
    CCLVIII.---Episcopum Rossellanum vituperat quod contra praeceptum suum injurias monasterio Alborensi inferre pergat. 1313
    CCLIX.---Monachis Cluniacensibus praecipit ne amplius de Pontio cogitent.---Pontio praecipit ne abbatiam Cluniacensem molestiis afficiat. 1314
    CCLX.---Ecclesiae S. Joannis Vesontionensi remissas a Raynaldo Burgundiae comite consuetudines in villa Tussiaco, vulgo et marascalciam et canariam vocatas, referri vetat. 1314
    CCLXI.---Bulla pro confirmatione rerum ad ecclesiam sanctae Mariae pertinentium. 1314
    CCLXII.---Inter Obertum episcopum Cremonensem et ejus canonicos discordiam componit. 1316
    CCLXIII.---Privilegium pro coenobio Montis Angelorum. 1317
    CCLXIV.---Privilegium pro monasterio Bifurcensi. 1318
    CCLXV.---Ad Ottonem Bambergensem episcopum.--- De privilegiis Bambergensi ecclesiae concessis. 1319
    CCLXVI.---Monasterii Dervensis privilegia confirmat. 1320
    CCLXVII.---Ad Jocerannum Lingonensem episcopum. ---Commendat Dervense monasterium, veluti Romanae Ecclesiae subditum. 1320
    CCLXVIII.---Ecclesiae S. Frigdiani Lucensis privilegia confirmat. 1321
    CCLXIX.---Ad Benedictum episcopum et canonicos Ecclesiae Lucensis. 1321
    CCLXX.---Didaco, archiepiscopo Compostellano, concedit ut Emeritana civitas Compostellanae civitati perpetuis maneat subjecta temporibus. 1321
    CCLXXI.---Ad episcopum Salmanticensem, de obedientia domino Compostellano exhibenda. 1322
    CCLXXII.---Ad episcopum Colimbriensem, de obedientia domino Compostellano ut legato et suo metropolitano exhibenda. 1323
    CCLXXIII.---Ad archiepiscopos caeterosque ecclesiasticos ordines per Galliam, Germaniam et Franciam. 1323
    CCLXXIV.---Ad Gaufridum Carnotensem, Joannem Aurelianensem, et Stephanum Parisiensem episcopos.---Ut servetur interdictum ob illicitas nuptias imperatum. 1323
    CCLXXV.---Monasterii Rastedensis protectionem suscipit et ejus bona ac privilegia confirmat. 1324
    CCLXXVI.---Privilegium pro monasterio S. Bertini Sithiensis. 1327
    [Col. 1516] CCLXXVII.---Monasterium S. Mariae Pomposianum tuendum suscipit ejusque bona ac privilegia confirmat. 1328
    CCLXXVIII.---Privilegium pro ecclesia S. Benigni Divionensis. 1330
    CCLXXIX.---Privilegium pro ecclesia S. Stephani Divionensis. 1333
    CCLXXX.---Monasterii S. Nicolai Buttenburgensis protectionem suscipit bonaque ac privilegia confirmat, petente Joanne Morinensi episcopo. 1334
    CCLXXXI.---Jordanum principem Capuanum hortatur ne monasterii Casinensis terram devastet. 1335
    CCLXXXII.---Ad Rustinum abbatem monasterii S. Blasii in Nigra Silva. 1336

DIVERSORUM AD CALIXTUM EPISTOLAE.
    I.---Litterae haereticorum ad Calixtum papam II.--- Ipsius electioni assensum praebent. 1337
    II.---Requisitio Urbani Landavensis episcopi versus Calixtum II papam apud Remis. 1338
    III.---Ludovici VI Francorum regis ad Calixtum.--- Scribit se nunquam toleraturum subjectionem quam ab archiepiscopo Senonensi exigebat primas Lugdunensis. 1339
    IV.---Radulphi archiepiscopi Cantuariensis ad Calixtum. ---Queritur de injuria sibi et Ecclesiae Cantuariensi illata in consecratione archiepiscopi Eboracensis. 1341
    V.---Epistola Adalberti archiepiscopi Moguntini ad Calixtum.---Monet eum de his quae Cono episcopus Argentinensis Ecclesiae reconciliatus ab imperatore passus fuerit. 1356
    VI.---Epistola secunda Adalberti archiepiscopi Mogunti ad Calixtum. 1357
    CONCORDATUM WORMATIENSE. 1359
    CONCILIUM LATERANENSE. 1361
    OPERA CALIXTO SUPPOSITA.
    Monitum. 1365
    Libellus de miraculis S. Jacobi. 1369
    Sermones quatuor de S. Jacobo apostolo. 1375
    Vita Sancti Jacobi episcopi Tarentasiensis. 1409

RADULFUS REMENSIS ARCHIEPISCOPUS.
    Notitia. 1415
    EPISTOLAE.
    DIPLOMATA.

CONON S. R. E. CARDINALIS, PRAENESTINUS EPISCOPUS.
    Notitia historica. 1431
    EPISTOLAE.

ERNULFUS ROFFENSIS EPISCOPUS.
    Notitia historica et litteraria. 1441
    COLLECTANEA DE REBUS ECCLESIAE ROFFENSIS.
    TOMELLUS VEL EPISTOLA DE INCESTIS CONJUGIIS. 1457

ARNALDUS S. PETRI VIVI SENONENSIS ABBAS.
    Notitia. 1473
    EPISTOLAE.

PONTIUS ABBAS. R. RUFI.
    EPISTOLA AD CALMOSIACENSEM ABBATEM.--- Respondet propositis quaestionibus, de quotidiano Jejunio, de silentio continuo, de vini abstinentia, deque laneis vestibus canonicorum coenobii Calmosiacensis. 1477

JOANNES CONSTANTIENSIS.
    Epistola Joannis Constantiensis in librum de Compute ecclesiastico. 1479

MARBODUS REDONENSIS EPISCOPUS.
    (Vide Patrologiae tom. CLXXI.)

RADULPHUS CANTUARIENSIS ARCHIEPISCOPUS.
    (Epistolam ejus ad Calixtum papam vide supra col. 1341.)




FINIS TOMI CENTESIMI SEXAGESIMI TERTII.


