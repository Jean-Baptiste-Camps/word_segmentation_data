
PATROLOGIAE TOMUS XCIX.

SANCTUS PAULINUS / THEODORUS CANTUARIENSIS

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1851


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS XCIX.


SANCTUS PAULINUS,



THEODORUS CANTUARIENSIS,

ET ALII BENE MULTI.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1851


Volume title page
SAECULUM IX.

SANCTI PAULINI

PATRIARCHAE AQUILEIENSIS

OPERA OMNIA

JUXTA PRAESTANTISSIMAM MADRISII UTINENSIS CONGREGATIONIS ORATORII PRESBYTERI EDITIONEM VENETAM. ACCEDIT

THEODORI ARCHIEPISCOPI CANTUARIENSIS



POENITENTIALE

CURA AC STUDIO D. PETIT OMNIBUS QUAE REPERIRI POTUERUNT EJUSDEM CAPITULIS ADAUCTUM. INTERMISCENTUR

POETAE SAXONIS;



S. SIMPERTI ABBATIS MURBACENSIS;



S. LUDGERI MIMIGARDEFORDENSIS EPISCOPI;



JOSEPHI ALCUINI DISCIPULI;



FARDULFI SANDIONYSIANI ABBATIS;



DAGULFI;



S. ANGILBERTI CENTULENSIS ABBATIS;



LEIDRADI LUGDUNENSIS EPISCOPI;



AMALARII TREVIRENSIS ARCHIEPISCOPI,



SCRIPTA QUAE SUPERSUNT UNIVERSA.

TOMUM CLAUDIT

SUPPLEMENTUM AD AUCTORES INCERTI ANNI SAECULI VIII.

NEMPE

ASCARICI

ET

TUSAREDI



EPISTOLAE.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 8 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM QUI IN HOC TOMO XCIX CONTINENTUR.

PAULINUS (S.), patriarcha Aquileiensis. 	Col 9
POETA SAXO. 	683
SIMPERTUS (S.), abbas Murbacensis. 	737
LUDGERUS (S.), Mimigardefordensis episcopus. 	745
JOSEPHUS, Alcuini discipulus. 	821
FARDULFUS, Sandionysianus abbas. 	823
DAGULFUS. 	825
ANGILBERTUS (S.), Centulensis abbas. 	Ibid.
LAIDRADUS, Lugdunensis episcopus. 	853
AMALARIUS, Trevirensis archiepiscopus. 	885
THEODORUS, archiepiscopus Cantuariensis. 	901
ASCARICUS et TUSAREDUS. 	1231





Main volume text





ANNO DOMINI DCCCIV.
SANCTUS PAULINUS PATRIARCHA AQUILEIENSIS.
(Juxta J. F. Madrisii editionem.)




[Col. 0009]
PRAEFATIO GENERALIS.

[i] I. Ea fuit fere semper insigniorum scriptorum, uti laudabiliter invecta, ita religiose servata consuetudo, ut cum manus ad opus quodlibet prodendum admoverent, non statim et ipso in limine a proposita materia exordium traherent: sed prius rationem operis sui reddendo, media adhibita, finem intentum proponendo, praeliminari dissertatione praefarentur. Adeo autem in dies mos inolevit, ut in praesentiarum sicuti jure ab omnibus expetitur, ita omnium injuria praefatio a scriptore subtraheretur. Etenim qui operi legendo sese accingunt, merito scire avent, quis auctor sibi finis praestituerit, quo studium suum laborque collimet, quam sibi viam, quae media arripere destinaverit ad scopum suum assequendum; ut his prius cognitis sibi sit consultum, qui in incertum operam tempusque terere verentur. Sed ut verum fatear, ipsi quoque scriptori summopere hoc confert institutum: nam praeposita dissertatione, quasi manu ducere lectorem solet ad metam praestitutam operis, et quam ipse elegit viam ad eam assequendam, cogit subire. Cui cum non sit arbitrium alio deflectere, nec scopum alium statuere, nec media, quam quae scriptor prodit; illis stantibus et non aliis, sententiam de opere pronuntiare non ad libitum, sed ad propositum habet necesse. Quae cum ita sint, visum quoque nobis fuit, vestigia de litteraria re bene meritorum terentes, rationem reddere operis nostri, intentionemque praemonstrare, quibusve mediis usi fuerimus, exponere; ut non aliud de labore nostro judicium fiat, quam quod nobis in subjecta materia proposuerimus: videlicet bene ne, an male; prope ne, an procul; vere ne, an falso album nostrum attigerimus.

II. Igitur sancti Patris nostri Paulini, patriarchae Aquileiensis, Opera vulgare delegimus. Quo in delectu non unico fine fuimus emoti. Etenim sanctissimi viri, cui tot titulis provincia nostra obstringitur, jam ferme a mille annis opera hinc inde dispersa, nobis dolentibus prima cogitatio subiit in unum corpus redigere, ne forte fortuna quae ad nos usque pervenerunt, eumdem adversae sortis nanciscerentur eventum quem caetera, quae indubie plura cum fuerint, nunc periisse sera et supervacanea lamentatione conquerimus. Huic malo averruncando studentes, aliud mente propositum habuimus, decus scilicet ipsius Patris, et legentium utilitatem. Non enim magni fieri solent, quae non magni fieri visa sunt. Cum autem priora saecula non nisi inter caeterorum Patrum opera labores Paulini obiter et ex data occasione inseruerint, nihil mirum si aliquibus non pensim habiti sint, neglecti, nec lecti. Insuper cum Paulini titulo libri non inscriberentur, sed alio vulgati essent nomine, gloria auctoris, etiam apud eos quibus honor tanti Patris cordi futurus erat, non poterat non latere. Consultum ergo scriptoris nostri nomini credidimus, si opera ab ignobili dispersione vindicata in justam collecta molem traderemus: ut cum a reliquis, quamvis illustribus viris, segregaverimus; non ab alterius consortio, quasi indiga aliena ope fulciri, decus sortitura, sed ex se sibi famam indeptura nata esse manifestaremus.

[ii] III. Prospicientes autem decori auctoris, legentium quoque utilitati una simul prospeximus. Paucos enim admodum credimus, quibus otii et temporis tanta futura sit copia, ut Paulini libris incumbere volentes, modo hunc, modo illum scriptorem prae manibus tenere improbo labore patiantur. Adde quod licet inveniantur, qui se hujusmodi fastidio subjicere non formident, adhuc res in arduo est posita. Non enim obvii sunt scriptores, quos inter, quod Paulini est, inveniatur. Imo cum rari plerique admodum sint, nec in minoribus bibliothecis habeantur, non vulgari dispendio essent comparandi. Sed non cuivis homini contingit adire Corinthum. Ergo cum majori procul dubio numero censeantur, quibus domi est curta supellex, his gratificari studemus, cum Paulini Opera in unum collecta corpus, quod non magni staret, proponimus.

IV. His omnibus ratio alia non flocci facienda accessit. Ea nunc tempestate versamur, cui prae omnibus praeteritis veritas sit obstricta: quippe ausim dicere, vix alia aetate majori conatu ad se prodendam addictos scriptores, quam sit praesens, invenit. Tot vicibus ad examen res proponendae, tot leges critices observandae, tot criteria adhibenda, tot collationes, tot observationes, tot notae in gratiam unius veritatis assumuntur, ut pari scrupulo ad Lydium lapidem aurum ipsum se senserit nunquam et nusquam probatum. Cum autem proprium sit et innatum, in vetitum niti; ibi majores exerere vires et acriores conatus scriptores sibi proposuerunt, ubi crassioribus tenebris veritas visa est obvoluta. Ea propter in comperto cum sit, nullum majus discrimen passam esse rem litterariam ecclesiasticam quam aetate quam medii aevi dicunt, factum est ut ad illius temporis illustrandam nervos omnes impendendos sibi statuisse viros clariores videamus. Etenim tenebricosa illa saecula severioribus Musis destituta, et genio cultioris eruditionis exsulante, a barbarie ignorantiaque grassantibus turpiter foedata fuisse, dolendum ex corde esset, nisi bonis avibus rem eo versam comperissemus, ut studiis, vigiliis, lucubrationibus sapientum virorum inde majus lumen decusque haurirent, unde densiori caligine olim premebantur: et gratiora fierent sudore praesentium, quo horridiora videbantur praeteritorum, ignavia ne dicam, an infortunio?

   Scelera ipsa nefasque
Hac mercede placent . . . . .
[Col. 0011] Itaque cum Paulinus noster caeca illa aetate floruerit, scriptis suis non sterilem nec angustum campum praebuit studiis et laboribus nostris, jam jam ad decennium protractis, ut illustrationes quibus dogma, vel disciplina, vel historia indigerent, pro virili apponeremus: et morem commendabilem, qui in dies nunc invaluit, sequentes, dum auctorem mediae aetatis producimus, a colluvie barbariei litteras detergere, et a fuligine errorum veritatem vindicare conaremur. Quo ordine autem et quibus mediis factum sit, accipe.

V. Chronologia aridum quidem studium, sed historicae veritatis fax calculis probabilioribus nobis fuit statuenda, ut ad annos certiores scripta Paulini affigeremus; initi autem computi opportunis in locis rationem reddentes. Ea proposita, ordinem in collocatione operum tenuimus, quem epochae cujuscunque credidimus convenire. Igitur libellus, Sacrosyllabus dictus, anno 794 in concilio Francofordiensi exhibitus, et nomine Italorum praesulum in synodo receptus, atque universorum Patrum decreto Hispanis episcopis directus, quo Felicis et Elipandi errores retunduntur, primum locum obtinet. Cum autem Adversaria Gasparis Barthii nobis exhiberent quaedam capitula, quae in Paulini Sacrosyllabum illustrandum instituit, ea omittenda non duximus. Quapropter propria cuique paragrapho apposuimus, nostra quaedam addentes, quae majus lumen putavimus allatura.

VI. Ex eodem concilio latam subdimus Sacrosyllabo epistolam Paulini de poenitentia Heistulfi. Credita fuit aliquando Stephani V papae opus, et hujus nomine a Gratiano in Juris canonici corpus inserta. Ex praefatione, quam notis [iii] praemittimus, Paulini esse fetum legitimum demonstramus. Quia autem ad illustrationem eorum quae in epistola proponuntur, glossa canonici Juris nonnihil favet, eam quoque subjicimus, interpositis ex nostro penu quibusdam.

VII. Accedit his liber Exhortationis ad Henricum ducem nostrum Forojuliensem, inter Opera sancti Augustini quandoque vulgatus sub titulo de Salutaribus Documentis, nunc Paulino tanquam vero parenti a Patribus Benedictinis congregationis sancti Mauri restitutus. Quos inter P. Garnerius, nuperrimus Operum sancti Basilii editor, librum Admonitionis ad filium spiritualem cum fateatur non esse Basilii, et auctorem se ignorare; miramur a suorum nemine monitum, pro meliori parte ex hoc Paulini opere esse decerptum. Ex eo enim, quod a cap. 20 ad 45 usque in hac Exhortatione Paulinus noster scripsit, suam Admonitionem forte monachus quidam consarcinavit, et asceterio addictis accommodavit. Hoc in notis ad idem cap. 20 advertimus. Hoc opus Paulini citra an. 795 enatum putamus.

VIII. Ad annum 796 concilium Forojuliense locamus, quod indubie inter Opera Paulini est reponendum, nedum quia ipsum coegit, verum etiam quia scripsit. Canonibus 14 qui subjiciuntur, praeter breviores notas, quibus particularia occurrentia, ut fit in caeteris, illustrantur, observationes addidimus, quibus praecipue disciplinae ecclesiasticae vigorem in prospectum educimus, et consuetudinum rituumque quorumdam, in dies adhuc nostros superstitum, originem sive antiquitatem proferimus.

IX. Sequuntur libri tres contra Felicem anno 796 praeter propter conscripti. Hi prodierunt opera Andreae Duchesne, sive Quercetani, una cum Operibus beati Alcuini. Ante hanc editionem, quae prodiit Parisiis anno 1617, lucem publicam non viderunt, sed neque post ipsam, ni fallimur. Hinc evenit ut conferre variantes lectiones (ut in superioribus fecimus) haudquaquam potuerimus. Non omisimus tamen opportunas notas apponere ad textus vel materiei explicationem, cum illustratione indigere credidimus. Praemisit Paulinus epistolam nuncupatoriam regi Carolo, ex cujus verbis nobis visum est indicatum tempus, quo libri prodierunt, nempe annus bissextilis 796. In Duchesniana editione sine capitum distinctione et sine titulis libri produntur. Putavimus lectori consultum, si discretis capitulis et titulis appositis, ad taedium quod prolixa nec interpolata lectio parere solet, levandum, tractationem partiremus. Quamvis autem epistolarum fragmenta, ex eo quidem quod fragmenta sint, post opera completa perfectaque rejecerimus; fragmentum nihilominus cujusdam epistolae, quae de suis libris est libris ipsis adnectimus.

X. Sicuti autem Paulinus una cum tribus hisce libris Regulam fidei prodidit, eam ipsis statim subjungimus, quae claudit opera certae alicui epochae (si demas synodum Altinensem, de qua infra) affigenda: et caput eam constituimus Carminum, quae nobis incerti temporis sunt, quia et ipsa carmen est; quam sequitur quaedam velut Apologia pro ipsa, a vitilitigatorum paedotribarum frigidis insulsisque criminationibus vindicanda.

XI. Sequuntur igitur Carmina. Haec sunt hymni nonnulli Pauliniani in honorem sanctorum: quorum secundus vindiciis appositis Paulini esse, non Elpidis uxoris Boethii ostendimus. Hymnus V, de sancto Marco evangelista, nunc primum prodit. Sufficit illum cum caeteris conferre ut Paulini agnoscatur. Si innotuisset antea recentioribus criticis, non adeo debacchati essent in traditionem nostram de adventu in has oras sancti Marci. Rhythmus sequitur Carmina. Hic est de Nativitate Domini. Dolemus autem quam maxime, Rhythmum De excidio Aquileiae, cujus notitiam ex Georgio Cassandro hausimus, in vanum hucusque perquisisse. Ex his videbis quam falso dixerit Gulielmus Cave, Hymnos Paulini interiisse.

XII. Post haec subdimus fragmenta aliquot Epistolarum Paulini, quarum licet [iv] tempus scriptionis non pateat, non omittimus tamen conjecturas addere, quibus annis possint affigi.

XIII. Claudit tandem Opera Paulini ejus epistola de actis in synodo Altinensi; quae cum anno 803 celebrata fuerit, et Paulinus initio anni 804 e vivis excesserit, tanquam postremum ejus opus in calce locamus. Ex mendosissimis codicibus prodiit pars quidem ejus; id est initium et finis ex Vaticano per Baronium, integra epistola per Baluzium. Variantes lectiones apponimus, ubi fieri datum est. Ubi alia lectio non adfuit, Notis conjectando animadvertimus. Textum ubi legimus, proferimus, memores legis Pythagorae Mnesarchi filii, Samii, quae libris addere quidquam aut innovare prohibet; sed eos ut ut primum scripti sunt, manere jubet, quacunque demum fortuna aut arte conscripti sunt: ut habet Synesius in Dione. Corrupti quidem Paulini libri vel amanuensium vel librariorum vitio sunt: et summopere exoptabamus cum ms. conferre, si licuisset. Sed, ut nos etiam monuit P. Bernardus a Montfaucon, epistola nobis data Lutetiae VII Kal. Feb. 1730, mss. Paulini perrara sunt, nec facili negotio reperienda. Hinc, quia (ut idem Synesius l. c. paulo infra ait) Corrupti isti libri mentem, quae oculis praesit, desiderare videntur; mentem apposuimus quantum nobis natura donavit, ut sensum ambiguum ancipitemque cognoscentes, lectionem probabiliorem et verisimiliorem seligeremus.

XIV. Haec, quae recensuimus, sunt quae de Paulini operibus ad manus nostras venerant; quo labore, quo studio, non est quod multis dicam: nam periti viri facile conjectabunt, quin dicam; imperiti, etsi dicam non credent. Majus quippe opus, quod in perquirendo in cassum cessit, quam quod fine suo frustratum haud fuit. Non est autem quod eorum qui symbolas contulerunt, et labori nostro manus dederunt, vel daturos se obtulerunt, memoria ex corde excidat, et, ut est in proverbio, vestigium [Col. 0013] ollae in cinere amica nomina computemus; quin potius in grati animi perennandum argumentum, et honoris ergo recensere hic placet: videbitque lector, quousque provenerint ausus nostri, ut omnibus numeris, quantum in nobis futurum erat, absolutum perfectumque opus prodiret.

XV. Duo erant volumina, quorum ope destituti haudquaquam collectionem nostram ad umbilicum perducere poteramus, Georgii Cassandri, et Alcuini; quorum ille hymnos, hic libros tres contra Felicem suppeditaret. Et quidem ut pote admodum rari, inter nostrates non inventi, et nec auro comparandi, quippe apud bibliopolas non prostarent, aliunde erant petendi. Vir cl. Apostolus Zenus, de litteris in dies bene mereri non desinens, primum se commodaturum, cum Utini diebus aliquot commoraretur, promisit; et quod promisit implevit, Venetiis Cassandrum transmittens, et ne dum ad necessitatem, sed ad libitum usque ejus usum concedens. Alterum rogatus Mediolano detulit, cum adiret Utinum, Pater Nicolaus Calsamilia soc. Jesu, conciones quadragesimales an. 1729 in ecclesia majori Utin. iterato habiturus, et pro tempore praedicationis eo uti permisit. Quod temporis spatium admodum breve fuit ad Paulinum transcribendum, ad Alcuinum evolvendum, et quod ad propositum erat, extrahendum; praecipue cum tunc temporis tristioribus curis teneremur, qui Nicolaum Madrisium patruum nostrum, studiorum orbi satis notum, prid. Kal. Apriles sub oculis nostris post diutinam valetudinem emori; et tredecim post dies Veniliam, e Palladiorum de Olivis sanguine ortam, matrem nostram, feminam prudentia, religione, charitate in pauperes prae primis commendabilem, ab humanis exemptam cerne emus: quibus suprema pietatis officia cum subtrahere haud potuissemus, studia nostra exhinc intermissa, duplicatis vigiliis postea et acriori conatu reparare curavimus, et tandem ad summam lineam devenimus transcriptionis, desudatae ne dicam, an improbi laboris?

XVI. Hi erant scriptores e quorum lucubrationibus haurienda erant non infima [V] Paulini opera, qui ab aliis regionibus fuerant exportandi. Caetera autem jam nos ante paravimus, si demas hymnum 1 a cardinali Thomasio proditum, quem P. Franciscus Berlendus clericus regularis Theatinus Venetiis transmisit. Dum vero haec colligebamus et transcribebamus, non omittebamus viros illustriores adire per epistolas, qui perhumaniter votis nostris se morem gessuros rescripserunt, bibliothecas versando, et si quid Paulini ad manum occurreret, communicaturos: et nisi quia re vera parum vel nihil supersit Paulini quod ad nos non pervenerit, haudquaquam dubitamus, libentissime quod spondebant impleturos fuisse, fidemque suam honestissime liberaturos. Cl. vir Scipio Maffeius Verona scripsit, se nusquam et nunquam in aliquod Paulini ms. incidisse, quanquam fere innumeri fuissent codices quos evolvisset; se tamen Mediolanum epistolam missurum, ut Ambrosianae bibliothecae evolverentur volumina: cujus diligentiam nihil profuturam jam noveramus ex rescriptis VV. cll. Josephi Saxii Ambrosianae bibliothecarii, et Ludovici Antonii Muratorii; quorum prior se excusisse libros, nihil tamen invenisse rescripsit; alter, qui de eadem bibliotheca experientia diutina consultissimus erat, frustraneum supervacaneumque opus futurum inquirere respondit. Adivimus et Romam illustrissimum Fontaninum nostratem, cui prae caeteris esse cordi debuisse credebamus res patriae futuras. Rescripsit paucis, se nihil praeter id quod in indice bibliothecae cardinalis imperialis, quem ipse ediderat, suppeditandum habere. Verum boni Numinis ope nonnulla prodimus quae ipse non recensuerat.

XVII. Cum interim in Italia casso labore desudare conspiceremus, nos haud continuimus, quin trans Alpes excurreremus. Galliam, Belgium, Germaniam litteris datis subivimus, virosque fama eruditionis clariores accessimus, ut operi inchoato suppetias ferrent. Hos inter P. Bernardus a Montfaucon, monachus Benedictinus e congregatione sancti Mauri, Lutetia humaniter postulatis nostris iterato respondit, se ut primum litteras nostras accepit, scrinia sua lustrare, sed in cassum: monuit (ut jam dicebamus) Codices mss. hujusce nostri scriptoris admodum raros esse; si qua autem occurrissent se ad illum spectantia, ea libentissime indicaturum. Idem ferme parique urbanitate habuimus ex rescripto P. Joannis Baptistae Solerii soc. Jesu Antuerpia, qui socios studiorum suorum in mss. quorum ingens apud eos est copia, evolvendis non est veritus occupare. Bibliothecam Vindobonensem ope cl. viri Jacobi Marinoni Utinensis nostri, mathematici Augustissimi Caroli VI Caesaris, petivimus; nihilque (respondit ipse) Paulini in mss. ejusdem, quanquam numerosi admodum sint, inventum. Quid plura? Illustrissimum Dominicum Passioneum, cum Utinum anno 1731 pertransiret, Vindobonam apostolicae sedis nuntius profecturus, adivimus; cujus humanitatem nedum ex publica fama, sed ex ore quondam patrui nostri Nicolai, quam in se ipsum Romae expertus fuerat, testatam habentes, revera probavimus. Cum enim susceptos labores nostros accepisset, manum se daturum, et investigaturum, suaque auctoritate alios, ut investigarent in scriniis nobilioribus, ad Paulini aliquid ineditum hauriendum compulsurum repromisit. Quod praestitisse, sed frustra, nobis aeque humaniter voluit significatum litteris Vindobona datis.

XVIII. En quo ausus nostri processere, optime lector, ut absolutum opus Paulini tibi exhiberemus. Haec quae adhibuimus media, ut finem propositum assequeremur, cum primis credidimus efficacia. Si quid autem post tot studia, post conatus tantos, post tot illustres viros ad molestiam forte usque vexatos, ineditum opus quodpiam Paulini patebit, quod fuisset prodendum; non invidebimus cuicunque evulgationem: imo ex corde ei gratulabimur, qui nostra in bonum rei litterariae feliciorem sit nactus fortunam, incuriosi tantummodo indiligentisque notam effugisse contenti. Nunc eorum quae ex tenui penu nostro eduximus, rationem sumus praesto daturi.

[vi] XIX. Paulini Operibus Vitam ejus praefiximus, gratum futurum putantes, cui Opera innotuissent, auctoris quoque gesta, mores, sanctitatem, virtutesque cognoscere. Non ubertosa quidem materies, quippe nulla vel fere nulla testimonia suppeditat illorum temporum historia. Digessimus rem per capitula 17. A primo usque ad 13 serie temporum procedimus, hoc est ab ortu ejus ad mortis usque diem, leges critices et chronologiae servantes. Quae supersunt capitulis, ea proferimus quae vel incerto tempori conveniunt, vel cuique tempori affigi possunt. Ut plurimum ex ipsius Paulini, vel coaevorum scriptorum auctoritatibus, et diplomatum ejusdem aetatis testimoniis omnia innituntur. Quae autem fulciri legitimo fundamento haud potuerunt, sed tantummodo vulgaris traditionis nomine habentur; non omittimus quidem, ne quid ad Paulinum spectans desideretur: attamen nihil ponderis e nostro addentes, qualia sunt relinquimus; ut lectori prudenti prae oculis certum incertumque sit, et quod probabile ei videatur, si lubet, sequatur.

XX. Dissertationes nonnullas concinnavimus, quibus non contemnendae difficultates quae in Paulini scriptis et gestis enasci possunt, enodantur. Prima est circa librum Exhortationis ad Henricum ducem Forojuliensem, in qua fusius de Henrico et actis ejus disseritur. Secunda est de concilio Forojuliensi, in qua annus, locus, numerusque episcoporum, quibus erat interfuisse concilio, statuitur. Hinc quam longe lateque vario tempore se protenderit Aquileiensis provincia, et quot episcopatus suae ditionis tenuerit, ostenditur. Tertia est, quam dogmaticam appellamus, quia cujus haereseos ex antiquioribus propago Feliciana fuerit, [Col. 0015] in ea inquiritur, et ad Nestorianismum revocatur. Quarta historica est et chronologica, qua haeresis Felicianae ortus, progressus, interitus, per tempora digeruntur. Huic accedit in Jacobum Basnagium, qui de scribentibus in haeresim Felicianam male scripserat, animadversio. Quinta est de symbolo fidei, praecipue prout respicit vel Paulinum, primum in Italia addentem symbolo Constantinopolitano verbum Filioque, vel Ecclesiam Aquileiensem, quae olim peculiare symbolum fidei habebat. Sexta est de concilio Altinensi, in qua causa concilii cogendi, quo anno, et qua anni tempestate, et tandem quo jure Altini a Paulino coactum fuerit, exponitur.

XXI. Quae autem vel in observationibus et notis ad Paulini Opera additis, vel in Vita ejus, vel in dissertationibus quae subjiciuntur, testimonia petita ex libris editis, sed rarioribus, vel ineditis documentis produntur, Appendicem non inutilem, neque non gratam futuram lectori instruere coegerunt. Siquidem aetatis qua vivimus is genius est, scrinia manuscriptorum excutere, forulos antiquitatis scrutari, et veritatem ex codicibus archivorum erutam producere. Eam bifarie partimus, priorem editis testimoniis dantes, altera ineditis reservata. In illa ex libris jam typis vulgatis aliqua ad Paulinum facientia proponimus, ut sunt epistolae Alcuini nonnullae, et poemata aliqua ex editione Alcuiniana Andreae Duchesne excerpta; insuper aliae epistolae ejusdem Alcuini ex Analectis Mabillonianis; epistolae pariter ejusdem, quae haeresim Felicianam tangunt; quibus adde epistolam Elipandi ad Felicem, et Felicis fidei Confessionem. Non enim haec, quae haereticum a Paulino protritum impetunt, erant omittenda. Epistola quoque Caroli Magni de victoria Avarica ad Fastradam reginam, qua res et gesta Henrici ducis Forojuliensis lucem non parvam hauriunt, inter haec suum obtinet locum. Addimus Litanias Caroli Calvi, in quibus invocatio Paulini, sicuti unius ex coelitibus (ut credimus) habetur. Utraque haec suppeditavit Baluzius in Capitularibus regum Francorum. Demum ex Missali veteri Aquileiensis Ecclesiae Missam de confessore pontifice, patriarchini (ut dicebant) ritus velut specimen, licet non sic ut optabamus vetustum, Paulino accommodatam proponimus. Haec (ut vides) quanquam edita sint, [vii] non ad manus omnium facili negotio deveniunt: quapropter quia horum testimonio non pauca, quae asserimus data occasione, fulciuntur, ne alio petenda habeas, hic sub oculis exhibemus.

XXII. Quae in posteriori Appendice sequuntur, si unum alterumve diploma demas, quod in historiographis nostratibus jam reperies, omnia ex ineditis petita sunt: sed et haec ipsa quae lucem publicam jam viderant, ex archivis prodere placuit, et nonnulla in iis limam exposcentia ex mss. polimus, detergimus, emendamus.

XXIII. Qui autem auxiliares manus praebuerunt in hac Appendice concinnanda, non sunt ingrato silentio praetereundi, imo confessione publica prodendi, et ut noster grati animi sensus appareat, et ut sciat quicunque aliquid sibi arridens ex nostris lucubrationibus hauserit, cui se obstrictum fateatur. Archiva secretiora ecclesiarum Utinensis, Civitatensis, Aquileiensis, canonicorum humanitate vel nobis patuerunt, ut Civitatensis et Utinensis, vel quod reconditum erat, exhibitum fuit, ut Aquileiensis. Eis publicas gratias agimus; inter Aquileienses quidem Co. Francisco Florio, cujus manu transcripta plura documenta hic exhibentur; inter Utinenses vero consobrino nostro Co. Laurentio Asquino, cujus ope datum fuit transcribere diploma Romanum, et non pauca alia documenta vel ex archivo sui capituli, vel ex chartario antiquae familiae suae eruta proferre. Quanquam vero ex archivo Forojuliensis, seu Civitatensis ecclesiae, nullum documentum habuimus; non est tamen quod non commendatam habeamus et documentorum copiam quibus locupletissime ornatur, sed non ad rem nostram, et generositatem illustrium canonicorum, quos inter Laurentius a Turre, nepos haud degener illustrissimi Philippi a Turre episcopi Adriensis, modo insignis collegiatae decanus meritissimus, perhumaniter ad interiora lustranda admisit, et quaedam ex missali veteri, illius ecclesiae peculiari, quaedam ex libris distributionum haurienda permisit. Ex schedis patrui ejus modo laudati et semper laudandi, habuimus hymnum de sancto Marco evangelista, qui primum nunc prodit., Alia ex privato suo chartario obtulit transcripta. DD. Nicolaus et Fabius fratres de Maniaco, Hector de Brazaco, D. Agricola Agricola, qui penes se haud levem manum mss. codicum servant, nonnulla documenta suppeditarunt. Abbati Josepho Binio, qui symbolam suam quoque contulit, et Patri Nicolao Minuccio congregationis nostrae de Urbe, qui sponsionem episcoporum suffraganeorum ad sanctam Aquileiensem sedem e bibliotheca Vaticana transmisit, pari gratitudinis obligatione obstringimur. His omnibus, et si qui alii sint; qui quoquo modo, vel opere, vel consilio, sive clam, sive palam, laboribus nostris auxiliati sunt, publica gratiarum acceptarum confessione, quas possumus grates rependimus.

Nec tu carminibus nostris indictus abibis,
Luci abbas Marenzi, qui rariorum librorum inopia nobis quandoque laborantibus, ope Antonii Zanoni communis amici tam benevole praesto fuisti, ut ab alio ex necessariis et charioribus nostris majorem gratiam et promptiorem desiderare vix potuissemus.

XXIV. Haec erant de quibus, benigne lector, certiorem te facere volebamus, priusquam Opera Paulini evolvenda aggredereris. Si quid occurret quod minus arrideat (quod utinam parum sit, sed veremur ne multum), scias te ab homine, cui errare et labi innatum est, opus suscipere. Confidimus tamen de tui cordis candore et animi probitate non iniquius traducturum te, quales [viii] quales fuerint, labores nostros: sed potius aequi bonique facturum, tibi ipsi quoque consulendo; ne videlicet, dum forte in conatus nostros tui causa susceptos justus nimium insurrexeris, et nodum in scirpo quandoque quaesieris, Zoili et vitilitigatoris tibi nomen acquireres. Si quid autem probandum occurret (utrumque tamen sanctae Romanae matris Ecclesiae censurae voluntate caeca submittimus), non nobis, lector, non nobis, sed nomini Dei da gloriam: cui sit nunc, et in aeternum et ultra.




[Col. 0017]
VITA SANCTI PATRIS NOSTRI PAULINI PATRIARCHAE AQUILEIENSIS.



[ix] PROOEMIUM.
[Col. 0017A]

Illustrium virorum historias describere actionesque litteris commendare ut posteritati consultum sit, quantum publicae gratitudinis scriptori conciliare potest, tantum periculi cogit subire. Res prorsus ancipitis exitus aleaeque incertae, cum ut plurimum in partes distracti legentium animi vel ante ipsam lectionem judicia sua, imo praejudicia pronuntiant, eo formidabiliora, quo inconsultiora. Perrari namque videntur qui non sine aliqua mentis praeoccupatione ad libros accedant, et non patiantur se ferri quadam innata propensione, quo occulta sympathia, humorum quin etiam conformitate, suarumque quandoque actionum analogia, secreto naturae mysterio sibi magis arridet. Hinc fit, ut ex his affectuum turbis [Col. 0017B] requisita veritas vix emergat, et caput exerat; vel si tandem aliquando liberius effulgeat, odium pariat in caput scriptoris casurum. Si quis tamen historicus ab hoc periculo immunis videretur futurus, is quidem, meo judicio, fore deberet, qui res cariosae antiquitatis proponeret, longaevamque senectam sapientes. Etenim quae propius nos tangunt, vividius efficaciusque nos movent; quae sunt extra teli jactum, non sollicitant; et quae supra nos longissima temporum series collocavit, quasi nihil ad nos pertinere creduntur. Quare cum sancti Paulini patriarchae Aquileiensis vitam describere proposuerimus, ut operum, quae vulgare communi beneficio satagimus, auctor nedum scriptis, sed actis quoque et virtutibus orbi innotesceret, nobis gratulandum existimabamus, [Col. 0017C] quod historiam remotissimam ab aetate nostra texendam aggrederemur, adeoque a praejudiciis legentium sartam tectamque futuram. Jam enim decimum excurrit nunc saeculum, a quo patriarcha optimus floruerat, paucaeque annorum decades desunt, quin exaequent millesimum, qui ab ipso ad nos usque effluxit. Verum quantum a nostra per tot saeculorum curricula dissita aetas tuetur historicum ab eorum qui legunt praeventis affectionibus, tantum scriptori negotium facessit notitiarum charitas, et praeteritorum apud scriptores pene jejuna memoria. Papae! Ecquis mille annorum pondere obrutas res, ingentique saeculorum mole sepultas e lethaea ducet abysso, et excussa carie oblivionis, velut ab antiquo supremo cinere resurgentes, media in luce constituet? [Col. 0017D] Quis e tenebris rancidae aetatis, eheu! nimium spissis fermeque velut Aegypti palpabilibus, veritatem eo in meridie collocabit, quo nullus dubitandi locus supersit, nullus vexet scrupulus lectorem? Ille ego [Col. 0018A] non sum, qui quamvis omnem lapidem pro virili emotum nervosque omnes, quales quales sint, ingenioli mei viresque exertas crediderim, ut finem propositum assequerer, me eum tamen consecutum ita arbitrarer, ut nulla adhuc latebra excutienda, quae veritatem occuluisset, superfuerit, vel sic rem proposuisse, ut probabilius, ut clarius, ut luculentius, ut uno verbo melius proponi haud potuisset. Conatus nostros aequo animo suscipias, benigne lector, favoreque tuo prosequare efflagito. Satis erit, si perspecta facinoris arduitate, salebrosaque quam aggredior via bene cognita, ausus temeritatis non arguas; quin potius amore susceptos veritatis commendes, cui, si non semper eam consequendi datur arbitrium, saltem inquirendi honor debetur.



CAPUT PRIMUM. De nomine Paulini.
[Col. 0018B]

I. Cum audis de nomine Paulini tractandum, ne putes ejusdem generis quaestionem esse, qualis in scholis ut supervacanea, nulliusque momenti diceretur quaestio de nomine. Non est hujus furfuris quod proponitur. Neque enim apud quemquam in dubium venit, num Paulinus noster alio donandus sit nomine. Legitima autem dubitandi ratio insurgit, quam enodare ipso in limine convenit, num scilicet Paulinus hujus sit nominis alter, an primus. Etenim ante annos praeter propter ducentos alius patriarcha renuntiatus fuerat, cujus in nomine efferendo variant historici, alii Paulum, alii Paulinum scriptitantes.

[Col. 0018C] II. Paulus Aquileiensis Ecclesiae diaconus Histor. Longobard. lib. II, cap. 10, Paulum pronuntiat: »Aquileiensi civitati, ait, ejusque populis beatus Paulus patriarcha praeerat,« cum scilicet Longobardi in Italiam descendissent. Hic tamen lapsum non mirari Michaelis Bombardi e soc. Jesu haud possum, qui in Topographia magni regni Hungariae, Vindobonae, seu Viennae Austriae an. 1718 edita, Paulum hunc cum Paulino nostro enormi anachronismo confundit. Sic enim ait pag. 42: »Porro Paulinus, quem de suo nomine Diaconus lib. II, cap. 10, Paulum appellare mavult, ob morum sanctimoniam Carolo Magno ejusque magistro Alcuino Flacco praeprimis probaretur, destinatus creditur ad fidem Hunnis et Avaribus, quos armis Carolus devicerat, praedicandam.« [Col. 0018D] Paulus Diaconus nec per somnium sancti Paulini nostri verbum facit, quippe neque suam historiam ad tempora sancti Paulini producit. Locus autem libri II, cap. 10, quem profert Pater Bombardus, [Col. 0019A] est de Paulo priore, qui nihil habet commune cum Carolo et Alcuino, duobus integris saeculis inter utrosque excurrentibus. Hunc, ut in viam revertamur, Dandulus quoque Paulum non Paulinum appellat in Chron. lib. V, cap. 11: »Paulus episcopus Aquilegiae factus est anno Domini nostri DLVII.« Insuper, quod notabile, eod. cap., § 1, producens epistolam Pelagii papae, qui, ut infra dicetur, Paulinum nominat, Paulum in ea legit, non Paulinum. »Postulamus (scribebat Pelagius Narseti ex relatione Danduli) ut Paulum Aquilegiensem pseudoepiscopum, et Honoratum Mediolanensem episcopum [x] ad clementissimum principem sub digna custodia dirigatis.« Sed et Baronius noster, qui an. 556, n. 10, affert Pelagii epistolam, Paulinum, non Paulum [Col. 0019B] appellantis, n. 16 ejusdem anni, Paulum disertis verbis nominatum ait: »Hic autem, inquit, episcopus Aquileiensis de quo agitur, Paulus nomine, post Macedonium sedit annos viginti duos.« Blondus, et ex ejus lib. VIII Aeneas Sylvius in Epitome: »Paulus patriarcha Aquileiensis cum sacris Gradum confugit.« Sabellicus, De vetustate Aquileiae lib. IV: »Scribunt Paulum ex Aquileia cum thesauro ecclesiae Gradum transisse.« In Vitis patriarcharum Aquileiensium, quas ex ms. Biblioth. Ambrosianae dat cl. vir Lud. Anton. Muratorius in fine tom. IV Anecdot. Latin. Paulus bis dicitur, et ferme omnia chronica mss. Paulum, non Paulinum praeseferunt. Ex quo factum est ut (renovante aulam patriarchalis palatii Utinensis, post caeteras sui incolatus aedes renovatas, [Col. 0019C] qui clerum, qui populum, qui dioecesim universam moribus optimis renovaverat, Dionysio Delphino patriarcha annis superioribus) loco Paulini, quo nomine antea inscribebatur icon hujus praesulis, cum reliquis patriarcharum in parietibus aulae depicta, reposita cum appellatione Pauli haec alia fuerit:

PAULUS SUB PELAGIO I PRO TUENDO CHALCEDONEN. CONCIL. CONSTITUTO VIGILII PAPAE INSISTENS CUM EPISCOPIS PROVINCIAE DAMNATIONI TRIUM CAPITULORUM NON ACQUIEVIT INVADENTE POSTEA ITALIAM ALBOINO, GRADUM MIGRAVIT.

[Col. 0019D] III. Ex adverso, plerique veterum et recentiorum Paulinum, non Paulum pronuntiant. Pelagius I, epist. V ad Narsetem: »Istud est quod a vobis poscimus, et nunc iterum postulamus, ut Paulinum Aquileiensem pseudo-episcopum, et illum Mediolanensem episcopum ad clementissimum principem sub digna custodia dirigatis.« Sigonius lib. I De Regno Italiae: »Paulinus patriarcha metu exanimatus . . . Aquileiam reliquit, atque . . . in insulam . . . Gradi se recepit.« Candidus Comment. Aquileien. lib. III: »Interim Paulinus, quartus et vigesimus antistes, defuncto Macedonio successit.« Palladius junior part. I, lib. I, Paulinum, non Paulum vocat, uti faciunt P. Christianus Lupus Dissert. de quinta synodo cap. 6, quaest. 5, Cardinalis Norisius De ead. quinta [Col. 0020A] synodo cap. 9, § 1, Natalis Alexander Histor. Eccles. saeculi VI, cap. 3, art. 1, § 3, Pagius ad an. 558, n. 9, Schonleben Annal. Carniol. an. 554. His accedit Adrianus Baillet, qui in Vitis sanctorum ad 11 Januarii proferens nostri sancti Paulini Vitam, Paulinum secundum vocat, non alio praesule hujus nominis, de quo sermo, praeter hunc praecedente. His quoque favet vetus inscriptio, quae ante restaurationem aulae patriarchalis Utinensis sic ejus sub icone legebatur:

BEATI PAULINI PIIS MONITIS NARSES ROMANI EXERCITUS DUCTOR, POST EJECTOS ITALIA GOTHOS AQUILEIAM COEPIT INSTAURARE EJUSDEMQUE VICTUS PRECIBUS REX ALBOINUS [Col. 0020B] AQUILEIENSEM PROVINCIAM TOTAMQUE SIMUL ITALIAM EVERTI PROHIBUIT.

IV. Sic et muri non semper sibi constant, et quandoque contradicere coguntur. Sicuti auctor Chronicae relatae a Muratorio in Anecdotis, supra citatae, sibi contradicit, dum in Poppone non Paulum, ut fecerat prius, sed Paulinum habet. »Thesauri, ait, qui portati erant (in insulam Gradensem) per dominum Paulinum olim patriarcham, reportati sunt per dictum dominum Popponem.« His autem potius quam superioribus standum videtur, nedum quia plures sunt, sed prae caeteris primi subsellii viris; et (quod maximi faciendum) in critica peritiores a cunctis habiti Lupus, Norisius, Pagius, Alexander. Hi vidisse loca Diaconi, Danduli, Blondi, et ad trutinam revocasse [Col. 0020C] non est ambigendum: et tamen adhuc non Paulum, sed Paulinum appellarunt. Enimvero elumbis auctoritas Diaconi et aliorum videbitur, si prae oculis habeatur ipsos non unum in errorem alias et in hac re incidisse. Quae enim fides adhibenda Paulo, qui hunc vocat beatum, virum schismaticorum coryphaeum, et refractarium iteratis monitis Romanorum pontificum? Quae fides Dandulo, qui alio lapsu cecidit, dum ab Honorato Mediolanensi praesule dicit consecratum? Audi quae in notis ad l. c. Pauli, n. 77, advertit V. C. Horatius Blancus, praesertim de titulo beati, in quo peccat Paulus, et de consecratione per Honoratum facta, in qua peccat Dandulus. »Non convenit (beati titulus) schismaticorum principi [Col. 0020D] Paulino. Hunc falso ferunt a sancto Honorato Mediolanensi episcopo fuisse consecratum, de quo accuratissima Dissertatio inter mss. codices biblioth. Ambrosianae, qua factum est, ut ex antiquo Breviario Ambrosiano error hic, qui diu invaluerat, expungeretur.« Et merito quidem; nam Honoratus, qui duobus annis episcopatum tenuit, ut in Chron. vet. Mediolan. episcoporum inter Rer. Italicar. Scriptor. tom. I, p. II, pag. 228, et tom. IV, pag. 141, videre est, tempore sui regiminis vidit Longobardos invadere Insubriam Mediolanumque, teste eodem Paulo Diac., lib. II, cap. 24, qui ait hoc contigisse indictione ingrediente tertia, quae correspondet annis 569 et 570, quo pariter contigit mors Paulini ab anno 557 auctore ipso Dandulo assumpti, et duodecim [Col. 0021A] annos sacerdotio defuncti, teste eodem Diacono ibidem. Quomodo igitur fieri potuit ut ab Honorato consecratus fuerit Paulus, sive Paulinus, qui anno primo vel secundo episcopatus Honorati jam duodecimum sacerdotii annum explevisset? Cum igitur evidens sit, non ab Honorato consecratum esse Paulinum, aeque manifestum est errasse Dandulum, ex suoque penu Honoratum extraxisse, et in epistola Pelagii, quae communiter non nisi ita habet, Illum episcopum Mediolanensem, inseruisse. Nutante autem auctoritate veterum scriptorum, caeterorum ipsos sequentium fides nutare necesse est. Optime ergo adnotator Pauli Diaconi Rer. Italic. Script., loc. cit., n. 79, asserit Paulinum Aquileiensem archiepiscopum, non Paulum dicendum.

[Col. 0021B] V. Verum nedum nutare, sed prorsus labi videtur adductorum scriptorum auctoritas, consideranti epistolam Pelagii I pontificis. Is enim scribebat Narseti, ipso patriarcha vivente; adeoque melius, quam Paulus Diaconus non una aetate a temporibus ipsius dissitus, verum nomen patriarchae est assecutus. Ipse autem non Paulum, sed Paulinum appellat in epistola 5, ut etiam videre est in fragmentis quae profert Holstenius. Et quidem suspicio non levis enascitur, a Diacono Paulinum scriptum fuisse, ab amanuensibus deinde praecipitatione scriptionis, vel abbreviationis gratia compendioso charactere utentibus in Paulum contractum. Etenim apud Baronium, qui alias Paulum appellat, edit. Colon. an. 1624, ad an. 570, n. 9, invenio locum Diaconi lib. III, cap. 12, [Col. 0021C] verius 25, qui sic habet: »Paulinus vero patriarcha Aquileiensis undecim annis sacerdotio functus, ex hac luce subtractus est, regendamque ecclesiam Probino reliquit.« Credibile enim est eminentissimum Annalium Ecclesiae parentem nactum fuisse Historiae Longobardicae Pauli Diaconi exemplar a vulgatioribus discrepans: nam hoc solo in loco, in duobus differt a caeteris, et quod Paulinum dicit, et quod undecim annos ejus sacerdotio assignet; reliquis Paulum, et duodecim annos sedis statuentibus. Adde huic conjecturae confirmationem ex Thomasino veteris et novae Eccles. Discipl. tom. I, p. I, lib. I, c. 21. Is proferens verba lib. II, cap. 8 (nobis supra 10), legit Paulinum, omisso titulo beati sic: Aquileiensi [Col. 0021D] civitati ejusque populis Paulinus patriarcha praeerat. Ergo in Diacono non est constans in omnibus editionibus nomen Pauli. Stet igitur Paulinum hunc, non Paulum vocandum.

[xi] VI. Ast alia superest difficultas, num vere noster sanctus Paulinus hujus nominis secundus sit dicendus. Dubium enascitur ex epistola Pelagii citata. Nam Paulini prioris ordinationem non obscure pronuntiat irritam cassamque fuisse. Sic enim ait: »Postulamus ut Paulinum Aquileiensem pseudoepiscopum, et illum Mediolanensem episcopum ad clementissimum principem sub digna custodia dirigatis: ut et ipse qui esse episcopus nullatenus potest, quia contra omnem canonicam consuetudinem factus est, alios ultra non perdat; et ille qui contra morem [Col. 0022A] antiquum eum ordinare praesumpsit, canonum vindictae subjaceat.« Audin Paulinum pseudoepiscopum, id est falsum episcopum vocatum, et additam rationem, quare episcopus esse non possit videlicet, quia contra omnem canonicam consuetudinem factus est? Si autem episcopus non est, nec primus est hujus nominis in censu patriarcharum habendus. Adhuc autem nervosius procedit idem pontifex in epistola ad Joannem patricium, quae est prima inter Holstenianas. Sunt ejus verba: »Ab Ecclesiae visceribus divisus, et ab apostolicis sedibus separatus exsecrat ipse potius, et non consecrat. Jure ergo exsecratus tantum, non consecratus poterit dici, quem simul sacrare in unitate conjunctis membris non agnoscit Ecclesia. Videamus tamen utrum vel ipsarum consuetudinem [Col. 0022B] partium in sua ordinatione conservaverint. Nempe is mos antiquus fuit, ut quia pro longinquitate, vel difficultate itineris, ab apostolico onerosum illis fuerat ordinari, ipsi se invicem Mediolanensis et Aquileiensis ordinare episcopi debuissent: ita tamen ut in ea civitate in qua erat ordinandus episcopus, alterius civitatis pontifex occurrere debuisset, ut eum ordinandi electio a praesenti ordinatore, et consensu universalis, cui praeficiendus erat, Ecclesiae, melius ac facilius potuisset agnosci; et in sua, qui ad episcopatum provehendus erat, nec tamen ordinatori suo subdendus fuerat, ordinaretur Ecclesia.« Num vera haec servata fuerint, non profert Pelagius. Videntur non servata, ex eo quod objiciuntur. [Col. 0022C] In cassum enim desudaret pontifex, ad trutinam revocando ordinationem Paulini, si consona fuisset legitimis priorum temporum consuetudinibus. Igitur et in hoc peccatum videtur, quod non Mediolanensis ordinator Aquileiam ad ordinandum accesserit, sed Aquileiensis ordinandus ad ordinatorem Mediolanensem profectus fuerit. P. de Rubeis de Schism. Aquileien., cap. 4, defectum ordinationis Paulini in eo situm esse ait quod non intercesserit Romani pontificis assensus, et hanc vult esse canonicam consuetudinem, quam epistola mutila et manca non profert, sed indicat tantum. Vitiatam igitur consecrationem pontifex innuit infra dicendo: »Noli eorum non consecrationi, sed exsecrationibus consentire. Nec existimes illos esse, vel dici Ecclesiam [Col. 0022D] posse.« Et epist. seq. Viatori et Pancratio, nedum episcopatum, sed et sacerdotium reprobat. »A schismaticorum sacrificiis, ait, potius autem sacrilegiis abstinere debetis.« Et infra ad finem: »Noli ergo, quasi nulla schismaticorum atque Ecclesiae differentia sit, velle indifferenter utrorumque sacrificiis sociari. Non est Christi corpus, quod schismaticus conficit, si veritate duce dirigimur.« Quae mens his in verbis satis acribus fuerit Pelagii, num scilicet vere asseruerit non conficere corpus Christi in Eucharistia schismaticos sacerdotes: vel eo quia schismaticos non conficere, tanquam membra in unione charitatis et obedientiae supremo capiti corpus Christi mysticum, quod unum est, nempe Ecclesia, quod ex contextu videtur probabilius: insuper num vere [Col. 0023A] invalidam et irritam crediderit ordinationem Paulini ab episcopo Mediolanensi factam; res est majoris, quam vacet nobis, indaginis et otii. De his videndus prae caeteris divus Thomas 3 p., q. 64, a. 9 ad 2, et qu. 82, a. 7 et seqq.; insuper in Supplem. q. 38, a. 2; Lessius in III p., q. 64, ar. 9, caeterique scholastici.

VII. Caeterum cum in censu Aquileiensium praesulum priora saecula Paulinum hunc recognoverint, non est a catalogo eorum expungendus. Etenim hac exaggeratione dixisse Pelagius credendus est, atque ad summum negasse actuum licentiam, non validitatem. Neque enim (ut caetera quae perpendenda forent, omittamus) non servata priorum temporum consuetudo consecrandi in causa esse potest, non validam fuisse episcopalem consecrationem. Quid enim ad valorem [Col. 0023B] consecrationis contulisset, num Aquileia Mediolanum ordinandus ordinaturo, vel Mediolano Aquileiam ordinaturus ordinando occurrisset? Ipse Pelagius in epistola quae ex editione Holstenii Valeriano patricio dirigitur, in fine hunc ordinem non semper servatum insinuat, dum locus medius, nempe Ravenna, ad consecrationem Mediolanensis fuerat electus. »Recolere debet celsitudo vestra, aiebat Pelagius, quid per vos Deus fecerit tempore illo quo Istriam et Venetias tyranno Totila possidente, Francis etiam cuncta vastantibus, non ante tamen Mediolanensem episcopum fieri permisistis, nisi ad clementissimum principem exinde retulissetis, et quid fieri debuisset, ejus iterum scriptis recognovissetis, et inter ubique frementes [Col. 0023C] hostes, Ravennam et is qui ordinabatur, et is qui ordinaturus erat, providentia culminis vestri deducti sunt.« Igitur ab albo patriarcharum Aquileiensium non est delendus Paulinus, licet schismaticus; alioquin cum usque ad Sergium papam schisma productum fuerit, ut ex Beda, lib. de sex Aetatibus mundi, et Paulo Diacono, lib. VI, c. 14, probat Pagius, et post eum P. de Rubeis Dissert. de Schism. Aquil., cap. 19, ad minus septem vel octo praesules a censu patriarchali essent eliminandi, nempe ipse Paulinus, Probinus, Helias, Severus, Joannes, Martianus, forte etiam et Fortunatus, insuper Joannes alter. Sub Petro autem schisma desiisse videtur, qui Serenum antecessit, cui pallium a Gregorio II datum est, index ad communionem Ecclesiae Romanae reversam [Col. 0023D] Aquileiensem. In eo autem quod dicit eminentissimus de Noris de quinta Synod., c. 9, § 6: »Hujus schismatis Aquileiensis terminum omnes ponunt Sergio pontifice, qui an. 678 Romae sedit,« error est typographi characterem numeralem transponentis, cum scribendum fuerit 687. Is enim annus est primus Sergii pontificis. Ipse autem non jure caeteros emendat, cum subdit ante Sergium sub Agathone; quia an. 678 pontificatum adiit, communicasse, deposito schismate, Venetiarum et Istriae episcopos cum Romana Ecclesia, ad cujus pontificis concilium Romanum an. 680 interfuerunt et subscripserunt Agatho patriarcha Aquileiensis, et caeteri suffraganei. Quod cum appareat quoque factum sub Martino I in Lateranensi concilio an. 649, subscribente post ipsum [Col. 0024A] immediate Maximo Aquileiens. arguit ad id tempus unitati Ecclesiae schismaticos adjunctos. Nam nec Agatho, nec Maximus fuerunt Aquileienses, sed Gradenses patriarchae, quamvis Aquileienses dicerentur. V. de Rubeis l. c.

VIII. Ergo cum Paulinum dicendum esse, non Paulum, et hunc quamvis schismaticum in censu patriarcharum Aquileiensium collocandum demonstratum sit, restat ut sanctus noster Paulinus secundus dicatur hujus nominis patriarcha. Patriarcha quidem; nam eodem Paulino primo cathedram tenente, aiunt Baronius ad an. 570, n. 10; Norisius de quinta Synod., cap. 10; et apud eumdem Sirmondus in Propemptico; Bollandus ad VIII Februarii in notis ad Vitam sancti Honorati, Christianus Lupus in Dissert. [Col. 0024B] de quinta Synod., cap. 6, nomen enatum, et primum de Aquileiensi praesule auditum. Imo ad schisma originem deducunt, quasi ex luto et stercore nobilior tiarae Aquileiensis margarita fuerit extracta, et de mercede iniquitatis collata praerogativa illustrissimae appellationis. Quod a vero exorbitari adeo visum est Philippo a Turre, episcopo Adriensi, ut Dissertationem praevalidis argumentis instructam composuerit ad sententiam hanc refellendam, quam inter schedas patrui mei Nicolai Madrisii, quondam ejusdem episcopi arcto sacroque necessitudinis nexu constricti repertam, auro contra aestimandam, utrorumque virorum non ignobile pignus et memoriale [xii] apud me ms. religiose custodio, quamvis et aliorum ad [Col. 0024C] manus exemplaria pervenisse non abnuam. Caeterum mentem Cointii ad an. 774, n. 96, paucis verbis expositam, veriorem originem patriarchalis appellationis attigisse autumo, nempe imitationem Graecorum et Orientalium. Sic ait: »Paulo ante Longobardorum adventum in Italiam, patriarchale nomen more Graecorum et Orientalium sibi vindicarunt.« Quam mordicus Utinenses nostri tutati fuerint decus hujus dignitatis et nominis posteriori tempore, patere potest ex constantia qua restiterunt, ne patriarchatum in commendam daretur, quod dedecori vertebant. Nam cum Urbanus sextus Philippo de Alenconio commendasset patriarchatum, et capitulum Aquileiense videretur hoc pati, ut ex charta in Appendice 2, n. 32: insuper Civitatenses commendatarium suscepissent, [Col. 0024D] ut est in charta ibid. n. 34, Utinenses restiterunt armata manu: qua in re vide quoque chartas ibidem n. 33, 35 et 37.

IX. Cum haec autem, quae ad historiam pertinent, producta sint circa nomenclaturam, antequam a proposita materia manus subtrahatur, non ab re erit aliam quaestiunculam in orthographia proponere, et paucis absolvere: num scilicet Paulinus unico l, vel Paullinus duplici ll sit scribendum: idem dicendum num Paulus, vel Paullus, cujus illud est derivatum. Christophorus Cellarius Orthograph. Lat. part. poster. in voce Paullum, ex lapidaria nonnulla profert exempla duplicem ll habentia, additque auctoritates sequentium lapidicinarum scriptionem. Quos inter est Vossius in Etymolog. ne vocans quidem rem ad quaestionem: [Col. 0025A] additque visum esse nonnullis a Graeco , quod est vilis, vel a , quod est paucus, originem accersendam, adducto Augustini testimonio dicentis gentium apostolum nomen vilitatis paucitatisque, cum Paulus appellatus est, assumpsisse. Verum si Hellenicam radicem attendis, nec , nec duplicant mediam consonantem, adeoque non Paullus, sed Paulus scribendum. Accedit autem Prisciani grammatici auctoritas, sic de derivatis vocibus, quae geminant ll, scribentis: »Excipitur unum in lus desinens Paulus, quod non geminat l in diminutivo. Nec mirum, cum au diphthongus post se geminari consonantem prohibeat.« Audi hac de re justissimam Adriani querimoniam, et quam scite elidat et conterat marmorariorum auctoritatem. Sic [Col. 0025B] enim ait Adversar. lib. XXX, cap. 25: »Inducta est nuper ab eruditissimis hominibus in libros omnes nominum quaedam litteratura ab usitata discrepans. Quinctum enim et Paullum scribunt. Sed nos vulgus ut consuetudinis retinentissimi sumus, ita vix istam novitatem approbare possumus, et libenter novum opus nuntiaremus. Nituntur tamen marmorum Capitolinorum auctoritate, cui non puto tantum ponderis esse debere, ut adversus grammaticorum scholas et praeceptiones audienda sit. Nec enim illos marmorarios lapidumque scalptores bonos grammaticos fuisse crediderim; sed operarios manu quam mente doctiores . . . . Suspicor autem marmorarios . . . . vitium pronuntiationis suae fastis Capitolinis mandasse; nam ut notant veteres grammatici, vulgus infinitis oris [Col. 0025C] vitiis laborabat. In vulgo autem, non in doctis numerantur opifices, in quorum antiquis inscriptionibus quotidie ea agnoscimus. Paulus autem, non Paullus, auctore Prisciano, qui in grammaticis locupletior est testis, quam ullus scalptor.« Igitur ne lapides loqui, vel uti lapides videamur, sed ut communi doctiorum virorum calculo confirmemur, rationique adhaereamus, Paulinum, non Paullinum, hujus nominis secundum patriarcham, sanctum hunc nostrum dicemus.



CAPUT II. Natio; locus et tempus ortus; status conditio.

I. Cujas esset Paulinus noster, ne nimium te inquirendi vexet sollicitudo, Italum natione, patria [Col. 0025D] Forojuliensem pronuntio. Hujus autem liberae assertionis fundamenta non desunt, ne temere prolatam putes. Alcuinus enim poem. CCXII Ausonium appellat:

O lux Ausoniae, patriae decus, et inclytus auctor.
Insuper Ecclesiae canones, qui tempore Paulini a suo vigore non defecerant, statuebant ut e gremio propriae dioecesis, sive Ecclesiae ille pontifex eligeretur, qui cleri populique suffragio, dignus honore. et par oneri censeretur. Leo Magnus, epist. 84, c. 6, scribebat Anastasio Thessalonicensi episcopo, »ut omnium clericorum atque omnium civium voluntate discussa, ex presbyteris ejusdem ecclesiae, vel ex diaconibus optimus eligatur.« Et quidem, cum caetera non deessent, seniori dignitatis presbyteratus ratio habebatur, eique cathedra episcopalis concedi [Col. 0026A] solebat, qui aliis e clero institutione sacerdotii praeesset. Cujus rei exemplum habes in sancto Felice Nolano episcopatum recusante, et Quinto sacerdoti septem solummodo diebus in ordinatione se anteeunti locum cedente, quamvis a populo se nosset ad regimen vocatum expostulatumque. De eo sanctus Paulinus alius, scilicet Nolanus, in Natali V sic cecinit:

   . . . Non audet honore
Crescere, testaturque seni mage debita Quinto
Quod prior ille gradum socii meruisset honoris
Presbyter: haec septem distabat summa diebus.

In capitulari Aquisgranensi lato, in synodo cui praefuit uti legatus sedis apostolicae Paulinus noster, ut dicetur suo loco ex Baluzio, an. 803, cap. 2, statuitur a Patribus, qui se non ignaros sacrorum canonum [Col. 0026B] profitentur: Ut scilicet episcopi per electionem cleri et populi, secundum statuta canonum, de propria dioecesi. . . eligantur. Poterat autem evenire ut e propria Ecclesia quandoque non inveniretur, qui suscipiendae dignitati idoneus judicaretur. Quo casu ab alia episcopum assumere canones non vetabant. Sed quam raro hoc futurum timeretur, colligitur ex verbis epistolae Hincmari Rhemensis in ordine IV inter Formulas promotionum episcopalium a Baluzio tom. II Capitul., pag. 596, positae, quae sunt: »Si, quod absit, de civitatis ac parochiae vestrae clericis ordinandus episcopus nullus dignus, vel idoneus summo sacerdotio, quod evenire non credimus, poterit inveniri; tunc alterum de altera dioeceseos nostrae ecclesia, unde vobis secundum Africanum concilium [Col. 0026C] (Can. 22) sine cujusquam conditione ordinandi quemquam canonice electum et petitum est attributa licentia, eligere procurate.« Quae cum ita tunc fuerint, quis sibi suadere poterit aliter in electione Paulini factum ac fiebat ab omnibus, et ecclesiam Aquileiensem alium tenuisse tunc ordinem ac caeterae tenere solebant? Non enim alio petendus erat episcopus praeficiendus Ecclesiae, quae clericorum numero adeo se locupletem iis temporibus sentiebat, ut in prologo synodi Forojuliensis audierit clerum suum vocari non modicam fratrum turbam, et sacerdotalem venerabilem coetum ipso archidiacono praeeunte. De gremio igitur Ecclesiae suae electum, fas est dicere origine et ordine eius ditionis [Col. 0026D] fuisse.

II. Non me latet nonnullos, quos inter est Ughellus, asseruisse Paulinum natione Austriacum, quorum meminit Philippus Labbe soc. Jesu in Addit. ad Bellarminum, tom. II, unde unde, ait, illud habeant. Verum si eam Germaniae, quam in praesentiarum Austriam vocamus, indicare provinciam volunt, prorsus falluntur, cum tempore Paulini ea regio, quae superioris [xiii] Pannoniae pars ex parte saltem erat, nondum hoc nomen nacta fuisset: et quamvis Aquileiensis dioeceseos amplitudo latius diffusa forte nonnihil ejus regionis comprehendisset, attamen nec illa eo vigore ecclesiasticae disciplinae tunc erat, ut episcopum suppeditare posset, nec ista adeo jacebat in imis, ut ab illa accersere episcopum debuisset. [Col. 0027A] Minus autem credibile fit, si eam Franciae partem intelligi volunt, quae ortum respicit, Austriam, seu Austrasiam, sicuti quae occasum, Neustriam dictam; cum haec longius, quam hodierna Germaniae Austria, a nostris regionibus sit abjuncta. Allucinationis autem originem detegere non est Niliacos fontes prodere, sed in promptu est causa. Audierunt hi quandoque Forumjulium Austriam appellatum. Hinc quantocius Paulinum, episcopum Forojuliensem, natione Austriacum pronuntiarunt. Austriacum autem hoc in sensu dicere Paulinum idem prorsus est ac dicere Forojuliensem, et sic affirmare et asserere quod negare videntur. Austria autem ideo Forumjulium dictum est, quia ut dicimus in Dissert. de Concil. Forojul., n. 13, cum haec regio respectu Longobardici [Col. 0027B] regni, cujus sedes Ticini habebatur, orientalis foret, et ortus plaga Austria diceretur, Austriae nomine appellativo, seu, ut dicunt, adjectivo, non substantivo dicebatur, ac si diceres regionem orientalem. Vide Dissert. de Tabula chorograph. Italiae medii aevi, sect. 8 et 9, tom. X Rer. Italic. Scriptor., ubi haec fusius illustrantur.

III. His alia ratio, etsi non potissima, accedit, qua nosci potest non advenam, sed indigenam Paulinum provinciae Forojuliensis fuisse. Loquela enim Forojuliensis talis est, ut quae pluribus idiomatibus communicat ex parte, in toto ab aliis discrepet, adeoque singularis evadat, et quam qui expeditius loqui debet, ut est verbi Dei dispensator episcopus, optime calleat. Audi Candidum in Comment. Aquileien. lib. [Col. 0027C] III, de nostra suaque lingua disserente occasione adventus Longobardorum in Italiam, quod evenit an. 568. »In exercitu diversarum gentium ut Forumjulium incolerent, selegit (Alboinus). Quo fit ut non mirum videatur, si natio Forojuliensis tot hominum generibus adaucta varium ac multiplex habeat idioma, Latino, Gallico, Hispano, Illyrico ac Germanico deserviens. Sermo quidem gravis, ad consequendas et proferendas alias linguas ob peculiares accentus valde accommodus. Immutatum aliquantum vides a Romano Forojuliense idioma tot barbaris immistum; non tamen adeo censeas inversos mores, disciplinamque illam Italicam immutatam.« Disciplina autem ecclesiastica exposcit ut ille gregi praeficiatur pastor qui [Col. 0027D] lingua communi et vernacula praedicans, nedum doctis, sed et indoctis, qui sapientibus et insipientibus debitor est, audiri et intelligi possit. Ea propter sanctus Augustinus, cum dandus esset Fussalensibus episcopus, eum eligendum proponebat qui naturale loci idioma et populare calleret. Sic enim ait epist. 109 edit. noviss., n. 3 »Aptum loco illi (Fussalae) congruumque requirebam, qui et Punica lingua esset instructus, et habebam de quo cogitaliam, paratum presbyterum, propter quem ordinandum sanctum senem, qui tunc primatum Numidiae gerebat, de longinquo ut veniret, rogans litteris impetravi.« In Capitularibus, lib. VI, c. 185, statuitur, ut Nullus sit presbyter, qui in ecclesia publice non doceat lingua quam auditores intelligant.« Ex [Col. 0028A] his ergo omnibus colligere est quod, si juxta canonum placita episcopus, ex gremio dioeceseos et ecclesiae, cui pastor dandus est, assumi deberet, et Aquileiensis clericorum numero abundabat, ut non aliunde petere haberet: si et per eos qui Austriacum dicunt Paulinum, ostensum est Austriam tunc Forojulii dictam provinciam: si talis episcopus promovendus erat qui linguam populi calleret, et loquela Forojuliensis talis sit et fuerit, quam quilibet non Forojuliensis vix et non nisi duro labore consequeretur: restat dicendum, Paulinum Aquileiensem patriarcham natione Italum, et quidem Forojuliensem fuisse.

IV. Apud nostrates res ita comperto est, ut neque controversiosa judicetur. Si quae difficultas enata, ea [Col. 0028B] est de originis et natalis loco. Nam alii eum Praemariaci natum asserunt, alii Gajani, alii in pago quodam prope Austriae civitatem. Antonius Bellonus, in ms. de Vitis patriarchar. Aquil., priorem; Franciscus Palladius alteram; tertiam Joannes Candidus tuetur sententiam, qui sic ait in Comment. Aquileien., lib. IV: »Paulinus proximo civitati Austriae pago ortus, etc.« Et quidem uterque ex indicatis locus a civitate non nimium distat; nam de primo dicit Bellonus: »Praemariaci ortum, qui vicus est proximus Austriae civitati. . . constat.« Estque per tria milliaria ad summum abjunctus, alter vero arctiori adhuc periodo secernitur. Praemariacus locus est, alterius quoque patriarchae natali insignis, Gerardi scilicet, ut habent Candidus lib. V, et Palladius p. I, lib. IV, [Col. 0028C] cum veteri inscriptione ad ejus effigiem in aula patriarchali Utinensi posita. Praeter sancti Sylvestri ecclesiam, quae caeterarum mater et caput, alia est titulo sancti Mauri abbatis et sancti Paulini patriarchae in pagi parte superiore, in qua sunt Saccavinorum familiae, ex quarum una apud indigenas traditio est ortum sanctum Paulinum. Nonnulli quidem non Saccavinis, sed familiae de Zorzenons sanctum Paulinum tribuunt; sed praeterquamquod sit haec infirmior traditio, ut rem praesens bene perpendi; a Saccavinis praecipue die XI Januarii quotannis, invitatis sacerdotibus vicinorum pagorum ad sacrificia Deo in honorem sancti Paulini offerenda, memoria habetur solemnis. Superest adhuc inter incolas, ab avis atavisque [Col. 0028D] ad filios nepotesque propagata memoria cujusdam facti, sanctitatem Paulini adhuc juvenis, testantis: cujus non me vadem minusve auctorem accipias, sed relatorem tantummodo eorum quae in vulgus feruntur, quae libens do, ut cum non suppetant clariora argumenta, et omni exceptione majora, ut esset in votis, saltem quae populariter jactantur agnoscas. Tradunt igitur, cum adhuc adolescens agrum coleret, contermini agricolae alter alteri sanctitatem Paulini (verene an ironice?) commendabat. Ex his alter reponit sanctitatem ejus suspecturum se et crediturum, si testatam miraculo videret. Cum ecce sancti adolescentis sarculum, quo segetes sarriebat, repente in terra radices agens virescit, turget in gemmas, et flores emittit. Quo viso, locum quo res mira [Col. 0029A] acciderat, congestis duobus terrae tumulis, qui usque hodie visuntur, in signum facti notarunt, qui adhuc discriminent septentrionalem ab australi pagi plaga, illa facto exinde patriarcha ab oneribus decimarum liberata, hac obnoxia remanente. Quod in praesentiarum quoque observatur; ea, qua progenies Paulini comprehenditur, decimarum pensis immuni, ista cum reliquis pendente. Horum, quae sunt de facto, an hoc jure nunc fiant, sententiam non profero. Alii perpendant. Ostendunt nunc usque locum habitationis ejus; et terram, quam miraculo illustravit sarculo florescente (ut dicunt) agrum vocant usque in praesentem diem sancti Paulini, in chartis notariorum et agrimensorum. Vidi documentum datum Rubignaci per manus Joseph Noaxii notarii [Col. 0029B] Civitaten. an. 1625, quo apparent ab an. 1571 Comm. Julius Antonius, et fratres Manini possessores terrae dictae sancti Paulini, camporum circiter duorum.

V. Verum, si quae de loco nativitatis Paulini dicuntur, obscura, ut vides, et incerta prorsus sunt, quae tamen de tempore, adhuc obscuriora et magis latentia. Si licet ex ordinatione conjectare, videtur ortus ejus non serius an. 747 locandus. Etenim communiter canones saltem annum aetatis trigesimum requirunt in episcopum ordinandum, qui correspondet aetati Salvatoris, qua se manifestavit post susceptum baptisma praedicatione, quae onus est praecipuum episcoporum. Haec disciplina vigebat Paulini tempore, [Col. 0029C] nam in capitulari an. 789, cujus confectioni ipse Paulinus interfuit, ut suo loco dicetur, laudatur [xiv] cap. 49, concilii Neocaesariensis can. 11, qui sic habet: »In Neocaesariensi concilio, ut nullatenus presbyter (quanto magis episcopus) ordinetur ante tricesimum aetatis suae annum, quia Dominus noster Jesus Christus non praedicavit ante tricesimum annum.« Quod et can. 47 concilii Francofordiensis an. 794 interventu quoque Paulini statuitur »De presbyteris ante tricesimum aetatis annum non ordinandis.« Et concilium Turonen. III an. 813, can. 12, decernit, »Presbyterum ordinari non debere ante legitimum tempus, hoc est ante tricesimum aetatis annum.« Viden tempestate Paulini non nisi post tres annorum decades ad presbyteratus honorem assumi, et majori jure [Col. 0029D] ad episcopatum? Ergo ex his evince, quod cum Paulinus ante an. 776 episcopatum non adierit, an saltem 747 in vivis esse coeperat, severiori canonum calculo stando. Quod si perpendas ipsum jam in arte grammatices sibi famam nomenque celebre indeptum, ita ut aulae Caroli regis optime cognitus esset, a quo etiam an eodem 776 privilegio et donatione bonorum in villa Laberiana positorum donatus fuerit; non facile credes nonnisi trigesimum aetatis annum, cum episcopus dictus fuit, habuisse. Adde quod in privilegio de eo dicitur: Viro valde venerabili Paulino, artis grammaticae magistro; quae verba nedum indicant aetatem viri provectam, sed insuper vergentem ad senium, puta saltem circa quinquagesimum annum. His igitur positis, effingere conjecturam sic [Col. 0030A] potes: Anno aetatis suae quinquagesimo plus minus Paulinus artis grammaticae magister, vir valde venerabilis, nondum erat renuntiatus episcopus Aquileiensis. Renuntiatus autem fuit an. 776, ergo circa an. 726 natus est.

VI. Ex dictis autem § 4 conditionem statumque Paulini facile compertum habes. Ruri enim natus e ruricolis parentibus, aliquando terram excoluit. Vulgarem hanc traditionem insinuant Palladius junior lib. II, p. 1, et Bellonus in ms. Vit. patriarch. Aquil., cum dicunt, in electione ejus nullam rationem habitam nobilitatis et sanguinis, sed meriti. De eo sic Bellonus: »Fuit Paulinus pietate ac vitae sanctimonia usque adeo rara praeditus, ut pares ei praesules minime multos invenies. Nam in optandis patriarchis [Col. 0030B] non semper habita ratio stemmatis, quam magis probitatis. Praemariaci ortum, qui vicus est proximus Austriae civitati, et religione, quae Christianum hominem decet, a pueris ibi imbutum constat, et qualem Aquileienses exspectabant pastorem, omnibus talem se praestitisse.« Verum satis nobilitatis decore ornabatur, qui pollebat virtutibus. Etenim praeterquamquod terram suam excolere in nullo officiat sanguinis charitati, sicut nec clericis inhibetur, ut docet Tiraquellus de Nobilit. cap. 32, n. 2 et 3, et licet verum sit, cum caetera sint paria, etiam in electione episcopi rationem nobilitatis habendam esse, ut ignobili nobilis praeferatur, teste eodem Tiraq., lib. eod., cap. 20, n. 17; attamen potior ratio habenda est virtuti quam sanguini, ut apud eumd. ibidem, [Col. 0030C] n. 14, habet Petrus Ancharanus Cons. 131. Igitur Paulinus non sanguinis ingenuitate, sed Christi potius servitute et doctrina, ad cathedram Aquileiensem evehi meruit. Ex qua originis nataliumque obscuritate, quamvis in dignitatis culmen assumptus, potuisset suos ad honores provehere, et muniis eos praeficiendo sacris auctoritate sua, vel profanis intercessione apud Carolum se quam maxime diligentem, curtam eorum supellectilem legitime dilatare; maluit eos latere humilitatis amore, ita ut hodie quoque nepotum familia nihil a caeteris rus colentibus indigenis distinguatur, vel superemineat, ferme oblita patriarchalibus infulis (quae aliunde tam magni fiunt) quondam se fuisse decoratam.



CAPUT III. Diploma Caroli Magni, Paulino grammatico datum, perpenditur.
[Col. 0030D]

I. Quanquam autem Paulinus adeo humilem (ut dictum est) natalium sortitus fuisset conditionem, quia tamen acri ingenio mire a D. O. M. donatus fuerat, animum affixit humanioribus disciplinis, et postposita negotiorum cura ruralium, ad mentis cultum se totum convertit. Liberalibus itaque studiis incumbens adeo profecit, ut caeteros, quae didicerat, brevi docere potuisset. Aequum autem, et omnino rationi consentaneum est credere, doctrinae et sanctitatis merito sibi viam ad sacros ordines fecisse, ut per gradus minores majoresque ascendendo, observatis a canonibus statutis temporum interstitiis, [Col. 0031A] ad trigesimum aetatis annum sacerdotio decoraretur. Etenim probabile fit, nedum cum ad patriarchalem evectus est sedem, sacerdotio initiatum; verum etiam hoc munere prius insignitum, faciliorem sibi in aulam principum aditum nactum fuisse. Fama ergo sanctimoniae et scientiae percrebrescente, nomen ejus ad aures delatum est Caroli regis, viri ad optima quaeque excolenda nati, ita ut ejus alloquio et conversatione frui dignaretur. Quo factum est ut suspectam sanctissimi sacerdotis sapientiam privilegio praeclaro remuneraretur. Hoc dabimus integrum in Appendice II, n. 2, ex ms., hic tantummodo aliqua consideratione digna ad trutinam revocantes.

II. Praemittuntur in fronte diplomatis haec verba: Carolus rex Francorum et Longobardorum, et patricius [Col. 0031B] Romanorum. Quibus datur intelligi latum post Longobardos Italia exactos, et post consecutum a Carolo Romanum patriciatum. Hunc collatum ex Annal. Meten. anno 754 vult Pagius ad an. 755, n. 3, et Cointius ad an. 754, n. 57, et ad an. 796, n. 6. Verba Annalistae ad an. 754 sunt: »Ordinavit (Stephanus papa) secundum morem majorum unctione sacra Pipinum piissimum principem Francis in regem et patricium Romanorum: et filios ejus duos felici successione Carolum et Carlomannum eodem coronavit honore.« In fronte epistolae quoque, quam idem pontifex per Willharium Numentanum episcopum ad eosdem direxit, contra Aistulphum regem Longobardorum opem quaesiturus, haec posuit: »Damnis excellentissimis filiis, Pipino regi et nostro [Col. 0031C] spiritali compatri, seu Carolo et Carolomanno item regibus, et utrisque patriciis Romanorum, Stephanus papa.« Rex autem Longobardorum non ante an. 774, quo eas gentes compressit domuitque, dictus est et in diplomatibus vocatus. Post hoc tempus igitur datum privilegium. Ante enim praepropera visa fuisset tituli usurpatio.

III. Sequitur diploma: »Merito quidem a nobis sublevantur muneribus, qui nostris fideliter obsequiis famulantur. Ex hinc habes, nedum Paulinum Carolo jam innotuisse, verum personale, ut sic dicam, obsequium ei praestitisse. Ad quid enim praefari hujus modi, si nullam exhibuisset remuneraturo remunerandus obsequelam? Anne a rationabili conjectura [Col. 0031D] aberrarem, si dicerem forte unum ex iis fuisse, qui in artium liberalium magisterio famulatum regi praestiterit, officio fungens doctoris in aliqua ex variis, quas Carolus erexerat, schola? Quantum enim laboraverit, ut litterae restituerentur, patet ex epistola seu constitutione de scholis per singula episcopia et monasteria constituendis, quam profert Baluzius in capitular. ad an. 788, et ex his quae scribit Lupus epist. 1 ad Einardum, relatus a Pithoeo in Glossar. ad libb. Capitular., To. II, pag. 743, videlicet: »Si quidem vestra memoria per famosissimum imperatorem Carolum litterae coeptae revocari, aliquantulum quidem extulere caput.« Sicuti enim Galliae Alcuinum magistrum ejus munere susceperunt, sic forte Paulinum Germania. [xv] Equidem in his praesertim [Col. 0032A] regionibus, per eum studia refloruisse ait Jonas Aurelianensis in princip. lib. I de Cultu imaginum advers. Claudium Taurinen. episcop. »Non solum, inquit, apud Germaniam studium litterarum, et amor sanctarum Scripturarum, verum etiam apud eamdem Galliam ejusdem memorabilis viri (Caroli) solertissimo studio et ferventissimo desiderio actum est, ut Domino opem ferente in sibi commissae ecclesiae filiis, et liberalium artium apprime disciplina, et divinarum Scripturarum perfecte polleret intelligentia.« Quae dicendi forma est perpendenda. Etenim cum dicat non solum apud Germaniam studium litterarum, verum etiam apud Galliam invectum, videtur innuere aliquam distinctionem Germaniae supra Galliam, puta vel temporis, ut quae prius fecerat pro Germania, [Col. 0032B] dein fecisset in Gallia; vel inductione praeceptorum sive magistrorum, ut sicut eos induxerat in Germaniam, ita induxisset in Galliam, aptos idoneosque. Quod ideo notandum fuit, ut non improbabile credatur, statim ac rex Longobardorum salutatus fuerat, in suamque ditionem regio Forojuliensis advenerat, usum fuisse opera Paulini pro reparandis in contermina Germania politioribus disciplinis, quae adeo sibi cordi erant, hoc est ab anno 774, sicuti annis posterioribus usus fuit opera Alcuini pro sua Francia edocenda. Vel, si mavis alii conjecturae inniti, credi potest jure et merito, quod subacta provincia nostra, et a ditione Longobardorum exempta, curae Carolo fuerit juventutem ejus humanioribus disciplinis excoli et erudiri: ea propter Paulinum ad magisterium [Col. 0032C] assumpserit, eique expoliendam commiserit; quod ut alacrius faceret, eum donationis diplomate insigniverit. Pro certo enim videtur habendum, obsequio Caroli, sive domi, sive alicubi. Paulinum mancipatum fuisse. Sunt enim satis clara verba haec: »Si petitiones eorum, pro quibus nostras pulsaverint aures, ad effectum perducimus, regiam consuetudinem exercemus, atque illorum animum nobis deserviendo provocamus.«

IV. Diploma paulo infra sic habet: Viro valde venerabili Paulino, artis grammaticae magistro. En virum vocat, et valde venerabilem; quibus verbis et aetatem, et ministerium sacerdotale indicare videtur, ut superiori capite dictum est § 5. Grammaticus [Col. 0032D] autem non praecise eum significat qui legendi et scribendi artem tantummodo callet; qui grammatista potius, quam grammaticus dicendus est. Suetonius de claris Grammaticis, cap. 4, ait grammaticos »ab initio litteratos vocatos, additque: Sunt qui litteratum a litteratore distinguant, ut Graeci grammaticum a grammatista, et illum quidem absolute, hunc mediocriter doctum existiment.« Hos litteriones vocat Augustinus lib. I, cap. 24 et ult. in Adversarium legis et proph. »Litteriones, ait, potius quam litterati dicendi sunt, qui litteratos legendo nihil sapere didicerunt.« Caeterum de vera grammatica dicebat ipse lib. II de Ordine, cap. 12: »Quia ipso nomine profiteri se litteras clamat, factum est ut quidquid dignum memoria litteris mandaretur, ad eam necessario [Col. 0033A] pertineret.« Cui consona scribit ipse Tullius lib. I de Oratore: »Quis huic studio litterarum, quod profitentur ii qui Grammatici vocantur, penitus se dedidit, quin omnium illarum artium pene infinitam vim et materiam scientia et cognitione comprehenderit?« Hoc igitur sensu multiplex Paulini doctrina cogit nos interpretari verbum, quo in diplomate insignitur, cum dicitur artis grammaticae magister. Et quidem saeculis sequioribus, et circa tempora Paulini, hac intelligentia accipiebatur. Ennodius episcopus Ticinensis, qui an. 521 floruit, in Paraenesi didascalica, seu opusc. 7, grammaticam genitricem et nutricem vocat caeterarum artium. Et Petrus diaconus, qui an. 1137 scribebat, de se verba faciens in praefat. ad lib. IV Chron. Cassinen. dicebat: [Col. 0033B] »Ego namque, quem non grammaticorum scientia ornat, non, etc.« Cassiodorus, qui multa de grammatica ut grammaticus scripsit, ut is qui ab epistolis quoque Gotthorum regis epistolam 21, Var. lib. IX, Athalarici nomine senatui Romano dedit, qua et grammaticam celebrat summis laudibus, vocando eam »fundamentum pulcherrimum litterarum, matrem gloriosam facundiae, magistram verborum, ornatricem generis humani, quae per exercitationem pulcherrimae lectionis antiquorum nos cognoscitur juvare consiliis,« et grammatices professorem, ne imminuta decessorum suorum stipendia accipiat, Patribus Conscriptis commendat, dicendo, ibid.: »Qua de re, P. C. hanc vobis curam, hanc auctoritatem propitia Divinitate largimur, ut successor scholae liberalium [Col. 0033C] litterarum tam grammaticus, quam orator. . . commoda sui decessoris ab eis quorum interest, sine aliqua imminutione percipiat.« Haec statuebat pro grammaticis Athalaricus. Verum adhuc commendabilior magnanimitas Cuniberti Langobardorum regis, qui propria sponte honore et muneribus decoravit grammaticum. Paulus diaconus de Gest. Langob. lib. VI, cap. 7: »Eo tempore (Cuniberti) floruit in arte grammatica Felix patruus Flaviani praeceptoris mei, quem in tantum rex dilexit, ut ei baculum argento auroque decoratum inter reliqua suae largitatis munera condonaret.« Mirum igitur non erit si Carolus Magnus hoc diplomate et donatione bene meritum grammaticum Paulinum prosecutus fuerit, qui nedum in aliis grammaticam [Col. 0033D] commendaret, sed ipse quoque, ultra quam regis conditio exposcit, excoleret, et grammatici nomen non abhorreret. C. Barthius, Adversar. lib. XXIX, cap. 11: »Quale nomen etiam postremis temporibus gloriosum fuit, ut pote a Carolo Magno imperatore quoque affectatum, qui otiosus nihil agebat aliud, quam libros corrigebat, ut proditum est a Thegano chorepiscopo.«

V. Sequitur diploma: »Facultates, quae fuerunt Waldandii, filii quondam Mimoni de Labariano, quae ad nostrum devenerunt palatium, pro eo quod in campo cum Rotgando inimico nostro a nostris fidelibus fuerit interfectus.« Hic Rotgandus varie effertur. Baronius Forticausum habet. Chronica Civitaten., [Col. 0034A] infra citanda, Rodigausum. Communiter Rotgandus dicitur, et nos sic quoque cum communi appellamus. Waldandum autem istum Mimoni filium, partes Rotgandi secutum, et contra Carolum rebellantem, hinc et in praelio interfectum, et bona quae in Laberiana villa possederat, regio fisco adjudicata fuisse, ex paucis his verbis omnia haec cognoscuntur. Alii duo, Rotgandus et Felix fratres, partes quoque Rotgandi ducis secuti, et per hoc multati apparent ex diplomate apponendo Appendice II, num. 7. Defectio autem Rotgandi contigit ferme statim ac ab Italia, devicto Desiderio, et Longobardorum regno subjugato, in Franciam ipse Carolus repedaverat. Qui credens sibi devinciri magis posse beneficiis Langobardorum procerum animos, a ditionibus, quibus a Desiderio [Col. 0034B] quondam praepositi fuerant, non semovit; »sed ducatum Beneventanum Aragiso Desiderii regis genero, Spoletanum Hildebrando, Forojuliensem Rotgando permisit, antiquo feudi jure erga se, quod erga reges Langobardorum fuerat, conservato,« ait Sigonius de regno Italiae lib. IV. Hi autem sollicitati ab Aragiso, Desiderii quondam regis filio, qui victori jam concessa Verona Constantinopolim apud Graecum imperatorem se recipiens, exinde res novas in Francorum perniciem et restaurationem Langobardici nominis machinabatur, jugum Francicum excutere moliebantur. Quibus animosior Rotgandus primus extulit caput, et Forojuliensibus suis ad defectionem coactis, vicinisque provinciis verbo et exemplo in partes vocatis, rem Longobardicam jam conclamatam [Col. 0034C] pristino decori restituere satagebat. Redux a Saxonica victoria Carolus nuntium rebellionis accepit, qui ratus negotii summam obstare principiis, celeri manu remedium admovit, et »equites cum levi armatura a Carolo praemissi Rotgandum acie occidere, fuga caeterorum majore, quam caede,« ait P. Aemilius, lib. II. Verum ipsius Caroli manu partam victoriam Annalistae [xvi] Francorum uno ore fatentur. Audiendus saltem Loiselianus, qui simplicitate sua magis stare a veritate videtur. Sic enim ait sub anno 775, quo Rotgandus a Francis defecerat, et est alter a Longobardis devictis. »Carolus reversus in Franciam, audiens quod Rotgandus Langobardus fraudaverit fidem suam, et omnia sacramenta rumpens et voluit Italiam rebellare. Tunc illis in partibus [Col. 0034D] cum aliquibus Francis domnus Carolus rex iter peragens, et celebravit Natalem Domini in villa quae dicitur Scaldistat, et immutavit se numerus annorum in 776. Tunc domnus Carolus rex apud Taravisium civitatem Pascha celebravit, et captas civitates Forojuliensem et Taravisium, cum reliquis civitatibus quae rebellatae fuerant: et disposuit eas omnes per Francos, et iterum cum prosperitate et victoria reversus est in Franciam.« Idem ferme ad verbum habent annales Bertiniani, caeterique omnes, cum poeta Saxone, sicuti defectionem Rotgandi an. 775, ita ejus cladem, et mortem, victoriamque Caroli an. 776 reponentes.

VI. His in turbis Rotgandi signa secutus Waldandus, [Col. 0035A] fatum quoque secutus est: et in acie interfecti res, regio nomine, tanquam perduellis, apprehensas, dono habuit Paulinus artis grammaticae magister: sicuti Rotgandi et Felicis fratrum, tandem Maxentio patriarchae datae sunt. Quae autem junior Palladius meus (meus inquam, qui germanus frater matris meae parentis fuit) lib. II habet de singulari certamine Rotgandi cum Rolando, alias vulgo Orlando, Caroli Magni necessario, quanquam videantur ex illis fabellis esse queis vita herois hujus infarcitur, quae poetis aliisque calidioris cerebri hominibus illustrem inventionum materiam suppeditarunt, non omni destituuntur fundamento. Nam in quadam veteri Chronica Civitatensi (est fragmentum in lib. ms. apud consobrinos meos comites de Asquinis, plurima vetera [Col. 0035B] documenta complectente) sic legitur: »Ruodgausus dux XIV Forojuliensis, ex cessione Rosimundae per Desiderium regem in ducatum intrusus, Osopii permanens diruto regno Longobardorum, captoque Desiderio cum filiis per Carolum Magnum Francorum et Italiae regem, atque in Galliam transmisso, dum ipse novas res adversus Carolum moliretur, per Rolandum nepotem Caroli bellicosissimum hominem expulsus ex Osopio, et tota regione, Juliensi principatu spoliatus est, ultimus ex Longobardis dux.« Igitur si quid in hoc vel alio peccaverit, non audiendus: quod autem verum et rectum assecutus hic vel alias fuerit, audiendus et complectendus. Etenim prior Fontanino (libello Delle Masnade, pag. 41) reponente Rotgandum, ubi Baronius et Bollandus habent [Col. 0035C] Forticausum, vere exscripsit Rotgandum. Insuper integrum diploma ponit, quod mutilum profert Candidus omittens haec verba, quae summam rei continent: »Mimoni de Labariano, quae ad nostrum devenerunt palatium, pro eo quod in campo cum Rotgando nostro inimico a nostris fidelibus interfectus est: causam videlicet in Laberiano, etc.,« ab uno verbo Labariano ad aliud secundum Labariano incaute transitu facto. Adde errorem alium, et quidem majoris momenti refutasse, videlicet quod Paulum Diaconum pro sancto Paulino nostro male reposuerit Candidus; et decimum annum datam diplomatis proferente Candido, ipse cum caeteris constanter et vere octavum habeat. Sed de hoc infra. Hoc non praetereas, nempe evinci ex verbis diplomatis Rotgandum [Col. 0035D] non supplicio affectum, ut habent ipse Palladius ibid., Sigonius lib. IV de Reg. Ital., forte ex Chronico Reginonis, qui lib. II ait: Rotgandum rebellem captum decollari jussit. Et ipse poeta Saxo (nisi poetice locutum dicas) innuere videtur, cum ait:

Cum quibus Italiam properans, meritoque tyrannum
Interitu plectens;
sed in praelio cecidisse, ut annalistae non obscure indicant, et verba diplomatis satis clare, quae sunt: pro eo quod in campo cum Rotgando inimico nostro a nostris fidelibus fuerit interfectus. Igitur cum Rotgando non capitis decollatione, vel alio mortis genere ignominioso poenam luente, sed in pugna interfecto, [Col. 0036A] Waldandus quoque interficitur, cujus bona publicata Paulino donantur.

VII. Unum alterumve verbum in diplomate animadversione dignum sequitur. In recensione enim bonorum Waldandi Paulino donatorum dicitur: Causa in Labariano. Ita apud Bollandistas, et bene. Causa enim saeculo barbaro idem ac res est hinc Italis cosa. Leg. Longobard. lib. III, tit. IV, l. 5: »Non praesumant alicui hominum suam causam tollere, vel suum laboratum.« Capitulare de Villis., c. 3: »et neque ulla dona ab ipsis accipiant, non caballum, non bovem, non vaccam, non porcum, non vervecem, non porcellum, non agnellum, nec aliam causam.« Est igitur causa in Labariano idem ac res in Labariano. Hinc habes male legi apud Baronium [Col. 0036B] casa, verbo nihil ibi significante. Quod forte non assecutus Palladius pro causa reposuit villa, forte quia paulo post casas audiit, repetitionem inutilem suspicatus. Optime a generali ad particularia descendit subjungens: cum terris, domibus, aedificiis, accolabus, mancipiis. Ita legendum censeo: non accolabiis, ut Candidus et Fontaninus; non accolabiis pro et colabiis, ut Bollandus et Baronius: minus autem cum Palladio, qui habet cum pascolibus, municipiis. Lumen hac in re praestitit Formula 13 lib. I Marchulfi, quae inter caetera haec habet: »Concessimus tam in terris, domibus, aedificiis, accolabus, mancipiis,« etc. Ad quem locum Hieronymus Bignonius in notis, servorum conditionem intelligit, culturae agrorum domini addictorum; cujus rei exempla ait passim occurrere. [Col. 0036C] »Haec (bonorum, sive jurium) inquit, enumeratio omnibus instrumentis ascripta est, ut exempla proferre frustra sit. Accolae vero, qui hic nominantur, sunt coloni, seu ascriptitii, qui simul cum praediis venibant: ut et de villicis et actoribus apud jurisconsultos exempla exstant. Chartul. sancti Martini: Cum hominibus ibidem commanentibus, quos colonario ordine vivere constituimus.« Igitur accolabus est pro accolis; quod fugerat Fontaninum, qui accolabiis, quasi esset accolabius accolabii, hujusmodi servos indicatos putat, dum libell. Delle Masnade, pag. 41, inquit: Gli Accoli, o Accolabii erano coloni e lavoratori della terra. Ad summum dicitur Accolavus, et in plurali Accolavi. Accolabium autem Spelmannus perperam confixit pro domo rustica, quam [Col. 0036D] accolae habitant, inquit Ducange in Glossar. Accola autem est adventitius cultor terrae: incola vero inibi natus; juxta illud:

Accola non propriam, propriam colit incola terram.

VIII. Quod autem Fontaninus ibi subdit de mancipiis, quod servi essent bello capti, quos Waldandus signa Rotgandi secutus bello captos in praediis suis collocasset: primum quidem veritati nititur, nam hoc importat nomen mancipium; alterum autem veritati sane non repugnat: sed quia in hujusmodi privilegiis formulae tales consueverunt apponi quae ampliorem sensum continerent, et donationem largiorem per ampullosa verba praeseferrent, quamvis qui privilegium concessisset, scivisset nunquam et nusquam [Col. 0037A] omni ex parte verificandas; quod innuit laudatus Bignonius illis verbis: Haec enumeratio omnibus instrumentis ascripta est, ut exempla proferre frustra sit; non videtur tamen appositum specialiter pro rebus Waldandi Paulino donandis, cum in omnibus instrumentis sub hac formula bonorum concessorum enumeratio describatur.

IX. Sequitur diploma: casis, massaritiis, servis, et aldionibus. Hic, casas agrestes habitationes, quia de rusticis loquitur; et vere Latine casas putarem, quamvis Latini barbari aedificia etiam regum casas dicerent. Legg. Longobard. lib. II, tit. 17, leg. 1: »Si gastaldius, [xvii] aut quilibet actor regis, post susceptas et commissas sibi ad gubernandum regis curtes, aut casas,« etc. Lex Bajuvariorum, tit. I, [Col. 0037B] § 9, n. 5, Ad casas dominicas stabulare. Massaritia est supellex, vel etiam mansus ipse supellectile instructus, frequens et notae significationis verbum apud Italos, ait Ducange. Et quidem inter nostrates, apud quos forte prae caeteris voces Longobardicae invaluerunt, masi, masnatae, massarii, massariarum nomina adhuc omnium ore circumferuntur. Quia vero addit servis, eos hos puto qui de masnata in chartis nostratibus frequenter occurrunt, quorum status conditionem fulse et erudite prosequitur Fontaninus libello nobis saepius citato Delle Masnade. In mansis enim degentes, alias masi masnatae nomen dederunt. Manumissio horum servorum quomodo fieret, vide documenta in Appendice II apposita n. 26, 27, 28.

X. Non est autem idem de aldionibus, qui ut et [Col. 0037C] aldii, liberti sunt, non affatim tamen ab omni servitutis opere exempti: hinc quandoque inter servos computati. Eam tamen, quam consequebantur, vel libertatem, vel servitutis diminutionem, non in ecclesia ut servi (sicuti ex chartis mox citatis patet), sed per chartam, vel ad libitum domini recipiebant. LL. Langobard. lib. II, tit. XXXIV, l. 5: »Si quis servum aut ancillam suam in ecclesia circa altare amodo liberum, vel liberam dimiserit, etc. . . . Nam qui aldium facere voluerit, non eum ducat in ecclesiam, nisi alio modo faciat, qualiter voluerit, sive per chartam, sive qualiter ei placuerit.« Aldiones autem dicuntur, qui ex aldiis nati sunt. Ibidem tit. XII, l. 8: »Si aldius cujuscunque aldiam alterius tulerit uxorem, et filios ex ea procreaverit, . . sint filii ejus aldiones.« [Col. 0037D] Genus id erat servorum in Italia sub Longobardis notissimum, et satis frequens, ut de eo in LL. Longobard. passim decreta regum occurrant. Hujusmodi autem homines apud Italos hi ferme censebantur, qui fiscalini et liti in Francia. Sic enim de iis statuit Carolus Magnus in capitul. additionis ad leg. Longobard., an. 801, cap. 6: »Aldiones vel aldianae ad jus publicum pertinentes ea lege vivant in Italia in servitute dominorum suorum, qua fiscalini vel liti vivunt in Francia.« Fiscalini autem erant, qui praedia regio fisco addicta colebant, et incolebant. Capitul. de Villis, c. 50: »Fiscalini qui mansos habuerint, inde vivant.« Et c. 52: »Volumus, ut de fiscalibus, vel servis nostris, sive ingenuis, qui per [Col. 0038A] fiscos, aut villas nostras commanent.« etc. Liti vero seu lidi mitiori onere premebantur quam servi; ut colligitur ex leg. Ripuar. cap. 62, n. 1, ubi dicitur: »Si quis servum suum tributarium, aut Litum fecerit.« etc., hoc est, ei jugum servitutis alleviaverit. Caetera quae in diplomate nostro sequuntur, non magnum negotium legenti facessunt.

XI. Prae omnibus autem, quae hucusque dicta sunt, peculiare expostulat examen tempus et locus, quo latum est diploma. Sic enim in fine apponitur: Data XV Kal. Julii, anno VIII regni nostri, e Loreia civitate, in Dei nomine feliciter. Annus 776 octavus vere erat, quo Carolus adiit regnum Francicum mortuo Pipino patre an. 768. Hinc, nisi adverterem et Baronium fuisse hominem, mirarer insignem errorem [Col. 0038B] (sic eum vocat Pagius ad an. 802, n. 7) irrepsisse in Annales ejus, qui ad an. 773 diploma referunt. Sic habet Baronius an. 802, n. 13: »Hactenus diploma datum anno Domini septingentesimo septuagesimo tertio, quo ipse Carolus adversus Desiderium in Italiam venit, quo numerari contigit octavus annus ejusdem regni.« Ex his verbis videtur adventus Caroli in Italiam adversus Desiderium in causa fuisse, qua Baronius allucinaretur: non advertens quod quamvis datum in Italia dicatur diploma, alios quoque adventus Caroli in Italiam fuisse posteriores; puta an. 776, quo descendit in Forumjulium, rebellionem Rotgandi repressurus. Insuper bona Waldandi, qui ceciderat in praelio cum Rotgando, assignantur Paulino. Praelium autem non contigit nisi an. 776. [Col. 0038C] Non igitur an. 773 erant adhuc fisco adjudicata bona Waldandi, ut donari possent Paulino. Insuper nonnisi an. 774 rex Longobardorum dicitur, non est ergo an. 773 locandum diploma, in fronte habens Rex Longobardorum. Humaniter ergo peccavit Baronius noster, et qui eum secutus est Bollandus, sicuti etiam a veritate exorbitat, cum dicit an. 773 esse octavum regni Carolini, qui non nisi quintus est. Candidus non octavum, sed decimum legit (ut ms. quod proferimus in Appendice II, n. 2), sed error est; nam annalistae Francorum, Bertiniani scilicet, Lambeciani, Loiseliani, Carolum implicatum habent bello Hispanico et Saxonico an. 778, qui est decimus regni ejus, de rebus Italiae alte silentes. [Col. 0038D] Fontaninus libello Delle Masnade, pag. 42 et seq., a caeteris discedit, et epocham annorum Carolini regni, quae hoc diplomate profertur, auspicari vult non ab anno quo adiit regnum Francicum, sed ab eo quo regnum Longobardicum in Italia; adeoque in an. 781 diploma refundit, quo anno in Italiam denuo venit Carolus, sicque potuit optime in Lorea civitate, ad ripas Athesis sita, privilegium concedere. Sic vir ill. sentit. Verum nonnullae rationes non contemnendae militant in hanc sententiam. Prima: Ex quo regnum Italicum nactus est Carolus, non convenisse unico tantum regni Italici titulo se nominare; sed vel Francici tantum, vel Francici simul et Italici, ut diplomata ejus consideranti patebit. Hic autem nonnisi regem Italiae se diceret, cum [Col. 0039A] antea esset et Franciae. Inveniuntur quidem chartae cum data regni tantum Italici; sed hae non sunt inscriptae nomine Caroli, tanquam scriptum illud proferentis. Sic inscribuntur ab Italis ei subjectis, qui acta sua per regnum Italicum consignabant, ut sunt illae Petri Mediolanensis archiepiscopi apud Puricellum, p. 21: Anno dominorum nostrorum Caroli et Pipini regum in Italia XVI et IX, et sancti Paulini nostri de concilio Forojuliensi: Anno principatus eorum XXIII et XV Itali in Italia scribentes de rebus in Italia gestis, per regnum Italicum chartas suas inscribebant, non curantes epochas aliorum regnorum. Non ita autem est sentiendum de rege cui plura regna subdebantur, qui sicuti in fronte regem se dicit Francorum et Longobardorum, ita in fine [Col. 0039B] dare solitus erat litteras suas ab epocha primi regni, vel utrorumque, nunquam omisso primo. In casu autem nostro ipse rex Francorum et Longobardorum Carolus dat diploma: annus ergo regni Francici; quia prior et potior omnino est attendendus, cum desit alter. Altera: Haec bona dantur Paulino antequam cathedram patriarchalem conscendat; conscendit autem eam anno praesenti (id est 776, ut cap. seq. videbitur), non ergo datum diploma an. 781. Adde datum diploma (ut mox probabiliter dicetur) extra Italiam; ratio igitur Fontanini corruit, qui quia datum vult in Italia, vult quoque annos regni Italici numerandos. Cum igitur hae rationes excludant annum 781, et ex alia parte conveniat [Col. 0039C] annus 8 regni Francici cum an. 776, quo et auctoritates scriptorum et res gestae evincunt datum diploma, non est ab hac sententia sine clariori fundamento recedendum.

XII. Non minus autem difficultatis ingerit ipse locus. E Loreia civitate datum dicitur. Sed ubinam gentium Loreia civitas sita est? Fontaninus expedite pronuntiat eum esse locum qui vulgo hodie Loreo dicitur, ad fauces Athesis. Quod forte a Cointio hausit, qui ad an. 776, n. 8, ait: »Loream interpretamur hodiernum Loretum ad Athesim fluvium in ducatu Veneto. Verum non videtur probabilis haec opinio. 1o Quia nullo tempore Loredum, vel Lauretum ducatus Veneti, nomine civitatis dignum habitum, quod veteres geographi et lexicographi vix [Col. 0039D] nomen attigerunt. 2o Locus hic nullibi Loreia dicitur, sed Loredum, vel Loretum, vel Lauretum; adeoque non talis est nominis affinitas, ut pro ea civitate habeatur, [xviii] e qua Carolus dedit diploma. Vulgo quidem nunc Loreo dicitur, sed hoc a conterminis Venetis, qui dialecto naturali solent penultimas participiorum consonantes adimere, ut, verbi gratia, pro andato, andao, vel anda; pro avuto, abbuo, abbu; pro aceto quoque aseo: sic pro Loredo, vel Loreto, Loreo dicunt. 3o Quia tempore Caroli Magni vel non erat in rerum natura Loretum, vel ad summum nullius momenti fortilitium. Primum asseritur a Leandro Alberto, dum loquens de Romandiola Transpadana (Romagna di la dal Po) ait: Loredo, contrada posta nelle paludi, gia fabbricata da Vitale [Col. 0040A] Falerio duce di Venezia. Hic autem longe post tempora Caroli ducatum tenuit, adeoque nondum erat Loredum. Cui astipulari videtur diploma fundationis, quod editores Rer. Italicar. scriptor. addiderunt ex codice bibliothecae Ambrosianae ad part. VIII, cap. 9, lib. IX, Chronici Andreae Danduli, cujus formula et apud ipsos Loredanos servata est, ut ibi in fronte dicitur. Datum est autem an. X ducatus Vitalis, qui fuit a Christi natali 1094 mensis Decembris III, indictione Rivoalti. Puto deesse numerum indictionis, et III ad numerum dierum mensis Decembris referendum, et ad indictionem addendum numerum II; nam anno 1094 vere secunda indictio, et non tertia excurrebat. Sic vero inter caetera habet: »Nos Vitalis Faletro . . . nostro proprio expendio [Col. 0040B] et pretio castrum, quod vocatur Lauretum, aedificari a fundamentis, et construi cum universis munitionibus suis jussimus.« Et infra tradens incolendum locum sic: »Vobis totis clericis, castellanis, et caeteris omnibus, qui ibi venturi sunt, et vestris haeredibus, et successoribus ad perpetuo retinendum . . . totum praedictum castellum concedimus.« Vidistin a fundamentis castrum aedificatum, et constructum impensis ducis Falerii? Audistin formulam loquendi cum iis qui incolendum susceperant, tanquam primum illo commigraturis? Hoc enim sonare videtur, vobis, et caeteris, qui ibi venturi sunt. Neque dices verba: Castrum quod vocatur Lauretum, indicare Leuretum jam fuisse. Subdit enim, aedificari jussimus; ac si diceret: Nos jussimus aedificari castrum, [Col. 0040C] quod vocatur nunc Lauretum. Appellatio enim nominis post aedificationem est accipienda. Non igitur Loredum antea erat, ut potuisset Carolus ibi degens signare diploma.

XIII. Verum quia ipse Dandulus citato capite 9, part. 8, dicit: »Iste dux (Vitalis) Laureti fortilitium vetustate corruptum in formam castri renovavit, et incolis terris et aquis, et immunitatibus pluribus privilegiatis custodiendum dedit;« quod et innuit strictioribus verbis Petrus Marcellus in Vitis ducum Venetorum de Vitali Falerio duce XXXII: »Falerius, inquiens, etiam Lauretum vetustate collapsum instauravit;« non ausim asserere, ante ducem Falerium Lauretum omnino non exstitisse. Sat tamen est [Col. 0040D] ostendisse, adeo minutum oppidulum fuisse, ut pro summa gloriae ejus et decoris habeatur ab exiguo desertoque fortilitio ad rationem castri, an. 1094 fuisse evectum. Fortilitium autem cum audis, non arcem quidem suspiceris, sed potius munitiunculam ad incursiones praedonum coercendas. Non enim ad majora destinatum fuerat fortilitium quam castrum. Castrum autem in privilegio dicitur »constructum securitate inde transeuntium, ne a multorum calliditate et insidiis latrocinia, quae saepissime ibi fiebant, ulterius exercerentur.« Hujusmodi autem rationis locus quis unquam sibi suadeat potuisse civitatis nomine insigniri?

XIV. Addenda quarta ratio ex tempore. Datum est privilegium XV Kal. Julii. Ita lego in ms. thesauri [Col. 0041A] sanctae ecclesiae Aquileiensis, ex quo illud diploma habebis in Appendice II, n. 2, et apud Candidum, Baronium, Bollandum, Cointium, Pagium, Fleury, uno Palladio juniore excepto, qui habet Junii, et Schonleben ipsum sequente. Carolum autem XV Kal. Julii (id est XVII Junii) non est credibile Loredi fuisse, sed forte neque in Italia. Nam in Annalibus Francorum dicitur Carolum, qui sub finem anni 775 descenderat, ineunte anno 776 ingressum esse Italiam, et Forumjulium factionibus Rotgandi in rebellionem actum repressisse, et Tarvisium, cui socer Rotgandi Stabilinius praeerat, cepisse, ibique Pascha celebrasse. Annalista Petavianus hoc anno sic habet: »Perrexit domnus rex Carolus in Italiam, et occiso Hrogaundo, qui illi rebello exstiterat, obsideruntque [Col. 0041B] Stabilium socerum suum Taravisio civitate. Eo capto, dispositisque omnibus, prosper redit cum suis in Franciam.« Loiselianus vero sic: »Apud Taravisium civitatem Pascha celebravit, et captas civitates Forojuliensem et Taravisium . . . reversus est in Franciam.« Idem et Bertinianus. Quanquam autem dicatur prius, apud Taravisium Pascha celebravit, et postea addatur, et captas civitates, etc., manifeste tamen adhuc apparet captum Tarvisium ante Pascha. Etenim si inibi Pascha celebravit, ipsum jam coeperat. Nec officit quod sequitur, et captas civitates, barbara phrasi; nam positum est pro et captis civitatibus reversus est. Igitur tempore Paschatis, hoc est die 14 Aprilis, quo anno 776 Pascha inciderat, jam absolutum erat bellum [Col. 0041C] Forojuliense. Expeditis autem rebus Forojuliensibus, et praefectis regioni administrandae comitibus, statim in Franciam repedavit. Poeta Saxo ad hunc annum:

   . . . . . . . . Urbes servare receptas
Francorum comites, quos ipse locabat in illis,
Jussit; et ut venit velox, sic inde recessit.

Cui consonat Eginardus, caeteris (teste ipso Pagio) diligentior hac de re in Annalibus, dum ait: »Ad quos motus comprimendos raptim in Italiam proficiscitur (Carolus) Rotgaudoque, qui regnum affectabat interfecto, civitatibus quoque quae ad eum defecerant, sine dilatione receptis, et in eis Francorum comitibus constitutis, eadem qua venerat velocitate reversus est.« Compone nunc, si potes, celeritatem Caroli a bello Forojuliensi jam ad minus die [Col. 0041D] 13 Aprilis confecto revertentis, cum 17 Junii, quo datum dicitur diploma, et nunquam tibi suadere poteris tunc in Loreia civitate (id est Loredo) fuisse. Quae enim sollicitudo ab Italia recedendi fuisset, si a bello confecto et rebus compositis, quorum gratia in Forumjulium descenderat, supra duos menses occupatus (ut sic dicam) in nihil agendo, hinc inde divertisset, ut ad diem 17 Junii Loredi fuisset diploma daturus?

XV. Hinc quae dicunt Pagius ad an. 776, n. 4, et ante eum Cointius, eodem an., n. 11, non arrident. Ne Romam Carolus adiret, impedimento fuit tumultus Saxonicus. Nil minus. Jam enim in Franciam Carolus remeaverat, cum nuntium accepit de nova [Col. 0042A] Saxonum rebellione. Audi annalistam Bertinianum, cui caeteri consentiunt: »Disposuit civitates quae rebellatae fuerant per omnes Francos, et iterum cum prosperitate et victoria reversus est in Franciam. Tunc (nota vim hujus tunc nuntius veniens, dixit Saxones rebellatos,« etc. Et infra, postquam narravit acta rebellionis, innuit locum, ubi haec audivit, nempe Wormatiam: »Et cum pervenisset, inquit, domnus Carolus rex Wormatiam, omnes istas causas audiens (quarum una ipsa rebellis erat) conjunxit synodum ad eamdem civitatem.« Igitur ex hac relatione manifeste evincitur jam discessisse Carolum ab Italia, cum nuntium rebellionis Saxonicae suscepit. Non ergo hi tumultus in causa fuere, ut ab Italia discederet. Haec autem regredientis Caroli festinatio [Col. 0042B] alterum saltem ex his probabile facit, vel privilegium citius datum esse quam communiter circumfertur, nempe XV Kal. Junii, ut habent Palladius, et Schonleben, hoc est 18 mensis Maii, et sic componi possent etiam simpliciter intellecta, et prout sonant verba annalistae Nazariani, quae ad hunc annum sunt. Maii campus ad Wormatiam. Adhuc enim [xix] supererat tantum mensis Maii, ut conventus, qui a Martio primum vocatus, Campus Martius dicitur, in Maium translatus Campus Maius appellatus, eo quod, teste Ducangio, tunc expeditiones bellicae et negotia regni agerentur, mense saltem exeunte suae institutionis (suae institutionis, inquam; nam extra Maium non raro habitum, etsi Maii campum dictum, docet Cointius l. cit., n. 10), Wormatiae [Col. 0042C] posset haberi, vel saltem inchoari: vel extra Italiam datum, a qua bello confecto recesserat. Et forte utrumque verum: et citius datum, et extra Italiam. Ut ut res sit; in Loreia civitate, quae sit Loredum, inter paludes Athesis fluvii mare Adriaticum subeuntis situm, datum hoc diploma fuisse aegerrimae, ne dicam nullatenus, est acquiescendum.

XVI. Verum subaudio quid mihi lector meus reponat, videlicet: Si Loreiam excludis, quem locum alium statuis? Non enim nullibi diploma datum est. Ut verum fatear, hic haeret aqua; et experimento comperio facilius esse alienam oppugnare, quam suam propugnare sententiam. Ludovicus Schonleben in Annalib. Carniolae, ad an. 776, sic ait: »Loream suspicor esse Laureacum, quod a Germanis forte [Col. 0042D] jam tunc Lorch appellabatur: nisi malis intelligere Louranam in Liburnia vicinam Forojulio.« Non improbo conjecturam, usque dum melior appareat quae plenius arrideat. Gallice quidem nunc Lauree effertur a Dupinio in Symmacho P. P., loquens de epistola ejus 12, qua pallium Laureacensi episcopo concedit (Tom. V Concil., pag. 440), licet ut suppositam habeat. An sit autem Laurisham Germanis Lorsch, ubi monasterium Laureshamense tribus leucis a Wormatia dissitum, ubi campum Maium, ut modo dictum est, habuit hoc anno Carolus? Noreiam dicerem sequens Amasaeum, Leandrum Albertum, Palladium seniorem, dicentes (non adversantibus Lexicographis) Goritiam nunc esse, quae Noreia veteribus [Col. 0043A] Straboni, Caesari, Plinio fuit, et vitio amanuensium N in L mutatam, si tempore Caroli Magni nomen saltem urbis superesset, quam jam suo tempore excisam Plinius commemorat, lib. III, c. 20: »Interiere, ait, . . . ex Venetis Attina, et Calina; Carnis Segeste, et Ocra; Tauruscis Noreia.« Auctor dissertationis in Tabulam chorographicam Italiae medii aevi (inter Scriptor. Rer. Italicar., tom. X, n. 73) omnem lapidem movet, ut ostendat Goritiam praesentem non esse veterem Noreiam. Quod quidem et nos non sinit magni facere conjecturam de Lorea pro Noreia civitate. Alium autem locum, qui Noreia fuerit, non assignat. Ita et nos Loredum Loreiam esse negamus; et quin alium proferamus, lectori nostro inquisitionem relinquimus: satius judicantes [Col. 0043B] nullum, quam dubium vel improbabilem exhibere.



CAPUT IV. De assumptione sancti Paulini in patriarcham.

I. Non levis momenti res agitur, cum tempus seu epocha assumptionis Paulini ad fastigium Aquileiensis cathedrae statuenda est. Etenim non omnes conveniunt in assignando tempore patriarchatus ejus. Alii annos 26, alii minus, alii non nisi 25 ei consignant. Hinc fit ut quamvis non nimis discrepent in statuendo annum ejus emortualem, attamen argui non potest, ob inaequalitatem durationis assignatae, quo anno fuerit assumptus. Insuper praedecessorum patriarcharum adeo male digesta annorum series est in chronicis Aquileiensibus, ut Delio opus sit natatore. Hoc unum tamen pro certo statuendum, doctrinae [Col. 0043C] et sanctitatis meritis ad mitram adeo celebrem sibi viam stravisse: et qui generis dotibus, et sanguinis claritate caruerat, sapientia, prudentia, morumque probitate sibi cathedram promeruisse. Ut aliquid tamen circa tempus suae assumptionis proferamus, quoniam in conjecturis versamur, quae probabiliores videbantur, seligemus.

II. Callisto patriarchae, quem dicit Ughellus decessisse circa an. 770, post annos 40 episcopatus, substituitur communiter Sigualdus, vel Siginaldus Paulini nostri decessor, cui chronica Aquileiensis, quam profert Muratorius (Anecdot. tom. IV, pag. 240), annos 42 sedis attribuit. Quae si innocenter bibis, saeculo sequenti, nempe ad an. 812, inauguratio Paulini tibi erit quaerenda. Quid autem erit, si inter Callistum [Col. 0043D] et Sigualdum cum Baronio Joannem repones? Is enim est qui (ut habet eminentissimus Annalium parens, ad an. 772, n. 5) vexando Gradensem ecclesiam, Longobardorum fretus potentia, occasionem dederat legationi a Venetis directae Stephano papae, sed eo mortuo ab Adriano susceptae, per ipsummet Gradensem patriarcham, Magnum presbyterum, et Constantinum tribunum de quibus et Dandulus in Chron., lib. VII, cap. 12, part. XIII, obitae, qua exposcebant apostolicis minis finium suorum transgressorem perterrefieri, et armis spiritualibus ejus audaciam confringi. Is quoque est (nisi dubito de veritate diplomatis mox citandi) qui astitit Zachariae papae, quando consecratum venerat capellam sancti [Col. 0044A] Petri Lubniae, cujus jura et proventus intercessione Waldonis Frisigensis episcopi eidem Ecclesiae Frisigensi Arnulphus concessit, ut patet ex diplomate prolato ab additore Ughelliano in Aquileiensibus post Callistum. Zacharias autem fato functus est an. 752. Ante ergo hoc tempus Joannes in Ecclesia Aquileiensi eminebat titulo praesulatus. Verum res adhuc magis implicatur, si consideretur quod an. 762 Sigualdus jam sedem patriarchalem conscenderat, ut patet ex documento erectionis monasterii Sextensis, et sanctae Mariae in Salto, dato an. 6 Desiderii, et 3 Aldagisi, qui correspondet an. 762. (Documentum habebis in Appendice.) Ex quo corrigendus Wolphangus Latius, qui Comment. Reipub. Rom. lib. XII, sect. 5, cap. 8, ait de Paulino, quod [Col. 0044B] Ut Sextum et ad Ripam Salti monasterium is (Carolus) poneret, hortator exstitit. Quomodo enim Carolum hortatus est Paulinus in Sexto et in Salto monasteria exstruere, quae sub ejus decessore Sigualdo jam erant exstructa? Insuper ex alio diplomate, anno 772 dato, evincitur non Joannem, sed Sigualdum patriarchalem cathedram occupasse. Sigonius de Reg. Italiae, lib. III: »Eodem anno (772) Sigualdus patriarcha Aquileiensis Papiae fuit. Exstat enim diploma ab illo monasterio sanctae Juliae Brixieno indultum, ac III Idus Octobris, indict. 11, anno Desiderii et Aldagisi regum 16 et 14 Ticino datum.« Is enim, quia regio Longobardorum sanguine, et quidem (ut habet Candidus) Grimoaldi regis, ortus erat, Ticinum quod gentiles sui incolebant, ibique e regia [Col. 0044C] dominabantur, eos visendi gratia advenit, deditque privilegium die 13 Octobris an. 16 Desiderii, qui est ab anno 757 primo quo regnare post Aistulfum coepit, annus 772, convenitque cum indict. 11, quae tamen non nisi per mensem secundum ab ingressu suo excurrebat. Non ergo anno 772 Joannes patriarcha erit credendus; nec Callistum anno tantummodo 770 decessisse, sed forte an. 760, saltem in decennium errante Ughello.

III. Non casu dixi, Joannem non patriarcham credendum an. 772, qui nunquam patriarcham fuisse crediderim. Sic enim rem alioquin implicatam resolvo, facem praeferente juniore meo Palladio. Is cum inter patriarchas Aquileienses in patriis chronicis Joannem non reperisset, uti revera non reperitur, [Col. 0044D] et alias vidisset, quae Baronius de ejus in Gradenses insolentia scripserat; putavit non fuisse vere patriarcham, sed rectorem loco Sigualdi, et ferme vicarium ejusdem, in Ecclesiae Aquileiensis administratione. Quae Palladii sententia mihi omnino fit verisimilis. Nam hic Joannes nec in privilegio Arnulfi, nec apud Sabellicum mox citandum, a quo sumpserat hujus praesulis notitiam Baronius, patriarcha dicitur, sed [xx] tantummodo praesul vel antistes. Sigualdus dicit apud monachum sancti Galli, § sequenti afferendum, se diu tenuisse episcopatum, et quidem ad minus ab an. 762, ut supra visum est, tenuit usque ad ann. 776, ut infra videbitur. Licet autem demas a numero annorum Callisti, quem [Col. 0045A] profert Ughellus, integrum decennium, et decessum a vivis non an. 770, sed 760 putes: adhuc locum Joanni non invenis, qui tamen an. 752 astitit Zachariae papae, ecclesiam in Sclavinia consecranti. Non ergo Joannes patriarcha, sed patriarcharum vices gerens, et sub Callisto, et sub Sigualdo, forte utriusque chorepiscopus. Chorepiscopi enim vicariam opem praestabant episcopis, praesertim in dioecesi rusticana, de quibus vide Marcham, de Concord. sacerd. et imper., lib. III, c. 13; Thomassin., Vet. et Nov. Eccl. Discipl. passim; Ducange in Glossar., quorum quoque non infrequens mentio in Capitularibus, praesertim anni 828, ubi vocantur adjutores ministerii episcoporum. Potuit igitur Joannes chorepiscopi munere fungi sub Callisto et sub Sigualdo: et sub [Col. 0045B] illo an. 752 interesse consecrationi ecclesiae sancti Petri in Lubnia, a Zacharia papa facta, et sub hoc, forte absente et Papiae commorante, an. 772 vexare ecclesiam Gradensem, a cujus vexatione non tantum monitis pontificis Adriani, quam metu cessavit. »Nam Longobardici regni eversio in id tempus incidit, ex cujus favore pendebat Aquileiensis Ecclesia,« ait Sabellicus Ennead. VIII, lib. VIII, paulo ante finem. Quibus verbis innuitur an. 774, quo res Longobardicae pessum iere, superfuisse ipsum Joannem. Igitur viventibus eomet tempore, modo Callisto et Joanne, ut acta an. 752 produnt; modo Sigualdo et Joanne, ut acta an. 772 et 774 ostendunt, nec ullibi patriarcha dicatur, merito a censu patriarcharum expungitur, cum duo patriarchae uno tempore non [Col. 0045C] sint admittendi: et vicarius patriarcharum tantummodo, vel administrator, sive chorepiscopus dicendus.

IV. Ut ut tamen res sit, Sigualdus in vivis erat die 13 Octobris an. 772, ut constat ex dato Ticini diplomate an. 16 Desiderii, quod additor Ughellianus in Siginaldo ex Bullario Cassinensi, tom. II, an. 774 datum ait. Quod tamen falsum esse apparet, et ex numero annorum Desiderii regis, cujus an. 16 cadit non in 774, sed in an. 772, et ex factis an. 774: nam die 13 Octobris non Desiderius, sed Carolus, capta Papia paulo a Paschate, Longobardorum rex dicebatur. Monachus Sangallensis, lib. II de Gestis Caroli M. ad Carolum Crassum, filium Ludovici Regis Germaniae, nepotem Ludovici pii, pronepotem [Col. 0045D] Caroli Magni, c. 27, ex edit. Duchesne, tom. II, pag. 133, quaedam de extrema infirmitate cujusdam patriarchae Aquileiensis narrat, quae perpendenda hic et nunc omnino sunt. »Civitatem (Papiam) superavit. Exin ad ulteriora progressus venit religiosissimus Carolus ad urbem Furiolanam, quam qui sibi scioli videntur, Forum Juliense nuncupant. Contigit autem, ut eodem tempore episcopus civitatis illius, aut (ut modernorum loquar consuetudine) patriarcha, occasui vitae suae appropinquaret. Ad quem cum religiosissimus Carolus visitandi gratia properaret, ut successorem suum ex nomine designare deberet, ille religiose admodum ex imis praecordiis suspiria trahens: Domine, inquit, episcopatum diu [Col. 0046A] sine aliqua utilitate vel profectu spirituali retentum, judicio divino et vestrae dispositioni relinquo, ne ad cumulum peccatorum, quem vivens exaggeravi, etiam mortuus aliquid superinjicere apud inevitabilem et incorrumpendum judicem deprehendar. Quod sapientissimus Carolus ita cepit, ut eum antiquis Patribus non immerito coaequandum judicaverit. Cum autem in eadem regione aliquantisper immoratus fuisset exercitatissimus inexercitatissimorum Francorum Carolus, donec episcopo decedente dignum ei successorem substitueret; quadam festiva die post missarum celebrationem dixit ad suos: Ne otio torpentes ad ignaviam perducamur, eamus venatum, donec aliquid capiamus, et singuli in eodem habitu pergamus, quo nunc induti sumus. Erat autem imbrifera [Col. 0046B] dies, et frigida. Et ipse quidem Carolus habebat pellicium berbicinum non multum amplioris pretii, quam erat roccus ille sancti Martini, quo pectus ambitus, nudis brachiis Deo sacrificium obtulisse astipulatione divina comprobatur. Caeteri vero, ut pote feriatis diebus, et qui modo de Papia venissent, ad quam nuper Venetici de transmarinis partibus omnes Orientalium divitias advectassent, Phoenicum pellibus avium serico circumdatis, et pavonum collis cum tergo, et clunis mox florescere incipientibus, Tyria purpurea vel diacedrina litra decoratis, alii de lodicibus, quidam de gliribus circumamicti procedebant, saltusque peragrantes, ramis arborum, spinisque, et tribulis lacerati, vel imbribus infusi, tum etiam sanguine ferarum, pelliumque volutabro [Col. 0046C] foedati remanebant. Tunc astutissimus dicit Carolus: Nullus nostrum pellicium suum extrahat, donec cubitum eamus, ut in nobis ipsis melius siccari possint. Quo jussu singuli, corpora magis quam indumenta curantes, usquequaque focos inquirere, et calefieri studebant, ac mox reversi, et in ministerio ejus usque ad profundam noctem persistentes, ad mansiones remittebantur. Cumque tenuissimas illas pelliculas, vel tenuiores brandeas extrahere coepissent, rugarum et contractionum rupturas, quasi virgarum in ariditate fractarum procul audiri fecerunt; gementes, et suspirantes, conquerentesque, se tantum pecuniae sub una die perdidisse. Praeceptum vero ab imperatore susceperant, ut in eisdem pellibus crastina die se illi praesentarent. Quod cum [Col. 0046D] factum fuisset, et omnes non in novis splenderent, sed potius pannis, et decolori foeditate horrerent; dixit industria plenus Carolus ad cubicularium suum: Fer illud pellicium nostrum inter manus, et affer in conspectu nostrum. Quo integerrimo et candidissimo allato, assumens illud inter manus, et cunctis astantibus ostendens haec pronuntiavit: O stolidissimi mortalium, quod pellicium modo pretiosius et utilius est! Istud ne meum uno solido comparatum, an illa vestra non solum libris, sed et multis coempta talentis? Tunc vultibus in terram inclinatis, terribilissimam ejus animadversionem sustinere nequibant. Quod exemplum religiosissimus pater vester non semel, sed per totam vitam suam imitatus est, ut [Col. 0047A] nullus,« etc. Huc usque narratio Sangallensis monachi, quae quamvis omnia ad rem praesentem haud faciant, tamen omnia exscribere placuit ad patriae nostrae in posterorum memoria perennandum decus, quod Caroli Magni nedum victoriis illustrata fuerit, sed et pacis studiis exculta, et genialibus exercitiis decorata.

V. Haec, quae suppresso nomine patriarchae, et tempore quo gesta sunt, non indicato, narrata sunt a monacho sancti Galli, nescio cui alii appingi possint, nisi Sigualdo. Non enim Paulino, qui anno 792 diploma habuit a Carolo, de quo cap. 6 § 4, ut clerus Ecclesiaque Aquileiensis sibi episcopum eligeret. Hic autem et Carolus a moriente successorem nominandum deposcit, et moriens patriarcha ipsi Carolo [Col. 0047B] electionem remittit. Insuper cum Paulinus decessit, jam annus trigesimus excurrebat a capto Ticino. Haec autem statim ab hoc bello confecto evenerunt. Adde, quod Carolus sub finem an. 803 et principio an. 804, quo Paulinus e vivis excessit. Italiam non vidit, sed celebravit natale Domini, et hiemavit Aquisgrani, ut habent annales Bertiniani. Igitur de Paulino haec intelligi non possunt. Minus autem de quocunque alio qui Sigualdum praecessisset, quia non alius, sed ipse Sigualdus cathedram Aquileiensem implebat, cum Ticinum est expugnatum, a cujus expugnatione haec contigerunt. Tene ergo Sigualdum esse de quo monachus hic loquitur.

VI. Verum non evenisse an. 774, quo capta Papia fuit, patenter evincitur ex hiemali tempore, [xxi] [Col. 0047C] quo haec gerebantur; quod indicat, nedum dies imbrifera et frigida, sed et habitus pellicinus Caroli et palatinorum, qui nisi brumali tempestate vestiri solet. Natale autem Domini celebravit sub finem an. 773 in ipso castrorum vallo, ut ex annalistis Loiselian. Bertinian. caeteris docet Cointius ad hunc an. n. 18, et Pascha an. 774 seq. Romae. Expugnata autem urbe, non dicunt annalistae ipsum excurrisse Italiam, provinciasque ditionis Longobardicae, sed »ibi venientes omnes Longobardi de cunctis civitatibus Italiae, subdiderunt se dominio domni gloriosi regis Caroli et Francorum,« ait annalista Bertinianus. Addunt Lambeciani interfuisse »dedicationi Ecclesiae, et translationi corporis sancti Nazarii in [Col. 0047D] monasterio Lauresham, anno incarnationis Dominicae 774 die Kalendar. Septembris.« Lauresham, sive Lorsch in episcopatu est Wormatiensi, a cognomine civitate tribus in ortum leucis dissitum. Frustra igitur quaeritur an. 774 vel ineunte, vel exeunte, id est hiemali tempestate in Forojulio Carolus, episcopum decedenti suffecturus.

VII. Quae cum ita sint, non alius annus occurrit cui haec possint probabilius aptari, quam annus 776. Hoc enim hiemis tempore Carolus Forumjulium advenit, de Rotgando perduellionis reo poenas sumpturus. Hic stativa habuit, et qui Natalem Domini in villa quae dicitur Scaldistat celebravit sub finem anni 775 (ut dictum est cap. superiori § 5), hic hiemavit, et Pascha Tarvisii celebrato remeavit in Gallias. [Col. 0048A] Cum autem hic an. 776 ineunte moraretur, contigit Sigualdi decumbentis casus, quem narrat monachus laudatus.

VIII. Oppones fortasse quod Sangallensis monachus non indubiae est fidei, quippe ab Henrico Canisio, librorum ejus editore, Historia taxatur veluti nonnunquam fabulis aspersa. Talis vero haec, quae Sigualdum Longobardorum genere adeoque hostili nomine, apud Carolum ita pie et religiose locutum inducit, ut aequari primoribus patribus meruerit a Carolo. Nec in illo pietas tanta, nec in hoc tanta commendatio arguenda videtur. Insuper indicat facta haec eo anno, quo capta Papia fuit. Ait enim: »civitatem superavit;« et statim sequitur: »Exin ad ulteriora progressus . . . venit ad urbem Furiolanam, etc.« Non [Col. 0048B] haec ergo differenda ad an. usque 776. Adde haec evenisse hiemis tempore, ut dictum est. Si ergo hiemis tempore decessit Sigualdus, etiam hiemis tempore et quidem ejusdem anni sufficiendus fuerat Paulinus: ad hoc enim Carolus hic diversabatur, videlicet »donec episcopo decedente dignum ei successorem substitueret.« Cum autem Paulinus, per mensem Maium, vel Junium, non nisi grammaticus appelletur in privilegio, de quo cap. praeced., et in consequens non adhuc esset patriarcha renuntiatus, manifestum est haec haud componi posse cum anno 776 quo Carolus statim a Paschate ab Italia recesserat. His accedit, quod infra dicitur: »Praeceptum ab imperatore susceperant, ut in eisdem pellibus, etc.« Carolus autem imperator non est dictus nisi anno [Col. 0048C] octingentesimo. Non ergo haec conveniunt an. 776.

IX. Haec tamen ea facilitate qua opponuntur, refutantur solvunturque. Nam de veracitate scriptoris et fide, non inficias eo, ipsum nonnulla fabulam sapientia interserere, non tamen omnia. Ait enim laudatus Canisius, quod »stylus licet humilis et abjectus, et historia ipsa nonnunquam fabulis conspersa sit, tamen ea insunt, quae memoriam omnis posteritatis merentur.« Et Caspar Barthius Adversar. (lib. XLV, cap. 11) postquam fusius dixerat non esse reprobandum scriptorem hunc, etsi fabulosus quandoque deprehendatur, imo in plurimis ei adhaerendum ob styli simplicitatem, qua veritas magis emicat, quam fucato verborum apparatu, concludit: »Fateor me capi [Col. 0048D] simplicitate hujus monachi, et veriora ejus simplicia dicta censere, quam tumidas aliorum tragoedias, qui cum ornate nobis loqui volunt, aenigmata non raro nectunt.« Insuper in titulo librorum, auctoritas quae fidem faciat, profertur; nam dicuntur »scripti a quodam sancti Galli monacho ex relationibus Adalberti militis, qui Hunico, Saxonicoque, et Slavico Caroli bello interfuit, ejusque filii Werimberti sacerdotis.« In hac autem decumbentis patriarchae historia, nihil fabulosi subodorari mihi videor, ut clausis oculis sit reprobanda.

X. Quod vero de pietate decedentis Sigualdi et comitate Caroli eum laudantis mirum videtur et incredibile, ei quidem qui sine judicii praecipitatione procedit, nihil mirum aut incredibile videri debet. [Col. 0049A] Carolus enim ejus erat magnanimitatis et bonitatis, ut virtutem vel in hoste diligeret. Praeterquam quod Longobardos a bello in Desiderium confecto non ut hostes habuit, queis ditiones Spoletanam, Beneventanam, Forojuliensem jure feudi, ut a prioribus suae gentis regibus habuerunt, retineri voluit et administrari, ut dictum est, minus vero Ecclesiae principes, ut erat Sigualdus patriarcha, cujus vel ipsa animam agentis conditio sanae mentis viro suadet omnino probabile fieri, quod ea quae allata sunt verba protulerit. Etenim vere affatim desipit, qui nec in morte sapere possit. Verum enim vero Sigualdus non ejus vitae et moris erat, ut pessum dederit boni pastoris officium, et virtute praesule digna non excelluerit. Vetus chronicon a Muratorio in Anecd. Lat. tom. IV [Col. 0049B] relatum, ait eum »prospere et laudabiliter Ecclesiam suam gubernasse.« Et optimi antistitis titulo inscriptio vetus in patriarchali Utinensi palatio eum donat, quae est hujusmodi:

SIGUALDUS DESIDERII REGIS, AFFINIS SUI, IMMANITATEM MITIGARE SATAGEBAT: SED REGNI LONGOBARDORUM INTERITUS ANTISTITIS OPTIMI OFFICIIS FINEM FECIT.

XI. Quod vero additur, connexionem verborum »Papiam superavit,« et »Exin ad ulteriora progressus . . . . venit ad urbem Furiolanam,« indicare eo anno, quo captum Ticinum, Forumjulium Carolum [Col. 0049C] adventasse, hoc est an. 774 non 776 nihil pariter officit. Fateor quidem accuratiorem dicendi formam desiderandam, verum Teutonico coenobitae, parum admodum Latinae linguae canones callenti, saeculo eruditione adeo indigo, veniam dandam esse omnis aequitatis ratio expostulat, et indigestam narrationem humanius condonandam. Caeterum si exactius verba perpendis, nihil aliud indicant, nisi post captam Papiam Forumjulium Carolum adiisse, tempore tamen quo adierit non designato. Adiit autem Forumjulium, non quidem an. 774, sed an. 776, et exin idem est monacho Sangallensi, ac cum venit (id est alia occasione) Forumjulium. Et verba illa ad ulteriora progressus non eamdem, sed potius novam innuere videntur expeditionem. Non enim Ticino capto [Col. 0049D] et Italia jam in suum jus asserta, ulteriora facinora aggressus tunc fuit, sed tantum postea ad ulteriora progressus est, cum turbas cienti Rotgando adfuit, Forumjulium rebellione ducis emotum sibi denuo subacturus. Hanc temporis interpositionem innuit non obscure quod additur de palatinis, indutis vestibus allatis de Papia, ad quam Venetici ex Oriente advexerant. Nam non est credibile eo tempore, quo civitas vel obsessa, vel in tumultu adhuc erat, illac Venetos merces suas attulisse. Sed pacatis rebus, commodiori delatione advectas annis sequentibus (puta 775, vel 776) advenis Francis venditasse.

XII. Majorem implicat difficultatem, quod apponitur, videlicet haec tempore hiemali accidisse: Paulinum [Col. 0050A] autem non tunc renuntiatum patriarcham constat, qui mense Maio, vel Junio sequenti adhuc [xxii] magister grammatices dicitur in diplomate anni 776. Verum et hanc paucis explico. Nullibi dicitur ab historico Sangallensi defunctus patriarcha, sed tantummodo »occasui vitae appropinquare;« et Carolus Forojulii »aliquantisper immoratus fuisse, donec episcopo decedente dignum ei successorem constitueret.« Quibus verbis nihil aliud haurire possumus, nisi vel senium Sigualdi, mortem vicinam praenuntians, vel aegritudinem, a qua melius habiturus non sperabatur. De morte autem ejus altum silentium. Ex quo inferendum, mortem quae imminens credebatur, non tunc accidisse. Possunt enim componi haec omnia cum statu morti proximo, quamvis interitus [Col. 0050B] viri longius protrahatur. Ad intentionem quidem historici nihil intererat num tunc vere obiisset ille, cujus moriturientis, ut videbatur, verba sibi erant commendanda. Ergo cum non constet de morte ejus tunc secuta, in aliud tempus par est credere contigisse. Igitur hanc mea sententia satis probabilem conjecturam efformo. Carolus, qui Paulinum Sigualdo decedenti successorem ob praeclara doctrinae et sanctitatis merita destinavisset, si idoneiorem non protulisset Sigualdus, cum vidisset ipsius Sigualdi vitam protractam quam credebat brevi finiendam, interim favoribus prosequi sibi charissimum hominem percupiens, ipsi res Waldandi in Labariana villa dono dedit, quasi praestito de patriarchatus dignitate (quam [Col. 0050C] contulisset tunc si vacasset, suo tempore tamen conferenda) arrhabone. Etenim quae illo diplomate contulit Carolus (imperator a monacho dictus, vel quia aliquando sic vocati sunt Francorum reges, ut adnotat Baluzius in notis ad concilium Narbonense, de quo nos in Dissertatione de Felicis et Elipandi haeresi n. 27 vel quia post ejus ad imperii assumptionem historiographus scripserat) Carolus, inquam, rex Paulino majora, quam quae grammatices magistro, de litteris quantumvis benemerito, quem non ingenuitas sanguinis, nec militaria gesta commendarent, forent largienda. Donavit igitur viro, quem brevi statuerat fore locandum ea in sede, in qua cum locatus fuisset, digna donato et donante appareret donatio. Itaque anno 776 post mensem Junium, jam [Col. 0050D] a Forojulio Carolo Franciam regresso, defuncto Sigualdo (anno exeunte 776, ait G. Cave, et bene) Caroli ope Paulinus patriarcha salutatur, ad annos 28 nostra sententia sedem Aquileiensem gloriosissime occupaturus.

XIII. Ughellus et caeteri, qui dicunt an. 774 auspicasse regimen patriarchale Paulinum, omnino falluntur; nam constat eum an. 776 grammaticum dictum in diplomate, non patriarcham; quod nomen, si tunc ipsi debitum, non omissum fuisset. Hi quidem, qui an. 802 e vivis subtractum asserunt, annos 28 pontificatus (ut et nos facimus) coguntur admittere. Sed non an. 802, imo an. 804 fato succubuisse suo loco ostendetur, adeoque an. 776, non an. 774 est assumptio ejus collocanda. Qui vero annos tantummodo 15 [Col. 0051A] episcopatus assignant, si denatum volunt an. 804, cathedram ascendisse dicunt an. 789. Si excessisse aiunt annum 802 patriarcham dictum habent an. 787. Neutrum verum, quia chronica illa, a quibus spatium 15 annorum haustum est, multis peccant, nec ipsis fidendum, ut visum est; cum Callisto an. 40, Sigualdo an. 42 appingant, sicque Paulini assumptionem ad saeculum sequens referre compellant. Concinnator eorum, praeterquamquod recens, quippe cum usque ad Nicolaum successorem beati Bertrandi, hoc est ad annum 1350 regestum suum producat, eo sub tempore se scripsisse ostendit, Sigualdum natione Civitatensem dicens, qui genere erat Longobardus, etsi forte Forojulii natus, hoc vocabulo satis modernum scriptorem se prodit, nomine non veteris originis [Col. 0051B] usurpato. Insuper an. 789 Paulinus conciliis Caroli Magni interfuit ut episcopus, et quidem Aquisgranensi celebrato X Kal. Aprilis, ut in Dissert. de concil. Forojulien. num. 10 ostenditur. Non ergo an. 789 patriarcha renuntiatur, quem ut Aquileiensem episcopum jam sub die 23 Martii comperimus absentem, et munia episcopi in synodo agentem. Igitur cum nec an. 774 ut nimis praepropera, nec an. 787 minusve an. 789 ut nimis serotina statui possit Paulini in patriarcham inauguratio, eam amplectimur sententiam, quae plures et nobiliores patronos habet, et firmioribus innititur fundamentis, nempe an. 776 ad finem suum inclinante ad Aquileiensem sedem Paulinum assumptum. Hujus mentis sunt Onuphrius apud Bollan. in Vit. sancti Paulini § 1, n. 7, qui annis [Col. 0051C] 25 patriarchatum ejus concludens, an. 801 demortuum subindicat. Palladius junior, Schonleben, Labbe in addit. ad Bellarminum tom. II insinuat priorem de an. 774, sed propendit in alteram an. 776, ut facit Morerius in Dictionar. Bellarmini autem regestum in lib. de Scriptoribus ecclesiasticis est notabile, quia Paulinum sub anno 780 florentem reponens, annis aliquot praecedentibus praesulem fuisse subindicat. Hoffmannus, in Lexico universali, non nimium distat, qui annos 26 sedis admittens, et an. 803 morti assignans, an. 777 auspicatum arguit episcopatum. Cui astipulari videtur M. de Fleury, qui tom. IX, pag. 588 edit. Paris. an. 1703, ait accepisse privilegium a Carolo (de quo cap. praeced.) 17 de Juin, la huitième année de Charles, c'est-à-dire l'an [Col. 0051D] 776, et il succéda peu de temps après à Sigualde dans le siége d'Aquilée. Cui accinit et Pagius ad an. 776 in fine. Adrianus autem Baillet (Les Vies des saints, tom. I, 11 janvier) sic habet: Il y fut élevé contre son gré l'an. 776 par l'autorité de Charlemagne, non pas pour récompenser sa vertu, mais pour donner un bon pasteur et un excellent maître aux peuples de Carnie, et un habile défenseur à l'Eglise contre les hérésies de son temps. Cointius, ad an. 776, n. 9, ex diplomate dato mense Junio hoc an. 776 Paulino grammatico, excludit opinionem anni 774 et Sigonium asserentem an. 776 tuetur dicens: »Posterior igitur opinio (quae est Sigonii) praeferri debet, nec haec Carolino diplomati repugnat, modo Paulinum labente, [Col. 0052A] vel lapso mense Junio ad patriarchalem dignitatem assumptum dicat.«

XIV. Sed adhuc conjecturam liceat afferre, qua convellatur opinio chronicis nostris innixa, spatium tantummodo 15 annorum sedi Paulini assignantium. Carolus an. 776 invisit Sigualdum, morti (ut putabatur) proximum, ut hic supra visum est. Hominem hujusmodi, alioquin aetate confectum, cui tot annos cathedrae a chronicis praedictis assignantur, curis quoque ob deploratas gentis suae res, ut aequum est credere, contritum, vitam ad undecimum, vel ad decimum tertium annum adhuc protraxisse non fit credibile. Credibile potius fit eomet anno 776, quo sic se male habentem, vel infirmitate vel senio, Carolus inviserat, Sigualdum decessisse, ejusque loco [Col. 0052B] suffectum Paulinum, anno, inquam, ad occasum vergente, qua anni tempestate facilius diuturnis infirmitatibus fatigati, vel aetate nimia consumpti hieme appropinquante e vivis subtrahuntur. Etenim quia in conjecturis versamur, rationabilior ea apparet, quae hominem morti proximum intra annum suspicatur sublatum, quam quae eum adhuc 11 vel 13 annis vitae donat.

XV. Haec cujuscunque sint ponderis, et non nisi fulcita conjecturis, aliquod tamen verisimilitudinis momentum addunt sententiae nostrae, quae est communior et probabilior, annos scilicet 776 patriarchatum Paulini auspicanti.



[xxiii] CAPUT V. Sancti Paulini peregrinationes, et concilia quibus interfuit ab an. 776 ad. an. 791.
[Col. 0052C]

I. Circa finem itaque anni 776 Paulinus, qui Carolo Magno doctrina et virtutum meritis percharus erat, ejus ope ad patriarchalem sedem, invitus licet reluctansque, evehitur. Quo in munere cum partes cunctas pastoris optimi expleret, vinceretque vota et spes populorum, promotori suo visum fuit, nedum ad peculiarem Ecclesiae Aquileiens. utilitatem sanctissimum doctissimumque virum praelucere, sed universae Ecclesiae Dei, cujus res sibi adeo cordi erant, fore profuturum. Ea propter, cum a rebus Longobardorum protritis Forojuliensis provincia Francico sceptro est addita, episcopus ejus quoque inter illos annumerandus esset, qui Carolinae ditionis dicebatur, factum est, ut Carolo quam frequenter conventus [Col. 0052D] non solum regni procerum et dynastarum cogente, sed abbatum et episcoporum sibi subditarum dioeceseon, Paulinus noster non raro extra provinciae fines peregre sit profectus. Non ausim tamen asserere cuique coitioni ipsum interfuisse. Quandoquidem locorum distantia et coetuum coactorum frequentia quolibet ferme anno indicta hoc non suadent. Verum sicuti omnibus adfuisse non fit credibile, ita a celebrioribus abfuisse non fit probabile.

II. Primus post initiationem Paulini in episcopum conventus qui occurrat est Paderbonensis anni 777, qui sane et synodus, et publica vocatur ab annalistis Bertin, et Loiselii, et forte episcoporum non levis manus adfuit, quippe Saxones olim foedifragi, [Col. 0053A] oppignorata fide datisque obsidibus, nomen Christo dederunt, et baptismo innumeri expiati. Adfuisse Paulinum, neque negandi, neque affirmandi fundamentum suppetit cum nulla episcoporum mentio fiat, et ex actis concilii, quae ab auctoribus non proferuntur, nullus conjectandi aditus pateat. Non adfuisse potius putandum suadet, et quod Francorum Saxonumque tantummodo dicatur conventus, et quod Paulinus, recens in sede positus, novis gregis lustratione implicitus fuerit et praepeditus ne accederet.

III. Non ita de synodo an. 779 venit pronuntiandum, in qua vel ipse primus canon, qui de metropolitis inscribitur, suspicionem ingerit Paulinum adfuisse. Nam eo tempore Aquileiensis Ecclesia suffraganei episcopi, in partes hinc Longobardorum, inde [Col. 0053B] Graecorum jam distracti, obedientiam capiti detrectabant. Videtur igitur synodus occurrisse opportune ad tuenda Ecclesiae Aquileiensis violata jura, forte ipsius Paulini querelis excitata, statuendo sic: »Can. I. De metropolitanis, ut suffraganei episcopi eis secundum canones subjecti sint; et ea quae erga ministerium illorum emendanda cognoscunt, libenti animo emendent atque corrigant.« Joannes Candidus, initio lib. IV Commentar. Aquileien. fulcimentum conjecturae suppeditat, dum ait, cum primum Paulini meminit: »Paulinus sextus et trigesimus patriarcha ad eum (Carolum) accurrit, Aquileiensis Ecclesiae ac regionis ferme interitum deplorans, a quo clementissime exceptus munificentissima retulit privilegia.« Quo accurrerit, non profert; sed sollicitudo [Col. 0053C] Paulini, jura Ecclesiae suae vindicandi percupidi, primo post assumptionem suam episcoporum interventu coacto, huic conventui accurrisse suadet, et opem rebus Ecclesiae suae pessumdatis impetrasse. Titulus hujus conventus talis est, in Capitularibus, et apud Cointium hoc an. 779, n. 1: »Anno feliciter undecimo regni domni nostri Caroli gloriosissimi regis in mense Martio capitulare factum, qualiter congregatis in unum synodali concilio episcopis, abbatibus virisque intustribus [sic Capitular. Baluzii; illustribus apud Cointium] comitibus, una cum piissimo domno nostro, secundum Dei voluntatem pro causis opportunis consenserunt decretum.« Coitionem hanc Haristalli factam esse, adeoque vocari Haristallensem posse suspicatur Sirmondus (in Notis [Col. 0053D] ad hunc locum) ex eo quia annalistae Francorum et Eginardus asserant hic Natalem Domini et Pascha Carolum celebrasse, quod III Id. Aprilis eo anno contigit et in consequens Martio mense ibidem commoratum fuisse aequum est credere.

IV. Annis sequentibus (quorum res nonnisi summatim excurrimus, tantum ne series temporum abrumpatur) alia concilia celebrata esse a Carolo scribunt annalistae, puta an. 780 ad Lippiae fontes, et ibidem pariter aliud an. 782, anno autem 785 Paderburnae; in quibus tamen nullum suspicandi locum Paulinum interfuisse deprehendimus. Sicuti nec in Wormatiensi an. 786 et 787, nisi quia in his aliquando actitatum de institutione episcopalium sedium in Saxonia, [Col. 0054A] nuper sincerius ad fidem conversa. De praesentia tamen Paulini quam nec asserimus, nec negamus, libitum sit unicuique opinari. Hoc medio tempore duo itinera Romana instituit Carolus, aliud an. 781 quo Pascha cum Adriano pontifice in urbe celebravit, Natalitia autem festa sub finem praecedentis, Papiae. Dum Romae esset, baptizatus est Carolomannus ab Adriano, et ab eodem a fonte susceptus (facto sic Caroli compatre, uti deinde papa se vocare consuevit) dictus est Pipinus, et inunctus in regem Italiae, sicuti frater ejus Ludovicus Aquitaniae, quos Hisdegardis Carolo pepererat, illum an. 776, hunc ann. 778, adeoque primum quinquennem, alterum hoc anno triennem dices. Cum vero rediret, Mediolani Gisla nuper ei nata baptizatur a Thoma archiepiscopo. [Col. 0054B] Ex his cum Carolum euntem et redeuntem, Insubriam pertransisse appareat, nihil commune cum rebus Forojuliensibus hoc iter habuisse patet. Aliud iter aggressus est an. 786, quo occasui appropinquante, Natalem Domini Florentiae celebravit, et statim Romam versus tendens, benignissime exceptus ab Adriano, ab eoque qui Aragiso non fidebat, sollicitatus, in Apuliam descendit, Capuam deinde Beneventumque ab Aragiso recepit, et rediens Romam Pascha cum pontifice celebravit an. 787. Auditis autem nuntiis Tassilonis, Adriano missis ad conciliandam ope pontificis inter eos abruptam jam pridem concordiam, ne tunc quidem sincero animo procuratam, revertitur ad sua, et Wormatiae Fastradam ob Hildegardis mortem, quae an. 783 in vigilia [Col. 0054C] Ascensionis, die ultima Aprilis evenerat, novam uxorem complectitur, deque rebus ad Tassilonem pertinentibus actis vel agendis synodum cogit. Sequenti anno 788 in Ingelheimensi villa aliam synodum convocat, qua ejusdem Tassilonis perfidia convincitur, et praesertim de Avaribus, in perniciem rerum Carolinarum advocatis in societatem rebellionis, et eo ipso anno revera praesto factis, et regiones ditionis regis vastantibus, postulatur. In cujus caput omnes qui aderant »Franci, Bajoarii, Longobardi, et Saxones, vel omnes provinciales,« tanquam reum mortis indubium, pronuntiarunt. Verum mitis Caroli animus sententiam temperavit, et data reo quid de se agi voluisset potestate, se cum filio Theodone pro aris totondit. Haec omnia fusius habes in annalistis, praesertim [Col. 0054D] Bertiniano. Cum autem hic disciplinae ecclesiasticae mere et praecise non appareat consultum, nihil ausim de praesentia Paulini proferre.

V. Sed jam devenimus ad annum 789 quo Aquis concilium Carolus adunavit, cui adfuisse Paulinum non dubitamus, sicut et aliis ejusdem anni conventibus, quos episcoporum coetus fuisse, et Paulinum interfuisse, satis superque in Dissert. 2 de synodo Forojuliens., n. 10 ostendimus. Hoc unum tantummodo argumentum hic liceat proponere, quod etiam l. c. refricamus. Anno 796 in Forojuliens. concilio dicebat Paulinus annis superioribus se vocatum a Carolo saepe conciliis ab eo indictis adfuisse. Nullum [xxiv] autem (si demas Francofurtanum) invenies, cui magis [Col. 0055A] consonum rationi sit putare ipsum adfuisse, quam huic quod synodus generalis dicitur, quo res Ecclesiae Saxonicae, si non eadem sessione et loco, saltem eodem anno aguntur sub eadem convocatione episcoporum.

VI. Hac in peregrinatione Paulini, et extra suae dioecesis fines commoratione, ut credimus, evenit, quod Ermoldus Nigellus litteris consignavit, et metro cecinit (prope finem lib. I) quem, ut et tres sequentes, Ludovico pio Caroli Magni regis filio nuncupavit. Hos ex bibliotheca Vindobonensi augustissimi nunc imperantis Caroli VI gratia extractos, ope cl. viri Nicolai Garellii ejusdem bibliothecae praefecti, publici juris fecit, et tom. II, parte altera, Rer. Italicar. Scriptor. in principio inseruit, et notis illustravit semper de litterarum republica optime meritus Ludovicus [Col. 0055B] Antonius Muratorius. Versus igitur (quorum nullus est omittendus, cum inducit Ermoldus Carolum alloquentem filium Ludovicum ex recepta relatione de ejus victoria Barcinonensi et clade Saracenis an. 801 inflicta) sic se habent:

O soboles praeclara nimis, quam semper amavi,
   Corde tenens retulit quod patriarcha mihi
Paulinus quondam. Fama est, patriarcha benignus
   Venerat ad sedes, rege jubente, pias.
Cumque die quadam ecclesia resideret in alma,
   Attonitus Christo psalleret ille melos,
Contigit ut Carolus soboles praeclara parenti
   Oratu procerum pergerit auctus ope.
Isque aram properans cum praecessisset ad illam;
   Quo sacer antistes munia digna dabat,
Paulinus, quis at ille foret, mox flagitat ultro;
   Intendens famulus reddidit orsa sibi.
Ille ut cognovit primam sobolem hunc fore regis,
   Conticuit: coeptum ille peragrat iter.
[Col. 0055C] Denique post spatium Pipinus venerat heros,
   Magnanimum juvenum cum comitante choro.
Paulinus celebrans famulum compellat eumdem,
   Et rogat; ille iterum verba referre parat.
Praesul ut agnovit nomen, regique recordans,
   Mox caput inclinans pergit at ille celer.
Ultimus ecce venit Hlodovicus, et ocius aram
   Amplectens, supplex sternitur atque solo.
Illacrymansque diu precibus poscebat Olympi
   Regnantem Christum, quo sibi ferret opem.
Hoc sacer aspiciens, sella se sustulit, ardens
   Compellare sacrum cum pietate virum.
Antea nam Pippin, Caroloque abeunte, sedili
   Haeserat, et nullis vocibus orsa dabat.
Denique rex vatem prostrato corpore adorat:
   Paulinus regem suscipit ecce pium.
Hymnica dicta dedit vario sermone referta,
   Perge, ait ad Carolum, pro pietate. Vale.
Caesaris ut primo vates pervenit ad aurem,
   Ordine cuncta suo haec recitavit ei.
Si Deus e vestro Francorum semine regem
   Ordinat, iste tuis sedibus aptus erit.
[Col. 0055D] Haec paucis sapiens Carolus pandebat alumnis,
   Quorum causa sibi credula, sive placens, etc.
Haec Nigellus, quae acri ponderatione digna sunt.

VII. Caroli hic tres filios nominat: Carolum majorem caeteris natum, Pipinum, et Ludovicum. De Caroli Magni prole audiendus Paulus diaconus in episcopis Metensibus. »Hic (Carolus) ex Hildegard conjuge quatuor filios et quinque filias procreavit. Habuit tamen ante legale connubium ex Himiltrude nobili puella filium nomine Pipinum. Natorum sane ejus, quos ei Hildegard peperit, ista sunt nomina. Primus dictus est Carolus, scilicet patris et proavi vocabulo nuncupatus. Secundus item Pipinus, fratri atque avo aequivocus. Tertius Lodobich, qui cum Hlotario (qui biennis occubuit) uno partu est genitus. [Col. 0056A] Ex quibus jam Deo favente, minor Pipinus regnum Italiae, Lodobich Aquitaniae tenent.« Hi igitur tres Caroli et Hildegardis filii non erant antea cogniti Paulino, adeoque antea nondum eos viderat. Non quia pridem non fuisset, ubi ipsi inerant, cum saltem an. 779 putamus ad Carolum accessisse, sed quia adhuc infantuli in conspectu praesulum haud praesentati credantur. Lodovicus enim unius erat anni, Pipinus triennis, Carolus septennis. Vel si infantes tunc viderat, specie oblitterata, adolescente aetate eorum non meminerat. Neque enim credimus prima vice, qua Carolum adiit, haec contigisse. Quandoquidem ea in aetatis teneritudine versabantur, ut sacris in consessu episcoporum et procerum regni astasse omnes nullo modo fiat probabile. Adde haec non contingere [Col. 0056B] potuisse ante an. 781 quo Pipinus quinquennis dictus est rex Italiae, quo sub nomine proponitur cognoscendus Paulino interroganti. Sic enim ait Ermoldus: »Praesul ut agnovit nomen, regique recordans.« Ad quem locum eruditissimus Muratorius sic: »Potius regemque, scilicet, recordatus eum esse Italiae regem, mox ei caput aperuit.« Differre autem haec post annum, quo versamur 789 vero non simile apparet. Qui enim fieri poterat, ut non cognitus esset Paulino Pipinus, qui sub hoc tempore (ut vult Pagius ad hunc an. 789, n. 6). Histriam et Liburniam Graecis eripuit, adeoque regiones vel nostras, vel proximas excucurrerat? Insuper hoc anno adfuit palatio Caroli Paulinus. Quid ergo obest, ne haec acta hoc anno credantur, quo non conveniunt obices qui [Col. 0056C] in anterioribus vel posterioribus annis occurrunt? Nam in prioribus aetas filiorum Caroli, praesertim Lodovici, non suadet factum, in posterioribus facta quibus filii Caroli in dies innotescebant, et Paulini frequens in aulam adventus, obstant quo minus ignorasse eos dicatur, ut hic fit. Adde quo magis ab hoc anno recedimus, magis quoque a tempore, quo probabilius fit Paulino notos factos filios Caroli, recedimus. Hoc autem anno haec evenisse, suadet vel ipsa aetas filiorum, quae satis congrua facto videtur. Nam Carolus septemdecim, Pipinus tredecim, Ludovicus undecim annorum erant.

VIII. Non me latet vaticinium de Ludovico post patrem exaltando in Vita Paulini et ipsi Alcuino appingi. Quod nec latuit scitissimum Muratorium, et [Col. 0056D] hoc advertit in notis; sed caute et sapienter concludit: »Utri ex hisce scriptoribus potius adhibenda sit fides, aliorum esto judicium; fortassis utrique.« Quod ipse autem sub dubitatione proposuit, absolute proferre non est verendum cuncta perpendenti. Narrationem, quam profert Muratorius ex cap. 10 part. I, pag. 156, saecul. IV Benedictin., eammet esse credimus, qua nos usi sumus, quaeque praefertur operibus Alcuini, nam utrinque alcoaetaneo, vel aequali dicitur scripta. Quam nos vidimus, est hujusmodi: »Rex siquidem magnus, imperatorque jam Carolus, potens orationis gratia, unaque desideratae collocutionis mutuae cum Albino, sepulcrum sancti Martini suis cum filiis Carolo, Pipino, ac Ludovico visitare studuit. Quo in [Col. 0057A] loco tenens manum Albini, ait secrete: Domine magister, quem de his filiis meis videtur tibi in isto honore, quem indigno quanquam dedit mihi Deus, habere me successorem? At ille, vultum in Ludovicum dirigens, novissimum illorum, sed humilitate clarissimum, ob quam a multis despicabilis notabatur, ait: Habebit Ludovicum humilem, successorem eximium. Hoc tunc solus audivit Carolus. Sed cum eosdem reges erecta cervice, et Ludovicum humili post orationis gratia in ecclesia sancti Stephani incedere cerneret, sedens in loco, quo sepeliri volebat, infit sibi assistentibus: Cernitis Ludovicum fratribus suis humiliorem? Certe videbitis hunc patris celsissimum successorem. Nec non cum post commmunionem corporis Christi et sanguinis, manu propria eis misceret, idem Ludovicus, [Col. 0057B] humilitate clarissimus, prae omnibus patri sancto se inclinans, ejus osculatus est manum. Tunc vir Domini assistenti sibi ait Sigulfo: Omnis qui se exaltat, humiliabitur; et [XXV] qui se humiliat exaltabitur. Certe istum, post patrem, Francia gaudebit habere imperatorem. Hoc nos jam factum et vidimus et gaudemus.« Haec auctor vitae, synchronus (ut ex his ultimis verbis apparet) ipsius praenuntiati imperatoris Ludovici. Conferrenti hanc autem cum superiori narrationem, indubium videri debet non esse ejusdem facti historiam, sed plane diversi. Nam hic, Carolus ipse interrogat; ibi, non interrogatus Paulinus vaticinium profert. Hic, jam Carolus est imperator, ut disertis verbis auctor prodit: imperatorque jam Carolus. Diceres ne Paulinum filios Caroli non agnovisse [Col. 0057C] ante an. 800 quo Carolus imperator est renuntiatus? Non puto. Paulinus ignorat prima vice filios Caroli; Alcuinus quemquam ignorasse eorum non dicitur. Amplius, Paulini est unica, simplexque, et spontanea vaticinatio; Alcuini quaesita et replicata. Duplex igitur factum, et gemina historia. Carolus enim, quod prius a Paulino sibi vaticinatum fuerat, ab Alcuino quoque exposcit, non dubitans de priori, sed optans per secundam prophetiam confirmari vaticinium, uni sancto etiam alio beato astipulante.

IX. Ex hinc usque ad an. 792 extra dioecesis suae limites, vel ut aulam adiret, vel ut conciliis interesset, pedem extulisse non fit credibile. Etenim annus 790 sicuti nullum bellum, nullam expeditionem [Col. 0057D] militarem, nullum iter Caroli profert, ita nec ullo concilio est insignitus. Anno autem sequenti 791, ob motus Avarum, quibus retundendis Carolus Ratisponam venit, exercitum in Hungariam ducturus Paulinus Ecclesiam suam non deseruit, sed ad tuitionem gregis sui, non parum ex proximis belli motibus perterriti, consilio et ope praesto fuisse non est ambigendum. Convertit autem hoc medio tempore animum ad res Ecclesiae reparandas, disciplinam instaurandam, moresque cleri et populi poliendos.



CAPUT VI. Paulinus ad concilium Ratisponense proficiscitur. Diploma ibidem ei datum examinatur.

I. Anno 792 Ratisponae concilio convocato in causa Felicis Urgelitani episcopi, adoptionem in Christo [Col. 0058A] Filio Dei disseminantis, eo occurrit Paulinus, libenter cum caeteris Patribus solemni ritu damnaturus pestilens dogma. In dissertatione 4 de Felicis et Elipandi haeresi n. 32 et seq. luculenter ostendimus praesentiam Paulini in hoc conventu, uti verba ipsius indicant lib. I, cap. 5 contra Felicem, quae sunt: »In hoc quippe gymnasticae disputationis conflictu, contigit etiam humillimae nostrae parvitatis personaliter praesentiam adfuisse.« Quae de nulla alia synodo, in qua disputatum sit de errore Felicis, possunt intelligi, nisi de hoc Ratisponensi, ut l. c. fusius demonstramus. Cum igitur huic concilio adfuisset, impetravit a Carolo privilegium, quod integrum exhibemus in Appendice II, n. 3, quo libera patriarcharum Aquileiensium electio futura deinceps clero [Col. 0058B] Aquileien. Ecclesiae permittitur. Insuper exemptiones nonnullae a publicis oneribus eidem clericali congregationi conceduntur. Quae omnia hic sunt accuratius perpendenda.

II. Interfuisse quandoque in episcoporum electionibus principum auctoritatem, et aliquando eligentium libertatem infractam fuisse, historiae superiorum temporum satis comprobant. Vel ipsa tempestate Paulini primi Aquileiensis patriarchae principum manus in episcoporum electionibus immistae, dum Pelagius papa (Epist. supra cap. 1, n. 7, citata) scribit Valeriano Patritio: »Non ante Mediolanensem episcopum fieri permisistis, nisi ad clementissimum principem exinde retulissetis, et quid fieri debuisset, ejus iterum scriptis recognovissetis.« Quod ea temporum [Col. 0058C] iniquitas ne dum tolerabile, sed ut plurimum commendabile faciebat. Ab hujus nimium productae auctoritatis abusu nec ipsa Romana sedes fuit immunis. Plura cum hujus rei occurrant exempla, solius Symmachi papae sufficiat illud, petitum ex Anastasio Bibliothecario in eumd. n. marg. 77, qui postquam contentionem enatam in ejus electione, et delatam Ravennam »ad judicium regis Theodorici« descripserat, subdit: »Divisus est iterum clerus; alii communicabant Symmacho, alii Laurentio. Tunc Festus et Probinus senatores miserunt relationem regi, et coeperunt agere, ut visitatorem daret rex sedis apostolicae. Tunc rex dedit Petrum Altinae civitatis episcopum, quod canones prohibebant.« Sed [Col. 0058D] in concilio coacto purgavit se de oppositis criminibus Symmachus, »et damnatur Petrus Altinas invasor sedis apostolicae, et Laurentius Nucerinus; quia vivo episcopo Symmacho pervaserunt sedem ejus.« Viden, quo pervenerat principum in sacerdotes Dei licentia? Cum autem Patrum canones clero quandoque et populo, una tamen cum clero adunato, eligendorum episcoporum facultatem impertiantur, ut dicebat Leo papa Anastasio Thessalonicen. episcopo, epist. 84 cap. 6: »Ut omnium clericorum, et omnium civium voluntate discussa . . . . . optimus eligatur;« et sit exemplum in Cornelio, de quo Cyprianus epist. 52, edit. noviss.: »Factus est Cornelius episcopus, de Dei et Christi ejus judicio, de clericorum pene omnium testimonio, de plebis quae tunc adfuit [Col. 0059A] suffragio, et de sacerdotum antiquorum et bonorum virorum collegio;« adeo vel ipsi pontifices Romani hanc eligendi normam tutati, ne dicam venerati sunt, ut nec suam auctoritatem in his immisceri aliquando paterentur. Sanctus Gregorius Magnus (lib. II, epist. 29, indict. 11) scribebat clero Mediolanensi, propendenti in electionem Constantini, commendans quidem eligendum: »Verumtamen (addebat) quia antiquae meae deliberationis intentio est, ad suscipienda pastoralis curae onera, pro nullius unquam misceri persona, orationibus prosequar electionem vestram.« Idem de se testabatur Adrianus I papa, idque suadebat Carolo Magno epist. in ordine 7, tom. VIII conciliorum, quae est codicis Carolini 85: »Nunquam nos in qualibet electione invenimus, nec invenire habemus. [Col. 0059B] Sed neque vestram excellentiam optamus talem rem incumbere. Sed qualis a clero, et plebe, cunctoque populo electus canonice fuerit, et nihil sit quod sacro obsit ordini, solita traditione illum ordinamus.« Quo exemplo et monitu (etsi eo pietas Caroli, et reverantia semper ecclesiasticae hierarchiae exhibita, non indigeret) adeo profecit, ut si quid hac in re tunc usque peccatum utcunque fuisset, reparandum satis superque procuraverit in concilio Aquisgranensi an. 803 prolatione secundi canonis, qui est hujusmodi: »Sacrorum canonum non ignari, ut in Dei nomine sancta Ecclesia suo liberius potiretur honore, assensum ecclesiastico praebuimus, ut scilicet episcopi per electionem cleri et populi secundum statuta canonum de proprio (sic) Dioecesi, remota [Col. 0059C] personarum et munerum acceptione, ob vitae meritum et sapientiae donum eligantur, ut exemplo et verbo sibi subjectis usquequaque prodesse valeant.« Hujus Capitularis concilio praefuit Paulinus noster, tanquam apostolicae sedis legatus, ut suo loco dicetur. Qui forte ipse Carolini assensus et sententiae conciliator fuit, respiciens commune bonum ecclesiarum; quippe antea Ratisponae, in mente habens patrum statuta, et incommoda quae sequuntur ex immistione laicae auctoritatis in electione Ecclesiae ministrorum, impetratione privilegii, de quo nunc agimus, suae Ecclesiae voluit deinceps consultum.

III. Post consuetum iis temporibus praefandi modum, ait rex de Aquileiensi Ecclesia, cui »vir venerabilis Paulinus patriarcha praeerat, quae est in honore [Col. 0059D] sanctae Dei genitricis Mariae, vel sancti Petri principis apostolorum, sive sancti Marci constructa.« Videtur prima fronte nimis ambigue locutum fuisse, cum particulae vel et sive dubitandi praeseferant characterem. Verum ea aetate, quae severiores haud colebat musas, disjunctiva pro conjunctiva particula usurpabatur, [xxvi] ut advertit P. de Marca, de Çoncord. sacerd. et imp. lib. IV, cap. 5, et lib. VI, cap. 24, quo sic ait: »Vox illa vel apud mediae aetatis scriptores equivalet conjunctioni et. Itaque cum legis in hoc canone vel episcopis, vel comitibus intelligendum est et episcopis, et comitibus. Item sacerdotibus vel servis Dei, id est et servis Dei, hoc est abbatibus.« [Col. 0060A] Ex his collige quibus divorum sacra fuerit Aquileiensis ecclesia; nimirum beatae Mariae virgini, sancto Petro, et sancto Marco, cujus praedicatione in Christo Jesu per evangelium est genita. Cum non audis hic sanctos martyres Hermagoram et Fortunatum, te forte angit scrupulus, num tantum sub Poppone patriarcha his martyribus primum dicata fuerit, dicente ipso in suo documento, quod profert Ughellus tom. V in Poppone: »Ego Poppo . . . hanc ecclesiam fabricavi, et eam in honorem sanctae Dei genitricis et perpetuae virginis Mariae, sanctorum martyrum Hermagorae et Fortunati, una cum pluribus episcopis consecravi.« Verum an ignoras, argumenta a negativis petita infirmiorem producere probationem? Apud eumdem Ughellum ibid. diploma est Henrici [Col. 0060B] III Rastisponae an. 1040, III Non. Januar. in quo dicitur »sancta Aquileien. ecclesia in honorem sanctae Mariae dedicata;« et aliud datum Augustae eodem an. 1040, IV Id. Januar. in quo dicitur »in honorem sanctorum Hermagorae et Fortunati constructa;« in hoc sanctae Mariae, in illo sanctorum martyrum nominibus suppressis. Non ergo arguas ex omissione nominum, in traditione nostra immemorabili peccatum, nec auctorem fingas Popponem, quia potius ipse quod erat in vulgus jam radicatum confirmavit, non autem fuit auctor. Martyrologium, quod Hieronymi nomine inscribitur, et appellat vetustissimum Dacherius, qui illud prodit tom. IV Spicilegii, et fatetur in praefatione cum Henrico Valesio, tempus praecessisse Gregorii Magni, habet sub 12 Julii [Col. 0060C] sic: »IV Idus Julii. In Aquileia Fortunati, Armageri.« Error est quidem in positione, et in nomine. Sed quis non videt, sub nomine Armageri Hermagoram nostrum indicatum? Insuper Martyrologium Wandalberti, tom. V Spicilegii a Dacherio pariter insertum, qui in praelatione ait floruisse auctorem circa an. 845, ad IV. Id. Julii, sic habet clarius:

Hermagoram quarto [a 1Kb] supplex Aquileia frequentat,
Antistes precibus populum qui fulcit et urbem.
Argue potius in recentiores qui nostris evangelistam Marcum perperam abjudicant, vere ad nostram Ecclesiam, ut parentem ejus, pertinere. Qua de re visne scriptorem, saeculo Paulini florentem, ut testem indubium? Accipe, Notkerus, qui saeculo IX floruit, et Martyrologium suum circa an. 894 (ut observat [Col. 0060D] Basnagius tom. II, part. III, pag. 88, Antiq. lect. Canisii edit. Amstel. an. 1725) scripsit, sic habet: »IV Id. Julii. Apud Aquileiam nativitas sancti Hermagorae, vel, sicut in antiquis codicibus invenitur, Hermechorae, primi ejusdem civitatis episcopi, discipuli sancti Marci evangelistae. Item Fortunati.« Antiqui codices, qui dicebantur an. 894 arguunt saecula superiora Hermagoram agnovisse primum episcopum Aquileien. et discipulum sancti Marci.

IV. Post pauca haec leguntur: »Ipsa sancta congregatio, quae ibidem sub sancto ordine vitam gerere videtur . . . licentiam habeat super se eligendi pastorem.« Ex his vide, quam stricto jure dixerimus c. 4, [Col. 0061A] § 5, non esse Paulinum illum patriarcham, cui morienti Carolus electionem successoris remittebat. Nam hic congregationi clericorum eligendi pastorem datur licentia, Paulino ipso privilegium intercedente. Insuper innuitur, clerum Aquileien. vitam vixisse (ut dicunt) communem, et sub regula positam. Nec verba, vitam gerere videntur, rem ancipitem important. Alibi enim (si memoria non fallet) dicemus, videri in scripturis ejus temporis idem ac esse significare. Quandoquidem ut monachi monasticam, ita clerici clericalem, quam et canonicam regulam et ordinem dicebant, custodiebant, illi sub abbatum, hi sub episcoporum manu constituti. In Capitulari Veronensi sub Pipino an. 755, c. 11, de utrisque sic statuitur: »De illis hominibus, qui dicunt quod se [Col. 0061B] propter Deum tonsorassent, et modo res eorum vel pecunias habent, et nec sub manu episcopi sunt, nec in monasterio regulariter vivunt, placuit ut in monasterio sint sub ordine regulari, aut sub manu episcopi sub ordine canonico.« Hinc aliquando clerici dicti canonici, non solum vel quia in canone seu matricula recenserentur ecclesiae, vel quia stipem quae canon dicitur, eis praeberet ecclesia, vel (quod malo) ex utroque; non enim solebant clerici fieri, nisi se addicerent ecclesiae servitio et censui: qui vero catalogo horum adoptabantur, ii tantummodo, non caeteri si qui forent, stipendia sportulasque (ut vocat Cyprianus epist. 34) promerebantur; hinc fratres sportulantes epist. 66 ab eodem dicti, sed etiam [Col. 0061C] ex canonica vivendi ratione et regulari disciplina quam profitebantur. Praecipue vero Carolo Magno adnitente, forte et Paulino, quod in sua ecclesia jam in usu erat, proponente et suggerente, in Aquisgranensi conventu, cui et ipse Paulinus interfuit an. 789 hujusmodi clericalis convictus sub regula degendus inculcatur. Capite enim 71 Capitularis sic de clericis statuitur: »Qui ad clericatum accedunt, quod nos nominamus canonicam vitam, volumus ut illi canonice secundum suam regulam omnimodis vivant, et episcopus eorum regat vitam, sicut abbas monachorum.« En tibi communis vita, adeoque intra easdem aedes, clericorum convictus. Sed melius disciplinae hujus rationem percipies ex concilio Meldensi an. 845, quod c. 53 sic habet. »Ut canonici [Col. 0061D] in civitate, vel monasteriis, sicut constitutum est, in dormitorio dormiant, et in refectorio comedant, et in domo infirmorum necessario subleventur, et tam sani quam infirmi canonice vestiantur, atque in claustris horis congruis degant, et sub custodia canonica lectionibus et caeteris divinae institutionis insistant officiis. Qui vero episcoporum loci convenientiam, aut facultatem non habuerit, ut hoc perficere et ordinare possit, princeps secundum constitutionem domni imperatoris Ludovici annuat. Id est si vicina episcopio terra de eadem ecclesia esse reperta fuerit, et ab alio possidetur, ecclesiae rectori ad claustra clericorum, vel alia quaelibet ecclesiae commoda facienda reddatur. Si autem de fisco fuerit, regia liberalitas eamdem terram ad servorum [Col. 0062A] Dei habitacula construenda largiri dignetur. Si autem de alia casa Dei, aut de cujuslibet proprio fuerit, ex convenientia commutandi licentia tribuatur. Et si paupertas loci ad aedificandas domos necessarias non suffecerit, eos ad adjutorium aedificandi potestas regia cogat, qui res de eadem ecclesia in beneficiis retinent.« Haec erat ratio convictus clericorum circa tempora Paulini. Et quam vocat diploma sanctam congregationem sub sancto ordine in Aquileiensi Ecclesia, cui liberam eligendi sibi pastorem tribuit facultatem, una ex his erat, de quibus hic sermo, quorum clerici ex convictu forte communi fratres vocabantur etiam an. 1129, ut ex charta Azonis donantis apparet, in Append. 2, n. 13, apposita. Vigebat in Ecclesia nostra haec disciplina quartum post saeculum, hoc est an. [Col. 0062B] 1278, ut constat ex documento, quod libens lubensque dabo in Append. 2, n. 19, quo Raimundus patriarcha ad exemplum, ut ait, caeterarum Ecclesiarum circa ecclesiam Utinensem nostram (nunc Dei genitricis ab angelo salutatae, tunc sancto Uldarico episcopo sacram) aedes pro convictu canonicorum emendas, ampliandas, construendas disponit. Ex hinc autem et ex documento Append. 2, num. 20, cognoscat, quicunque honorem capituli et canonicorum, saltem sub Gregorio de Montelongo institutorum, ut in Append. 2, n. 18, urbi nostrae invidendo ante tempora beati Bertrandi, qui circa dimidium sequentis saeculi floruit, denegare pergit, se nec dicere bene, nec vere.

[xxvii] V. Inter exemptiones autem publicorum [Col. 0062C] onerum, quas, ne iis premerentur Aquileiensis congregationis clerici, Carolus indulsit, una est immunitas ab herbatico: »Non debeant solvere herbaticum.« »Herbaticum autem, quod et herbagium, jus est herbas secandi,« Du Cange. Hic tamen putarem innui exemptionem ab herbis vel foenis subministrandis, vel quod verius videtur, a multa, sive pecunia pro foenis et herbis solvenda, quam caeteri praestare tenebantur. Arguitur ex sequentibus exemptionibus mansionatici et foderi, salvis quibusdam honestissimis conditionibus, eidem congregationi pariter concessis. »Concessimus (ait Carolus) in eleemosyna nostra memorato viro venerabili, ut a supra servientibus jam fatae ecclesiae mansionaticos vel foderum [Col. 0062D] nullus audeat praetendere vel exigere ullo unquam tempore; excepto si veniat, quod nos ipsi aut dilectus filius noster Pipinus, vel regale reditum propter impedimenta inimicorum partibus Forojuliensibus, aut in fine Tarvisani advenerint: tunc propter necessitatis causam, si contingat, mansiones homines nostros ibidem accipiant.« Mansionaticum autem et foderum onera erant publica principi pendenda, vel vicaria pecunia redimenda. Illud quidem, mansionis seu habitationis locum parando; quod vel re ipsa praestabatur (qua de re est illud lib. II Capitular. cap. 17. »In illis vero locis, ubi modo via et mansionatici a genitore nostro ordinati sunt,« etc.), vel solvebatur numerata pecunia, de quo est illud Capitulare de Villis Caroli Magni cap. 11: »Ut nullus [Col. 0063A] judex Mansionaticos . . . prendat,« id est exigat, quae pro mansionibus indictis essent pendenda. Hoc vero, scilicet foderi, vel fodri nomine, annonae militaris impendium importat, quod praecipue a subditis Italis exigebatur, cum reges Francorum Italiam suam invisuri descenderent. Otto Frisingensis lib. II de Rebus gestis Friderici I imperat. cap. 13, post medium: »Mos enim antiquis, ex quo imperium Romanum ad Francos derivatum est, ad nostra usque deductus est tempora, ut quotiescunque reges Italiam ingredi destinaverint, gnavos quoslibet de familiaribus suis praemittant, qui singulas civitates seu oppida peragrando, ea quae ad fiscum regalem spectant, quae ab accolis fodrum dicuntur, exquirant.« Idem ibid. cap. 23: »Cum fodrum a civitatibus . . . exquireretur, [Col. 0063B] Spoletani indignationem principis incurrunt.« Radevicus lib. II, cap. 10: »Fridericus nuntios pro colligendo fodro per totam Tusciam, et maritima, atque Campaniam direxit.« Ab his ergo oneribus Ecclesiae Aquileiens. clericos hoc privilegio eximebat Carolus, et quidem intuitu Paulini; nam expresse una ex causis, quarum gratia haec praestabat, tertio loco est: »Ut ejus (Paulini) meritis compellentibus ita praestitisse, et in omnibus concessisse cognoscant.«

VI. In fine autem locus et tempus sic adnotantur: »Facta prid. non. Aug. an. 24 et 19 regni nostri. Actum Regemesburg in palatio publico. In Dei nomine feliciter. Amen.« Locus is est, ubi concilium in causa Felicis Carolus congregaverat. Et quidem satis [Col. 0063C] probabiliter asserimus tempore celebrationis concilii datum diploma. Nam ex chronico Sandionysiano, citato a Cointio sub hoc an. 792, n. 1: »Saxones interfecerunt Francos super fluvio Alpia, prope mare, prid. Non. Jul. feria VI.« Post hanc cladem sequitur detectio et damnatio conjurationis Pipini in patrem Carolum, in chronico Moissiacensi et codice Canisiano. Cointius ibid., n. 2: »In codice Canisiano et in chronico Moissiacensi haec proxime sequuntur de Pipino, etc.« Annalista quoque Laureshamensis: »Rege ibidem (id est apud Reginum) aestatem agente, facta est contra eum conjuratio a filio suo majore.« Damnatur autem Pipinus perduellis, in conventu Regenspurg habito. Chronicon Moissiacense: »Rex Carolus cum cognovisset consilium Pipini, [Col. 0063D] et consentaneorum suorum, coadunavit adventum Francorum, et aliorum fidelium suorum ad Regensburg, ubi universus populus Christianus, qui cum rege aderant, judicavit Pipinum, etc.« Populus Christianus, qui tunc ibi aderat, coetus erat episcoporum et religiosorum virorum, in causa Felicis convocatorum. Huic coetui interfuisse Paulinum jam ostendimus, et vide Dissert. 4 de Felicis et Elipandi haeresi n. 32 et seq. Cum ergo haec omnia contigerint post prid. Non. Jul., et hic habeamus diploma non nisi post unicum mensem datum (id est prid. Non. August.), satis probabiliter nobis videtur, tempus diplomatis tempus esse concilii, et ejus occasione impetratum et datum.

[Col. 0064A] VII. Annus autem 24 regni Francici ab an. 768 Octobri incepto est an. 792, sicuti ab anno 774 est regni Italici 19, si perpendas ejus epocham auspicari a mensibus hac data diplomatis anterioribus, puta Aprili vel Maio, quo regnum Italicum, sive Longobardorum Caroli initium ducit. Currebat enim annus 19 regni Italici prid. Non. Aug. Arguit Fontaninus in libello Delle Masnade, pag. 21, omissionis Mabillonium, quod in censu palatiorum regum Francorum, quem profert lib. IV de Re diplomatica, omiserit Ratisponense palatium, in quo vidimus datum diploma, de quo sermo. Sed injuria arguitur, et immerito. Non enim ipse, sed Michael Germanus, in quem »valetudine aliisque rebus impeditus hanc operam transtulit« (ut ipse Mabillonius testatur n. 4) auctor [Col. 0064B] fuit lucubrationis, in qua ipse Germanus verbis, non Mabillonii, sed suis rem edisserit, ut dicitur ibi. Sed ea fuit modestia Mabillonii, ut non in socium lapsum refunderet, sed tanquam ipse peccasset, gratias ageret arguenti, ut ipse Fontaninus non situit in lib. De Vindiciis diplomat.



CAPUT VII. Paulini gesta in concilio Francofordiensi; a quo regressus scriptioni librorum se addicit, et celebrationi concilii Forojuliensis.

I. Cum in dissertatione peculiari quam exhibemus, de Felicis et Elipandi haeresi, an. 42 et seqq. latius de concilio Francofordiensi fusiusque loquamur, ibi colligi possunt, quae ad argumentum praesens facere videbuntur. Hic nonnulla tantummodo attingemus. [Col. 0064C] Anno 794 Francis, Aquitanis, Germanis, Italis Patribus ad synodalem conventum vocatis, cum eis Paulinus venit Francofurtum, ubi Pascha Carolus celebraverat. Non tamen statim ab hoc festo concilium celebratum est, et eo minus in ipso festo Paschatis, ut vult G. Cave in fine saec. VIII. Apparet ex Eginardo in Annalibus, qui sic ait: »Rex ad condemnandam haeresim Felicianam aestatis initio, quando et generalem populi sui conventum habuit, concilium omnium episcoporum ex omnibus regni sui provinciis in eadem villa (Franconofurt) congregavit.« Cum autem hoc anno 794 Pascha in diem 23 Martii inciderit, non videtur coactum concilium in ipsa solemnitate Paschali; sed neque (ut canones quandoque innuunt) Dominica III post Pascha, quae cadens [Col. 0064D] in diem 13 Aprilis, non congruit cum aestatis initio. Sed quia hic nedum conventus episcoporum in solis fidei causis adunatus, sed et Placitum (ut dicebant) erat procerum regni pro rebus politicis, nil mirum, si tempus canonicum non est adamussim observatum. Adde: episcopalium sedium, a quibus evocandi erant Patres, distantia; itinerisque, tempestate adhuc rigida, difficultas necessario exigebat, ut tempus, etsi serius, tamen opportunius commodiusque concilium nancisceretur. Ex diplomate infra n. 8 citando dato XIII Kal. Aug. Aniano abbati monasterii Caunensis, argui potest circa finem mensis Junii, vel initium Julii coactum concilium, quod [xxviii] non unica sessione celebratum est, sed [Col. 0065A] primo proposita haeresi, postea dato aliquot dierum spatio Patribus res mature prospiciendi, et haeresi respondendi, denuo adunatum. Quod manifeste docet Paulinus, in Sacrosyllabo suo sub initium: »Quadam die, ait, residentibus cunctis . . . jubente rege, recitata est epistola Elipandi.« Et infra: »Cumque imprecata et concessa esset morosa dilatio per dies aliquot, placuit, etc.« Cum igitur diploma, datum 20 Julii, latum sit post actum concilium, et concilium diebus aliquot duraverit, captum videtur saltem initio Julii, vel fine Junii.

II. Episcoporum, qui interfuerunt, numerum ad tercentos circiter ascendisse asserit G. Cave. Qui addit, ex multitudine Patrum universale dici posse concilium. Et revera ipse Paulinus plenariam synodum [Col. 0065B] appellat, quam continuator Histor. Pauli Diaconi magnam denominavit. Scriptor hic in hoc concilio primas inter Patres dat Paulino, qui vere caeterorum caput et coriphaeus videbatur. Recensendo enim (veluti Scriptura II Reg. XXIII milites David strenuiores) tres fortes, et inter caeteros praestantiores eminentioresque, proponit Paulinum primum, tanquam inter tres nobiliorem, deinde Petrum Mediolanensem, et tertio Alcuinum. »Quam haeresim (ait, de Feliciana loquens) sanctissimi viri Paulinus Aquilegiensis patriarcha, et Petrus Mediolanensis archiepiscopus, seu Alcuinus insulae Britanniae archidiaconus, cum caeteris episcopis destruentes, etc.« Quem ordinem ipse Carolus servat in epistola sua ad Hispanos episcopos directa, una cum decretis et [Col. 0065C] sententia concilii; nam post recensionem epistolae Adriani summi pontificis, Sacrosyllabum profert, et tertio loco epistolam episcoporum Galliae et caeterorum reponit.

III. Sacrosyllabus libellus est quo Paulinus haeresim Felicianam perstringit et conterit. De eo, suo loco. Cointius ad an. 794, n. 15, ait scriptum Franconofurti, cum synodus illic haberetur. Sed cum duplici modo editus reperiatur (ut et ipse Cointius advertit ad eumd. an. n. 7), nempe in una editione loquatur in singulari censeo, decerno, in alia in plurali censemus, decernimus, puto Paulinum, qui optime callebat rem Francofurti agendam, librum tanquam privatum doctorem praeparasse domi, antequam ad concilium accederet. Cum autem in concilio recitatus [Col. 0065D] libellus omnibus arrisisset, et universali concilii sanctione communi nomine mittendus esset ad contumaces Hispanos episcopos, cum transcriberetur Franconofurti, aptum exordium ad facta praesentia appositum, et numerus pluralis pro anteriori singulari sit substitutus ab eodem Paulino, sicque verum utrumque sit, quod a duabus editionibus profertur; et juxta earum alteram verum dicat quoque Cointius Francofurti scriptum, nempe efformatum nova transcriptione ad orationis conciliaris characterem. Hoc suadet Petri episcopi Mediolanensis in una editione silentium, in altera nomen appositum et praesentia indicata. Cum enim nescisset Paulinus domi degens, qui praecise episcopi futuri essent concilio, et qui [Col. 0066A] prae caeteris sibi opem laturi, nomen nullius apposuit. Sibi autem manus dante Petro Mediolanensi, cum res in scena fuit producta, prae caeteris Italiae episcopis, in secunda libri editione strenui commilitonis gratissimus commilito nomen expressit. De Petro Mediolanen. vide Dissert. 4, n. 44.

IV. Scopus quem petebat hac synodo Carolus, erat haeresis Felicianae proscriptio, adeoque et primum decretum, seu canon ex 56 in ea latis, sicuti prima quaestio proposita, de ea eliminanda statutum. »In primordio capitulorum exortum est de impia et nefanda haerese Elipandi Toletanae sedis episcopi, et Felicis Orgellitanae, eorumque sequacibus, qui male sentientes, in Dei Filio asserebant adoptionem. Quam omnes, qui supra, sanctissimi Patres et respuentes [Col. 0066B] una voce contradixerunt, atque hanc haeresim funditus a sancta Ecclesia eradicandam statuerunt.« Patres autem, qui ore tenus sic unanimiter in haeresim pronuntiarunt sententiam, pari unanimitate librum Sacrosyllabum Paulini nervose eam impugnantem omnes subscripserunt. Eginardus in annalibus: »In quo concilio et haeresis memorata condemnata est, et liber contra eam communi episcoporum auctoritate compositus, in quo omnes subscripserunt.« Qui iste liber fuerit, in Dissert. 4, n. 45, non alium esse, nisi Sacrosyllabum Paulini ostendimus.

V, VI. Multa extra aleam haereseos Felicianae actitata fuere. Et quidem canon secundus, qui circumfertur, de abrogatione concilii Nicaeni II ob cultum imaginum, [Col. 0066C] manifeste loquitur. Quae de hac quaestione proferuntur a catholicis et modernis haereticis, nostrum nolumus esse pertractare, cum in ea quaestione nullibi implicatum inveniamus Paulinum suis scriptis. Mirum sane et ponderatione dignum, duo puncta fidei eadem synodo pertractata, duobus capitulis sibi immediate sequentibus definita, adeo alterum ex his jejune contactum, ut nec nominatum invenias a Paulino, et in epistolis Caroli ad Adrianum, et Adriani ad Carolum par de altero silentium. Paulinus nunquam loquitur de quaestione imaginum, sed de haeresi Feliciana; in epistolis quae circumferuntur Adriani et Caroli, de imaginibus agitur: de haeresi Feliciana nec per somnium. Quid est hoc Paulini, in causa adeo gravi et consona, quia de [Col. 0066D] rebus fidei quas pertractabat; ex adverso, hoc Caroli et Adriani, in causa tam patenti et nota, silentium? Equidem cum causa Felicis in controversiam non veniat et ab omnibus fateatur; altera de imaginibus quaestio in dubium veniat, et impugnetur a multis: ex hinc saltem suspecta fit, et quae credatur minus probabilis. Sed de his (ut diximus) videant alii.

VII. Praeter autem eam, quae dogma contingebat, varii ordinis res acta est. Circa disciplinam est poenitentia Heistulfo statuta. De quo non satis mirandum venit, adeo historicos jejunos fuisse, ut non levis, sed potius nulla memoria ejus superstes dicenda sit. Etenim praeter titulum epistolae, qui talis est, [Col. 0067A] ut factum summatim tantummodo intelligas, historiam autem rei gestae non cognoscas, nihil apud editores vel conciliorum vel canonum, a quibus solet illa proferri, ad notitiam facti ducens invenitur. Sic autem is se habet: »Incipit epistola Paulini patriarchae Forojuliensis, edita in loco celebri nomen Francofurt, in synodo magna, contra Felicem haereticum, de Heistulfo qui uxorem suam occidit causa adulterii.« Haec est historia tota. Si quid tamen illustratione dignum putatum, notis, cum de epistola illa disserendum, pro virili expositum.

VIII. Altera, quae inter gratiosas censeri potest, est diploma, seu praeceptum Caroli Magni »dat. III Kal. Augusti, anno vigesimo sexto, et vigesimo regnorum ejus, Francoforti in palatio regio,« quod [Col. 0067B] profert Baluzius tom. II Capitular., pag. 1399, in appendice 1 Actor. veter. n. 18. Annus enim regni Francici et locus optime conveniunt cum hac concilii celebratione, nisi quod Italici vere est 21 a Maio inceptus: sed forte aliquam epocham mense Maio tardiorem pro regno italico invenies, sicuti nos cum Pagio de concilio Forojuliensi agentes invenimus anteriorem. Non enim est unica et constans epocha regni Italici. Insuper in ipso diplomate innuitur, interfuisse concilio gratiam expostulaturus, Anianus abbas Caunensis cum suis monachis (quod advertit et Baluzius in notis ad concil. Francofort.): »Cognoscat magnitudo seu utilitas vestra, quia vir venerabilis Anianus abbas, ex monasterio sancti Joannis et sancti Laurentii, quod fuit constructum in locis [Col. 0067C] nuncupatis Exorio et Olibegio, nostro synodali concilio veniens, una cum monachis Continuo, Stromundo, Lurio, cum omnibus rebus vel nominibus monasterii sui, quos moderno tempore videtur possidere, se plenius commendavit, etc. Propterea has litteras nostras pro firmitatis [xxix] studio ei dedimus, per quas omnino jubemus, etc. Similiter concessimus ei villam Cannas, sicuti Milo ad suum monasterium per suas litteras delegavit etc.« Apud Mabillonium, de Re diplomatica lib. VI, n. 58, variat aliquantulum, nec habet nomina monachorum, sed sic: »Cum monachis suis, et in nostro Mundeburde cum omnibus rebus, etc.« Forsan barbara scriptura causa variae interpretationis. Caeterum data convenit loco et tempore utrinque. Cum autem dicat, »nostro [Col. 0067D] synodali concilio veniens,« inferes concilio Francofurtensi interfuisse Anianum, Continuum, Stromundum, Lurium. Neque enim hoc anno aliud concilium Francofurti factum, habes, praeter hoc de quo sermo. Sed cum datum sit diploma XIII Kal. Aug., manifeste apparet concilium antea celebratum, dum memorat ea, quae in concilio secuta jam fuerant, id est expostulatio Aniani pro suo monasterio et confessio Caroli, quam postea lato diplomate nunc munit. In Appendice 1 habes diploma n. 11.

IX. Praeter recensitos nunc monachos, quos res coenobii sui ad concilium vocaverat, adfuere quos res Ecclesiae et fidei convenire fecerat; inter primores legati Romani pontificis Theophylactus, et Stephanus, [Col. 0068A] et Petrus Mediolanensis. Theophylactum Tudertinum episcopum suspicatus fueram, qui anno 787 legatus Adriani pontificis cum Gregorio episcopo Ostiense adfuit concilio Calchutensi in Anglia; cum incidi in P. Cointium, qui ad an. 796, n. 43, suspicionem confirmavit his verbis, agens de synodo Calchutensi: »Theophylactus Ecclesiam Tudertinam agere potuit ad annum usque Christi septingentesimum nonagesimum sextum, quo Tudertum a Graecis ad Francos transiit: nec alius forte fuit ab episcopo Theophylacto Adriani papae legato, qui concilio Francofordiensi ante biennium interfuit.« Stephanus autem (forte Cremonensis episcopus) is erat, quem adnitente Carolo Magno Adrianus ad eam cathedram evexerat an. 776, eamque tenuit usque ad an. 816. [Col. 0068B] Intercessio enim Caroli pro ejus exaltatione indicat, ipsi inter caros fuisse, adeoque ab Adriano occasiones omnes captante sibi Carolum promerendi missum legati charactere, tanquam regi gratum futurum, ad concilium Francofordiense probabile facit. De hoc vide Ughellum in Cremonensibus n. 29. De Petro Mediolanensi dictum est in Dissert. 4, n. 44. Hoc unum additum hic sit, non admitti a Papebrochio (apud Pagium mox citand.) in Exegesi de episcopis Mediolanensibus praefixa tom. VII Sanctor. mensis Junii, privilegia quae proferuntur ab Ughello; et praesertim quia in illis Petrus dicatur Oldradus, in gratiam scilicet familiae ejusdem nominis. Neque enim tempore Caroli Magni cognomen efferre episcopi solebant: imo cognomina tunc nondum adinventa, [Col. 0068C] communior habet opinio. Est ejus nomine epistola de translatione corporis sancti Augustini Papiam de Sardinia, integre relata a Baronio ad an. 725, num. 2, quam aeque ac privilegia commentitiam arguit Pagius ad eumd. an., n. 2. Mallei haereticorum nomine donatur a Carolo Magno teste Ughello, quia Petrus Arianos haereticos, qua scriptis, qua ferro, opportune perdomuit. Non impugnamus (absit) honoris nomen et nominis meritum, qui in Dissert. 4 l. c. Ripamontii auctoritate confirmamus. Tantummodo miramur hujus Mallei strepitum, ad incudem Francofurtensem revocata haeresi Feliciana, vocem, inquam, Petri non audiri. Sed ad Paulinum nostrum a concilio revertentem, et jam reversum revertamur.

[Col. 0068D] X. A synodo igitur Francofurtensi, et a funeris supremis officiis Fastradae reginae, uxoris Caroli ibi e vivis excessae, et in sancti Albani proximae Moguntinae urbis tumulatae exhibitis, reducem Forojuliensis provincia pastorem suum excepit laetabunda. Cujus curae incumbere, pastorali vigilique sollicitudine mores plebis componere, clero et populo in omni sanctitatis exemplo praelucere, nihil ipse habuit antiquius. Verum cum haec non satis viderentur ingenti lucrandarum animarum quo aestuabat ardori, ut saluti praesentium et futurorum una simul prospiceret, scriptioni librorum se dedit, ut quae recta essent firmaret, quae detorta dirigeret. Hinc anni sequentis 795 periodus vidit Paulinum scribentem librum Exhortationis [Col. 0069A] ad Henricum ducem Forojuliensem, quocum mutua per septennium confota adoleverat amicitia; sed de eo et libro ipsi a Pualino directo, consule Dissertationem nostram in ordine primam. Anno autem 796 ad libros tres contra Felicem consarcinandos se accinxit: de quibus in Dissert. 4 de Felicis et Elipandi haeresi. Non tamen scriptionis occupatio ab arctioris vitae studio et pauperum providentia ipsum exemit. »In iis occupatus (ait Ferrarius, de eo scribens in Catalogo sanctorum Italiae ad 11 Januarii) haud tamen de vitae austeritate aliquid remittebat: cum jejunia, vigilias, pias meditationes, et caeteras exercitationes spirituales assidue prosequebatur.« Praecipue tamen zelus ecclesiasticae disciplinae eluxit in celebratione concilii Forojuliensis; [Col. 0069B] de quo latius in praecipua Dissertatione 2. Quanta autem in Deum pietas ejus fuerit et quam flagrans charitas, testatur non una epistola Alcuini. Has cum caeteris ejusdem ad Paulinum per ordinem in Appendice reperies. Hic, ut plurimum, orationes pro se ad Deum fundendas reposcebat, quibus quam maxime fidebat. Sed de his agemus, cum de Paulini cum Alcuino necessitudine et familiaritate sermo recurret. Interim ipse Alcuinus Henrico duci Forojuliensi scribens, eum amandat Paulino, ne dum ut spiritualis vitae doctori et magistro, sed ut speculo exemploque Christianae conversationis, ut patet ex epistola 94 in Appendice 1, n. 4, apponenda.



CAPUT VIII. Paulini apostolatus in Carantanos et Avares.
[Col. 0069C]

I. Ante annum 798 apostolici ministerii labores in Carantanos et Avares exantlasse Paulinum, ex dicendis infra constabit. Ergo hic de iis sermo opportunus occurrit, licet singulares actiones cuique, quo evenerant, anno non sit facile et indubium assignare. Constans est scriptorum sententia, proximis Carinthiae populis verbi Dei semen sparsisse, et Avaris armis Caroli domitis evangelii facem praetulisse. Audi Ferarium l. c.: »Praedicationi evangelicae vacabat, qua Carinthiae populos, et nationes finitimas ad fidem Christi convertit. Martyrii cupidus fuit, licet voti compos non fuit; multas nihilominus a barbaris perpessus est injurias et molestias.« Sic et Bollandus in Vita, n. 16.

[Col. 0069D] II. Non inficias eo Carantanos longe ante tempora Paulini excultos in doctrina Christi, et sacris aquis expiatos fuisse. Siquidem in Vita sancti Severini abbatis, Noricorum dicti apostoli, quam recitat ex Egesippio ejus discipulo Surius tom. I Januario, cujus 6 Id. mors ejus contigit, Paulinus alius Teurniae praedicitur episcopus a sancto Severino. »Remeante presbytero (Paulino) ad patriam, sermo in eo praedicentis impletus est. Nam cives Tigurinae, quae metropolis est Norici, coegerunt eumdem presbyterum summi sacerdotii suscipere principatum.« In edit. Colonien. an. 1576 est Tigurinae * cum asterisco, nota scilicet non certae lectionis. Sed cum Norisio in Dissert. de quinta synodo cap. 9, § 4, ne dubites Teurniam [Col. 0070A] ad Dravum intelligere. Sic enim ait de Leonicano Tiburniensi episcopo sub Elia, concilio Gradensi advenienti: »Cujus (Norici) primaria urbs erat Tiburnia ad Dravum, quod patet ex Vita sancti Severini Noricorum apostoli.« Teurniam autem, sive Tiburnia in Carinthia sitam esse conveniunt Lazius, etsi locum ejus tenere nunc dicat Racstad Salisburgensis ditionis; Cluverius, etsi velit esse Villacum ditionis episcopi Bambergensis; Schonleben, etsi Solvam, vel Solvente oppidum prope Clanghefurtum putet, quod [XXX] Ferrarius Lexic. Geograph. in Carinthia sub ditione Laureacensis episcopi constituit. Quem tamen locum accipias, pro ea substitutum a geographis, extra Carinthiam et longe a Dravo flumine non excurris. Sanctus Severinus decessit an. [Col. 0070B] 481 vel circiter. Ergo ante hunc annum Carinthia Christianis provinciis accensebatur, cujus episcopus eligendus a sancto Severino praenuntiatur. Ad an. autem 579 Aquileiensi ditioni paruisse, Leonianus episcopus Tiburnien. synodo Gradensi sub Elia adveniens, testis est indubitandus. Post hanc synodum ab Aquileiensi defecisse ante an. 591 aeque manifestum est. Nam ex conventu (non quidem Maranensi, ut putavit Schonleben in Apparatu annal. Carniol. cap. 5, § 7, n. 11, ut patet e subscriptione Augustini Concordien. episcopi, qui libello mox citando subscripsit, qui tamen nec Maranensi conciliabulo, nec Gradensi concilio subscripserat, sed clarissimus utrinque) ex conventu, inquam, ignoti loci, qui inter concilia locatur sub an. 591, comprovinciales Aquileienses [Col. 0070C] episcopi libello confecto, Mauritio imperatori dirigendo, conqueruntur Tiburniensem Ecclesiam metropolitae Aquileien. subtractam. An et tunc desciverint a fide, dubitandum. Etenim aetate Paulini nostri revera ad fidem trahuntur. Et Salisburgensis Virgilii opera, et Arnonis ejus successoris in Carantanorum conversione, ex annalibus ecclesiasticis haud potest negari.

III. Paulinum tamen ne excludas ab hac animarum conquirendarum provincia, quem hanc spartam illustrasse non est ambigendum. Aeneas Silvius De Europa cap. 20 factum recitat, quod non gravabor exscribere, a quo lux non modica sententiae allatae affulget. »Fama est, ait, anno 790 post Christi Salvatoris ortum, imperante Carolo Magno, ducem [Col. 0070D] gentis, Ingonem nomine, ingens convivium provincialibus praeparasse, et agrestibus quidem ad conspectum suum intromissis in vasis aureis atque argenteis, nobilibus vero ac magistratibus procul ab oculis collocatis, fictilibus ministrare jussisse: interrogatum cur ita faceret, respondisse, non tam mundos esse qui urbes et alta palatia quam qui agros et humiles casas colerent. Rusticis, qui Christi evangelium accepissent, baptismatis unda purificatis candidas et nitidas esse animas, nobiles ac potentes, qui spurcitias idolorum sequerentur, sordidas ac nigerrimas: sic vero pro animarum qualitatibus instruxisse convivium, castigatosque ea re nobiles, catervatim sacri baptismatis undam quaerentes, brevi tempore [Col. 0071A] sub Virgilio et Arnone Juraviensibus episcopis universos Christi fidem accepisse.«

IV. Cum audis nobiles an. 790 ad fidem conversos, siste parumper, et epocham hujus conversionis considera. Virgilius decesserat an. 784. Ita Schonleben ad an. 797, vel 785 ut vult Pagius ex epitaphio, quod dat annos fere 40 episcopatus Virgilio, quem ad an. 746 assumptum probat ad insulam Salisburgensem, seu Juraviensem:

Quinque regebat ovans praesentis culmina sedis,
Ferme quater denos caris cum fratribus annos.
Et si Cointio credis, qui tamen (teste Pagio ad an. 785, n. 11) hos versus non viderat; annum 780 obitui Virgilii assignabis. Non ergo Virgilius an. 790 baptizare poterat Carantanos. Insuper Arno Carinthiam [Col. 0071B] adiisse non videtur, nisi anno 798, licet non sit negandum antea sedem Juraviae conscendisse, nempe a morte Virgilii, ut vult Pagius, quae cum inciderit 4 Kal. Decemb. an. 785, putat in an. sequentem 786 Arnonis assumptionem rejiciendam. Vel a morte Bertrici successoris Virgilii, quem medium inter Virgilium et Arnonem ponit Cointius ad an. 780, n. 14, et ad an. 781, n. 125, ubi etiam fatetur a Bruschio, Hundio, et Bucelino Chronologiam quadriennio tardiorem institutam: et sicut Virgilium anno 784 vel 785 denatum ab eis positum, ita Bertricum in sede locatum an. 785 vel 786 omnibus unanimiter non nisi annum episcopatus ei assignantibus: Igitur Arno an. 790 erat episcopus Salisburgensis. Non tamen hoc medio tempore Carinthiam profectum [Col. 0071C] esse credimus, ad populos ejus ad fidem revocandos. Sic enim scribit discipulus sancti Eberhardi, in vita sancti Ruperti primi Salisburgensis episcopi, apud Canisium Tom. III, part. II, antq. lect. Amstel. an. 1725. »Interim contigit, anno videlicet nativitatis Domini DCCXCVIII, Arnonem jam archiepiscopum a Leone papa accepto pallio, remeando de Roma venisse ultra Padum, eique obviasse missum Caroli cum epistola sua, mandans illi ipso itinere in partes Sclavorum ire, et exquirere voluntatem populi illius, et praedicare ibi verbum Dei. Sed quia hoc facere nequivit, antequam responsum redderet suae legationis, festine pervenit ad imperatorem, et retulit ei quidquid per eum dominus Leo papa mandavit. Post expletam legationem, ipse imperator praecepit Arnoni [Col. 0071D] archiepiscopo pergere in partes Sclavorum, et providere omnem illam regionem, et ecclesiasticum officium more episcopali colere, populosque in fide et Christianitate praedicando confortare; sicuti ille fecit, illuc veniendo consecravit ecclesias, ordinavit presbyteros, populumque praedicando docuit, et inde rediens nuntiavit imperatori, quod magna ibi potuissent effici, si quis inde habuisset certamen. Tunc interrogavit illum imperator, si aliquem haberet ecclesiasticum virum, qui ibi lucrum potuisset agere Deo. Et ille dixit se habere talem, ut Deo placuisset, et illi populo pastor fieri potuisset. Tunc jussu imperatoris ordinatus est Theodoricus episcopus ab Arnone archiepiscopo Juraviensium, quem ipse Arno [Col. 0072A] et Geroldus comes perducentes in Sclaviniam dederunt in manus principum, commendantesque illi episcopo regionem Karinthianorum, et confines eorum occidentali parte Dravi fluminis, usque dum Dravus fluit in amne Danubii, ut potestative populum regeret, sua praedicatione et evangelica doctrina doceret servire Deo, et ut ecclesias constructas dedicasset, presbyteros ordinando constituisset, totumque ecclesiasticum officium in illis partibus, prout canonicus ordo exposcit, perficeret. Dominationem et subjectionem habens Juraviensium rectorum, sicuti ille fecit quandiu vixit.« Cointius n. 49, et Pagius n. 6 utique ad an. 798 advertunt ab scriptore per antecessum vocari hic Carolum imperatorem qui non nisi post biennium est dictus

[Col. 0072B] V. Ex hac relatione videtur indubium hoc esse primum Arnonis iter in Carinthiam, ad fidem Christi Jesu serendam. Quod desumi potest praecipue ex illis verbis: »Populum praedicando docuit, et inde rediens nuntiavit imperatori, quod magna ibi potuissent effici, si quis, etc.« Si antea invisisset Carinthiam, mores populi perspexisset, et non modo tantummodo cognovisset facile negotium futurum. Antequam enim venisset, hac vice potuisset spem lucrandi animas in corde Caroli excolere ex praecedenti experientia. Cum igitur an. 798 primo Caranthanos adierit Arno, an. 790 non eos ad Christum traduxit. Schonleben hanc Arnonis aditionem in Carinthiam, et Theodorici inaugurationem in episcopum in an. 788 reponit, per decennium praeferendo. Sed fallitur, cum disertis [Col. 0072C] verbis auctor laudatus an. 798 hoc factum dicat, et insuper cum ante hunc annum non fuerit Juraviensium archiepiscopus Arno, qui primus hujus sedis a Leone tunc est constitutus, non ei potestas inerat legitima episcopum constituere in Carinthia. Puto igitur a morte Virgilii ad adventum usque Arnonis in Carinthiam, apostolatum illius gentis Paulinum egisse. Quae narrat autem Aeneas Sylvius de convivio anno 790 ab Ingone dato, in annum 803 ab scriptore anonymo edito a Canisio tom. III, part. II, in Vita sancti Rudperti paulo ante finem, jam supra allegato, refunduntur. Eo autem tempore Arnonem profuisse Carantanis, si non de jure, saltem de facto, non negamus.

[Col. 0072D] VI. Inter Paulinum et Arnonem ortam contentionem circa Carinthiae provinciam dicunt Schonleben [XXXI] hoc anno 798, et ab eo citatus Megiserus, quam tamen sopitam fuisse an. 811 ex diplomate Caroli Morocutus arguit apud Ughellum in Paulino. Si lis haec vere tunc enata est, certe Paulinus in eam se habere jus cognoscebat. Hoc autem jus erat, olim dioecesis Aquileiensis fuisse Carinthiam, ut patet ex diplomate citato. Si igitur suae provinciae Carinthiam credebat Paulinus, nil mirum, si illam erudiendam adierit, imo non adiisse est improbabile. Quod autem dicitur a Schonleben et ab auctoribus quos citat, hoc an. 798 litem de limitibus inter Paulinum et Arnonem Caroli auctoritate sopitam, non videtur admittendum, cum diploma dicat emotam quaestionem [Col. 0073A] inter Ursum, alias Urbanum, successorem Paulini, et Arnonem; et quidem nec sub Urso sopitam, sed tantummodo sub Maxentio, Urso suffecto: »Notum sit, ait Carolus, . . . . . qualiter viri venerabiles Ursus sanctae Ecclesiae Aquileiensis patriarcha, et Arno Juvavensis Ecclesiae archiepiscopus . . . . . non minimam contentionem habuerunt de Carantana provincia, quod ad utriusque illorum dioecesim pertinere deberet.« Si Paulinus quaestionem intentasset, diceret imperator, non inter Ursum et Arnonem, sed inter Paulinum et Arnonem litem enatam, quam sub Maxentio definit. Cum enim auctores quaestionis et originem litis velit producere Carolus (ut patet diploma consideranti) et Paulinum non proferat, sed Ursum; non Paulinus, sed Ursus quaestionis suscitator [Col. 0073B] est censendus. Definitio autem Caroli est hujusmodi: »Nos . . . . . praedictam provinciam Carantanam inter eos dividere jussimus, ut Dravus fluvius, qui per mediam illam provinciam currit, terminus ambarum dioecesum esset, et a ripa australi ad Aquilegiensis Ecclesiae rectorem; ab aquilonari vero ripa ad Juvavensis Ecclesiae praesulem pars ipsius provinciae pertineret.« Hi limites nunc usque custodiuntur. Cum ergo lis ab Urso suscitata sub Maxentio terminatur an. 811, falsum omnino est an. 798 per auctoritatem Caroli consopitam et consepultam. Verosimillimum autem videtur pronuntiandum, quod cum an. 798 in Carinthia ordinantem episcopos videamus Arnonem, non ultra hunc annum apostolatum in Carantanos produxerit Paulinus.

[Col. 0073C] VII. Eodem zelo fidei succensum, quo in Carantanos verbum Dei disseminaverat, inter Avaros quoque sparsisse Paulinum, non contemnenda suadent argumenta. Forte enim jam an. 791 rei Christianae promovendae gratia instructas acies Henrici ducis Forojuliensis in Avaros emotas fuerat secutus; eumque suspicamur episcopum, de quo Carolus Magnus loquitur in epistola ad Fastradam reginam de victoria Avarica, de qua videnda est Dissertatio 1, n. 15, 16 et 17. Ex hac victoria opportunam nactus occasionem, fructusque partae pacis colligens Paulinus, annis sequentibus vertit animum ad perfectam Avarorum conversionem. Hi enim (ut habent annales Bertiniani) an. 795, cum Carolus, ad coercendos foedifragos Saxones denuo rebellantes, commoraretur [Col. 0073D] Hiliuni ad fluvium Albiam; miserunt legatos suos, »veneruntque missi Tudum, qui in gente et regno Avarorum magnam potestatem habebat. Qui dixerunt, quod idem Tudum cum terra et populo suo se regi dedere vellet.« P. Melchior Inchofer Soc. Jesu, in annalibus Hungaricae Ecclesiae ad hunc an. 795, varias suspicatur causas, quibus is Tudum, sive Thudinus, vel Theudo (varie enim appellatur hic, sive rex, ut quidam, sive dynasta inter primores potentior, ut alii mea sententia probabilius volunt) permotus fuerit ad ejurandam idolorum superstitionem, et fidem Christi amplectendam; quas inter et hanc his verbis reponit: »Accessit quorumdam [Col. 0074A] piorum sacerdotum monitio, qui subinde ad lucrifaciendum Christi regno ad Hungaros penetrabant.« In horum censu Paulinum reponere, imo caeterorum caput et primipilum constituere, non est tantillum a verosimili exorbitare. Tanta enim viro dilatandae fidei sollicitudo salutisque promovendae animarum studium inerat, ut quamcunque sibi oblatam occasionem avidius arriperet. Cum autem. an. 795 audias ad Carolum accurrisse legatos, indicium est annis superioribus apostolicos labores in eorum regionibus a verbi Dei praeconibus exantlatas fuisse; et forte Paulinus, cujus ab an. 791 ad an. 794, quo synodo Francofurtanae interfuit, memoria gestorum ejus satis jejuna supersit, hoc triennii medio tempore in Avarorum conversione, sicut et in Carantanorum, [Col. 0074B] hinc inde excurrendo desudavit.

VIII. Nec defuit sollicitudini eventus: nam an. 796 »Tudum, secundum pollicitationem suam, cum magna parte Avarorum ad regem (Carolum Aquis tunc degentem) venit, et se cum populo suo et patria regi dedit. Ipseque et populus baptizatus est, et honorifice muneribus donati redierunt,« ut ait annalista Bertinianus. Laudatus P. Inchofer subdit: »Non est autem cogitandum Theodorum, postquam Christianis accessit, et a Carolo muneribus ornatus recessit, ita in patriam reversum fuisse, ut non comites secum duceret et religiosos et doctos, qui recens conversum populum radices fidei altius firmarent, et ad omnem solidioris pietatis erudirent sanctitatem. Id enimvero praeter morem et diligentiam [Col. 0074C] adeo catholici principis (Caroli) evenisset, cui nihil erat antiquius quam Christi regnum proferre, missis ad excolendum viris idoneis, qui ubique et religionem et sacerdotia fundarent.« In quem autem oculos Theudo aequius intendere poterat, quam in Paulinum, quem populo suo novum hominem non futurum optime noverat, et a quo conversionis semina primum, ut arguimus, dispersa esse non ignorabat?

IX. Sed et aulae palatinorum oculos in Paulinum se convertisse, cui haec provincia fuisset demandanda, disertis verbis docet Alcuinus, amicus prae omnibus Paulini, epist. 112 in Appendice [a 1Kb] integra danda, dum sic ait: »In cujus (nempe Dei) potentia et gratia [Col. 0074D] mirabiliter de Avarorum gente triumphatum est, quorum missi ad domnum regem directi subjectionem pacificam et Christianitatis fidem promittentes, etsi hoc divina eos praeveniente gratia verum est, quis se servorum Dei tam pio et laudabili labori subtrahere debet, ut diaboli diruatur saevitia et Christi Domini crescat servitium? Sed quam plurimorum in te, pater optime, oculi respiciunt, quid vestra veneranda sanctitas facere velit. Quia et vicinitas locorum tibi competit, et sapientiae decus suppetit, et auctoritatis excellentia tibi appetit, et cuncta conveniunt, quae tali operi necessaria esse videntur.« Hoc autem erat »potius currentem (ut aiunt) incitare, quam commovere [Col. 0075A] languentem,« uti Cicero quondam dixerat lib. II, De Oratore.

X. Non semel scripserat Carolo Alcuinus sollicitans, ut idoneos verbi Dei praedicatores, et aptos sacerdotes dirigeret, qui prudenter rem gererent demandatam. Epistola ejus 7 [a 1Kb] hunc habet titulum: »Domino excellentissimo et in omni Christi honore devotissimo Carolo regi Germaniae, Galliae atque Italiae, et sanctis verbi Dei praedicatoribus humilis sanctae matris Ecclesiae filiolus Albinus, aeternae gloriae in Christo salutem.« Incipit autem sic: »Gloria et laus Deo Patri et Domino nostro Jesu Christo, quia in gratia sancti Spiritus, per devotionem et ministerium sanctae fidei et bonae voluntatis vestrae, Christianitatis regnum atque cognitionem veri Dei [Col. 0075B] dilatavit, et plurimos longe lateque populos ab erroribus impietatis in viam veritatis deduxit.« Et infra: »Gentes populosque Hunnorum, antiqua feritate et fortitudine formidabiles, tuis suo honore militantibus subdit sceptris; praevenienteque gratia, colla diu superbissima sacrae fidei jugo devinxit, et caecis ab antiquo tempore mentibus lumen veritatis infudit. Sed nunc praevideat sapientissima et Deo placabilis devotio vestra pios populo novello praedicatores, moribus honestos, scientia sacrae fidei edoctos et evangelicis praeceptis imbutos; sanctorum [xxxii] quoque apostolorum, et praedicatione verbi Dei exemplis intentos, qui lac, id est suavia praecepta suis auditoribus in initio fidei ministrare solebant.« Et adhuc infra, postquam Carolum dehortatus est ab exigendis [Col. 0075C] a neophytis illis decimarum pensitationibus, ne averterentur a nuper suscepta fide (qua de re agimus Observat. in can. 14 concilii Forojulien., n. 8) subdit: »Illud quoque maxima considerandum est diligentia, ut ordinate fiat praedicationis officium, et baptismi sacramentum; ne nihil prosit sacri ablutio baptismi in corpore, si in anima ratione utenti catholicae fidei agnitio non praecesserit.« His permotus Carolus argumentis, cui aptiori munus demandare poterat quam Paulino? cujus profectionem praedicationemque Avaricam aula universa praestolabatur, uti dicebat Alcuinus. Hinc recens scriptor P. Michael Bombardus Soc. Jesu, in Topographia magni regni Hungariae pag. 42, apostolum Pannoniae depraedicat, sic scribens: [Col. 0075D] »Sed quoniam de primaeva Hungarorum religione hic sermo occurrit, praetermittere non audeo, quin peculiari studio adversus divum Paulinum patriarcham, atque Hungariae, ni fallor, apostolum provocatus, cancellos mihimetipsi nuper impositos prope egrediar . . . Cum Paulinus . . . ob morum sanctimoniam Carolo Magno ejusque magistro Alcuino Flacco prae primis probaretur, destinatus creditur ad fidem Hunnis et Avaribus, quos armis Carolus devicerat, praedicandam.«

XI. Sed cum dicatur a Ferrario injurius molestiasque ab hostibus fidei perpessus, sciendum est quod etsi an. 796 Theudo cum suis baptismate fuerit expiatus, attamen pars adhuc Hunnorum non modica, [Col. 0076A] cujus caput Caghan erat, tenaciter veteri superstitioni adhaerebat, a quibus forte Paulinus male est habitus. In quos Pipinum filium suum regem Italiae cum suis copiis jussit Carolus hoc anno in Pannoniam contendere, ut quos adhuc detrectantes reperisset, etiam repressisset. Quod quidem et praestitit, patri degenti Aquis deferendo reliquias thesaurorum, quos jam ceperat Henricus Forojulien. dux, qui praecurrerat, et anteriori clade Hunnos contriverat, uti dicimus in Dissert. 1, § 18. Cum autem adhuc in Pannonia Pipinus moraretur, ne nova Christiani nominis plebs ministris ad salutem necessaria procurantibus destitueretur, non Paulino, cui satis tunc ampla provincia inerat, cujus obeundi munia nimium gravi sarcina premebatur, sed Arnoni [Col. 0076B] sollicitudinis cura committitur. Auctor editus a Canisio tom. III Antiq. Lect. supra non simul laudatus, postquam Henrici et Pipini victorias retulerat sub hoc an. 796, subdit de Pipino: »Qui inde revertens partem Pannoniae circa lacum Paelissa inferioris, ultra fluvium, qui dicitur Rapa (id est Arabo, vulgo Rab) et sic usque ad Dravum fluvium, et eo usque Dravus fluit in Danubium, prout potestatem habuit, praenominavit cum doctrina et ecclesiastico officio procurare populum, qui remansit de Hunnis et Sclavis de illis partibus, Arnoni Juvavensi episcopo usque ad praesentiam genitoris sui Caroli imperatoris.« Ab universa tamen Pannonia non exclusum omnino credas Paulinum, quippe Pannonia cis Dravum protenditur, [Col. 0076C] ut videre est in Tabulis Geographiae antiquae Christophori Cellarii lib. II, cap. 8. Quod autem Pipinus videtur fecisse per modum (ut dicunt) provisionis, novam Ecclesiam committendo Arnoni, quousque Carolus rex ratum haberet, hoc tantummodo perfectum est anno 803. Auctor modo laudatus, de Carolo confirmante Pipini factum, sic ait: »Anno Domini octingentesimo tertio, Carolus imperator Bojoariam intravit, et in mense Octobris in Saltzburg venit, et praefatam concessionem filii sui iterans potestative, multis astantibus fidelibus suis affirmavit, et in aevum inconvulsam fieri concessit.« Deinde Arnonis zelum in promovenda fide in Sclavinia, scilicet Carinthia, et inferiore Pannonia commendat, narrans factum Ingonis ducis, qui »Vere [Col. 0076D] servos credentes secum vocavit ad mensam, et eos qui eis dominabantur infideles foris quasi canes sedere fecit, ponendo ante illos panem et carnem, et fusca vasa cum vino, ut hic sumerent victus. Servis autem, staupis deauratis propinare jussit. Tunc interrogantes primi de foris dixerunt, cur facis nobis sic? At ille: Non estis digni cum sacro fonte renatis communicare, sed foris domum, ut canes, sumere victus. Hoc facto fide sancta instructi, certatim cucurrerunt baptizari, et sic deinceps religio Christiana succrescit.« Haec anonymus, simplicioribus verbis, quam supra n. 3 Aeneas Sylvius, factum Ingonis et pleniorem Carantanorum nobilium conversionem, non in an. 790 ut ille, sed hoc an. 803 reponens. Igitur [Col. 0077A] cum Arnoni vides a Pipino Pannoniam commissam an. 796 »a lacu Pelissa ultra fluvium, qui dicitur Rapa, et sic usque ad Dravum fluvium, et eo usque Dravus fluit in Danubium,« adhuc pars non infima Pannoniae supererat, in quam Paulini zelus posset se extendere. Sed cum an. 798 Arnonem archiepiscopum habeamus, contentiose cum eo egisse minime credimus pacis amatorem Paulinum, sed eis Dravum tam in Carinthia quam in Pannonia deinceps se continuisse.

XII. Alcuinus, cui cordi erat Avaricarum animarum salus, ut scivit Arnoni commissam Pannoniae provinciam, scripsit epistolam (in ordine 104) de baptismo praesertim rite administrando, ut adulti prius erudiantur, deinde sacro fonte abluantur: [Col. 0077B] »Fragiliori aetati, ait, pia Mater Ecclesia concessit, ut qui alieno in paterna praevaricatione ligatus est peccato, alterius in baptismi mysterio professione solutus sit.« Inscribitur autem epistola »Aquilae dulcissimo fratri et sanctissimo praesuli,« quia moris erat Alcuini, virtute praeditos viros nobilioribus nominibus compellare. Sic David Carolum, sic Homerum Angilbertum, sic Damoetam Richulfum aula Caroli dictos audiebat. Scripsit quoque Carolo regi epist. 90, ut dum Pipinus apud se demorabatur, gratias Deo publice redditurus pro victoria Avarica, ageret cum eo, ut mitius captivi haberentur, ne forte si durius pressi, fidei jugo colla non submitterent, vel submissa subducerent. »Domine mi, aiebat, dilectissime et dulcissime, et omnium desiderantissime [Col. 0077C] mi David (sic), tristis est Flaccus vester propter infirmitatem vestram.« Forte tunc temporis aegrotaverat Carolus. Et infra: »Domine mi, memor sit pietas vestra captivorum, dum est Pipinus tuus tecum propter gratiarum actionem mirabilis beneficii, quod vobiscum de Hunnis divina fecit clementia, et propter prosperitatem imminentium rerum.« Quamvis autem humanius a Carolo Avari tractarentur, etiam pensa decimarum suadente Alcuino (ut innuimus supra n. 10) indulgente, tamen a fide Dei et foedere regis repetita apostasia et rebellione defecerunt, ut denuo an. 799 opus fuerit acies dirigere in eos, ducibus Geroldo et Henrico nostro Forojuliensi, qui eo in bello ceciderunt, ut latius dicimus in Dissert. 1, n. 23. Ex hinc conjicere liceat, quas [Col. 0077D] a male fida gente injurias Paulinus pertulerit, ut martyr voto, si non re, jure dicatur a Ferrario: »Martyrii cupidus fuit, licet voti compos non fuit.«



CAPUT IX. Aliud diploma Reginoburgense Paulino an. 801 datum indicatur.

I. Anno 799 res Ecclesiae in Hungaria pessumdatae sunt, Henrico Forojulensium duce, qui copias provinciae eo duxerat, insidiis Tarsatensium oppidanorum occiso. Anno 800 an Paulinus Romam adierit, cap. seq. expendetur. Num anno 801 abfuerit a provincia, non ausim asserere nec negare, quousque [Col. 0078A] nactus non sim exemplar privilegii, a Carolo Paulino dati hoc anno »in Regenesburg in palatio publico,« quo ei subdit domum hospitalem a Feroce abbate extra [xxxiii] muros Veronae constructam, ecclesiam sancti Laurentii de Boga, nunc vulgo Buia, amplo nec ignobili regionis nostrae pago, et aliam hospitalem aedem, sive xenodochium, »quod duce Roduald aedificavit in Foro Julii, vocabulo sancti Joannis,« ut dicit diploma, quod ex authentico an. 1195 Aquileiae extractum dicit habere apud se illustrissimus Fontaninus noster, libel. Delle Masnade pag. 21. Huc usque quaesivi, sed frustra; petivi et pulsavi interpositis amicorum precibus et officiis, sed casso labore. Si tandem habuisse datum fuerit, habebis in Appendice; sin vero, scias immotum lapidem nullum relictum, [Col. 0078B] ut tibi, lector, morem gererem. Interea hoc novisse tibi sat sit. Cum haec scribo, occurrit mihi in sua Verona illustrata lib. XI in fine, cl. vir Scipio Maffeius, me docens non a Feroce, sed a Lupone duce constructum xenodochium; unde cadit auctoritas diplomatis, qua lapsa, eo carere non ingens sequitur detrimentum.



CAPUT X. Diploma Romanum Utini asservatum proponitur, expenditur.

I. Collegium canonicorum nostrorum Utinensium se habere gloriatur duorum Imperatorum authentica, et (ut dicunt) originalia diplomata, alterum Caroli Magni, Othonis III alterum. Hoc ad trutinam non vocamus, quia ad rem praesentem haud facere visum [Col. 0078C] est. Illud autem omnino est accuratius ad Lydium lapidem apponendum, quia multa hinc inde suadent, et admittendum, et rejiciendum. Tu integrum habebis in Appendice [a 1Kb] , proposito specimine characteris quo scriptum est, quod pro humanitate sua canonici Utinenses permiserunt commode transcribi, ut oculis exemplo scriptionis supposito, et collato cum caeteris illius aetatis characteribus, quid de ejus veritate sit pronuntiandum cognoscas.

II. Horum Caroli Magni et Othonis III diplomatuum inventionis historiam late prosequitur Palladius (p. I, lib. III, pag. 99) quae aliquando deperdita credita fuerant, et insperato reperta. Placet hic aliqua exscribere ex Vitis mss. patriarcharum Aquileiensium viri prae primis accuratissimi et de re [Col. 0078D] antiquaria optime meriti Antonii Bellonii, quas anno 1551 Hieronymo de Monteniaco nuncupavit. In Paulino igitur nostro post quaedam sic habet: »Is cum provincia clades a Bavaris incommodaque plura accepisset, Romam ad Carolum petiit ob res gestas cognomento Magnum, ut patriarchali dignitati curaeque omnium et securitati prospiceret. Imperator, clades miseratus, Paulinum cum summa cura laborasset, ne quid suae Ecclesiae deperiret, novis auctum privilegiis ac honestatum dimisit. Episcopatus sex benigne ei concessit, praesente Leone tertio Romano pontifice, Concordiensem, Veronensem, Ruginensem, Petenensem, Tarsatiensem, et [Col. 0079A] qui apud Civitatem Novam in Hystria constitutus est. Exstat privilegium adhuc litteris scriptum Langobardis apud basilicam Utinensem, authenticum perinde ac vetustum, et tam ubique integrum, ut ne litterae quidem vestigium legens desideret. Inde sumptum a me exemplum litteris cultioribus Utinenses, gratia satis illustri, numeratis sex aureis excepere; quod quidam lynceos habentes oculos, inter scribas et cives honoratissimi, mecum percensuerunt palam, fideque optima sua subscriptione firmarunt.« Huc usque diligentissimus Bellonius. Verum nunc non adeo integrum dici potest, quia non volumine tornatili, sed plicato repositum, ad plicaturas et angulos nonnihil corrasum est, ut aliqua verba desiderentur. Defectus in exemplari, proponendo [Col. 0079B] in Appendice, apparebunt. In exemplari ms. Bellonii quod vidi, Veronensem ita cassum est, et alius episcopatus alia manu repositus, ut nescias an Veronensem, vel Utinensem sit legendum.

III. Anno 800, quo Carolus a Leone III ipso die natali Domini imperator est dictus, adfuisse pro causa Ecclesiae suae Paulinum asserit Palladius, convenisseque pontificem et Carolum, ut jura Ecclesiae Aquileiensis, insolentia suffraganeorum episcoporum tempore Longobardici regiminis confracta, sarcirentur, et sarta tectaque servarentur apostolica et imperiali auctoritate interposita. Quod ex parte sua praestitisse Carolum docet, dum et tunc Cadolaco Henrici ducis Forojuliensis successori scripsisse, et tuitionem Ecclesiae Aquileiensis jurium demandasse, [Col. 0079C] et postea anno III imperii sui, dato Romae diplomate, priorem Ecclesiae splendorem et jus vindicasse, idem Palladius affirmat. Ut verum fatear, non magnum mihi scrupulum ingerit prima assertionis hujus pars, peregrinatio videlicet Romana, et querela Paulini apud Carolum et Leonem anno 800 vel 801. Contradictionem enim nullam adinvenio inter gesta et tempus; imo potius quod suadeat, et probabile hoc fiat, transpicio. Etenim jura Ecclesiae pessumdata, et episcopos provinciales, praecipue Istrienses, quondam Aquileiensis metropoleos subditos, obedientiam detrectasse, et Gradensi adhaesisse eo tempore non est dubitandum. Insuper supra non uno loco vidimus, Carinthiam Aquileiensi provinciae subtractam bona sui parte, et Arnoni Salisburgensi [Col. 0079D] attributam. Quid mirum ergo, si zelus Paulini tuendi Ecclesiae suae confinia eum ad hoc iter impulerit, et querelis justissimis animum auresque pontificis et Caroli pulsaverit? praecipue cum hoc tempore, quo Romae Carolus adfuit (videlicet ab VIII Kal. Decemb. an. 800), ut habet annalista Laureshamensis; ad VII Kal. Maii, ut (habet Ademarus tom. IX Concilior., pag. 228) nullum Paulini factum nos cogat eum in provincia sua detinere. Fit potius probabile, quod Carolo in Liburniam in autumno an. 800 descenso, et de Tarsatensibus poenis ob necem Henrico anno superiori illatam sumptis, et hinc celeri passu Romam proficiscenti, comitem in itinere se adjunxerit; nam Anastasius in Leone [Col. 0080A] III, n. 774, cum Leo de objectis sibi criminibus se purgare vellet, quorum causa Carolus Romam advenerat, ait de Carolo loquens: »Fecit in eamdem ecclesiam (sancti Petri) congregari archiepiscopos, seu episcopos, abbates, et omnem nobilitatem Francorum atque Romanorum, et sedentes pariter tam magnus rex, quam beatissimus pontifex, fecerunt residere et sanctissimos archiepiscopos et abbates, etc.« Inter hos autem metropolitas quid vetat suspicari interfuisse Paulinum, maxime quia in numero praesulum Francorum regni subditorum erat computandus? Occasione autem data, jura Ecclesiae suae convulsa indoluisse, et expostulasse remedium, pronum est credere. Quibus positis, ulterius progredi conjectando quid prohibet, nempe Carolum [Col. 0080B] Cadolaco ob reparationem violati juris scripsisse, et Paulino diploma honoris plenum concessisse, quo ei vel novos episcopatus, forte in compensationem imminutae provinciae (cum partem ultra Dravum in Carinthia et Pannonia ab archiepiscopo Salisburgensi occupatam cognosceret) adderet, vel antiquos detrectantes submitteret? Huc usque enim in cunctis his nihil improbabilitatis subolere sentio.

IV. Quod torquet est diplomatis consignatio, quae talis est: »Data pridie Nonas Augustas, anno III imperii nostri, indictione vero I; Actum Romae in Dei nomine feliciter. Amen.« Anno tertio imperii, qui est annus 803, nullus annalistarum asserit Romae Carolum fuisse. Advenit (ut num. superiori dictum est) VIII Kal. Decemb. an. 800; discessit VII [Col. 0080C] Kal. Maii an. 801, et teste Eginardo in Vita Caroli n. 33 ex quatuor itineribus Romanis Caroli ultimum fuit, cum coronatus est imperator. Coronatus autem est hac vice die natali Domini an. 800 exeunte. Insuper Carolum an. III imperii sui mense Augusto in Francia moratum esse, colligi videtur ex diplomate, quod Idibus Augusti datum est Fortunato Gradensi an. III imperii Caroli, quem adiit Gradensis patriarcha, conquesturus mortem Joannis decessoris sui, e turre praecipitati a Mauritio Venetorum ducis filio, quod in [XXXIV] Gradensibus profert Ughellus. Improbabile enim est IV Augusti fuisse Carolum Romae, ut vult diploma datum Paulino; et XIII, ejusdem mensis et anni esse in Francia, ut arguitur ex [Col. 0080D] diplomate dato Fortunato. Arguitur, inquam, nam revera locum non prodit. His adde indictionem primam, quam profert diploma non convenire cum anno 803, quo non prima, sed undecima excurrebat.

V. Ex adverso forma characteris et cancellarii subscriptio admittendum pro vero suadent. Character enim, ut ex specimine in Appendice ponendo apparebit, sapit idem saeculum, quo scriptum dicitur, nempe VIII egrediens, vel IX intrans, ut conferendo cum Mabillonianis ejus aetatis exemplaribus deprehendes: praecipue si collatio fiat cum tabulis 23, 24 et 25 libri V De Re diplomatica. Cancellarii autem subscriptio omnino legitima videtur. Sic effertur a Palladio et Schonleben: Jo. Jacob. Du Radoni scripsit et subscripsit. Male: nam penitus characteres [Col. 0081A] et litteras, etsi scriptionis vetustae aeque ac barbarae, intuenti patet, legendum esse: Jacobus ad vicem Radoni. Rado abbas erat, »quem (ait Mabillonius De Re diplom. lib. II, cap. 11, n. 5) Caroli Magni summum cancellarium fuisse certum est.« Huic notarium nomine Jacobum fuisse, idem Mabillonius eod. lib. cap. seq. 12, n. 4, affirmat his verbis: »Hitherio successit Rado abbas Vedastinus, qui notarios habuit Wigbaldum, Optatum, Jacobum Erkembaldum, et Windolaicum.« Sed ex lib. V tabella 25 in confirmationem nostri, sumi potest exemplum alterius sic subscripti diplomatis: »Jacob ad vicem Radoni.«

VI. Ergo cum res ita se habeat, , vel saltem in bivio, et utrinque nutantem [Col. 0081B] me fateor. Forma characteris, adde et materiam, in qua scriptum est diploma (quae est membranacea, vulgo pergamena) non repugnat, imo convenit apprime illi aetati. Scribae legitima et inculpabilis est subscriptio. Insuper signum, sive monogramma indubitanter Carolinum est, et vel ipsi plumae scribentis tractus, qui Zifrae dici possunt, sed nihil significantes, et arbitrariae, et nonnisi ad ornatum positae videntur, plane cum exemplaribus a Mabillonio exhibitis ita conveniunt, ut scriptores ejusdem musae aemulos (ut est adagium) et jurare non sit verendum. Verum cum ex opposito vitia in data loci et temporis appareant, et si qua alibi, hac quidem in re etiam capillus umbram habet, non ausim (fateor) sententiam proferre. Lector dijudicet [Col. 0081C] aequus. Diploma quidem speciosum, sed num (ut est in proverbio) plus aloes quam mellis habet?



CAPUT XI. Paulinus ad Aquense concilium an. 803 intervenit, tanquam apostolicae sedis legatus.

I. Satis probabiliter cap. superiori, n. 3, opinati sumus, Paulinum Romae anno 800 exeunte et an. 801 ineunte adfuisse. Cui opinationi pondus addit quod Paulinus an. 802 dirigatur a Leone III pontifice, tanquam apostolicae sedis legatus ad concilium Aquisgranense, cui praesidet vicaria papae praesentia. Cognitus ergo erat pontifici: et (si divinare datum est) cum Romae fuit, probabile fit hanc provinciam demandatam, vel adeo doctrina et virtute claruisse, ut meruerit eam sibi demandari. Hanc Paulini novam extra [Col. 0081D] suae dioeceseos fines profectionem, et honoris insigne in magna synodo praelatum nos docet Stephanus Baluzius, dum Capitulari Aquisgranensi anni 803 titulum hunc positum profert: »Capitulare Aquisgranense, sive Capitulare primum anni DCCCIII factum (ut videtur) in magna synodo, quando Paulinus patriarcha Aquileiensis vices apostolicae sedis tenuit in Aquis.« Non gravabor hic transcribere notas ad hunc locum ipsius Baluzii, quae sunt tomo II Capitular. pag. 1058, quibus validiora proferre ex proprio penu argumenta diffido. Sic enim habet:

II. »Vetus nota adjecta codici Rhemensi, quae hinc a Joanne Tilio translata est in librum primum Capitularium, haec habet in margine prioris istorum Capitulorum: [Col. 0082A] Tempore Adriani papae et Caroli Magni imperatoris, quando Paulinus episcopus tenuit vices apostolicae sedis in Aquis, fuit factum istud Capitulum propter hoc, quia homines volebant [Tilius solebant] dividere episcopia et monasteria ad illorum opus, et non remansisset ulli episcopo, nec abbati, nec abbatissae, nisi tantum, ut velut canonici et monachi viverent. Puto autem hic erratum esse a librario, qui Adriani nomen hic perperam posuit, cum Leonis scribere debuisset. Conjecturam hanc adjuvat Hincmarus in epistola 44, pag. 765, ubi ait edictum Caroli, in quo tria priora capita istius Capitularis sancita sunt, editum a Carolo fuisse ad consultum Leonis papae. Quod edictum ex integro, inquit, domnus Carolus Magnus imperator, cum interrogatione [Col. 0082B] de corepiscopis, per Arnonem archiepiscopum ad Leonem papam direxit, et ad ejus consultum aliud edictum de non dividendis rebus ecclesiasticis et de episcoporum causis edidit, et apostolicae sedis atque auctoritate sua confirmavit, et per omnes metropolitanas Ecclesias imperii sui perpetuo observanda dixit. De eadem re, cum mentione Paulini patriarchae, agit idem Hincmarus in epistola 29, pag. 320, quae integrior ex schedis celeberrimi viri Petri de Marca archiepiscopi Parisiensis edita est in appendice concilii Duziacensis. Itaque cum de aliis memorabilibus imperatoribus ac regibus loquimur, avi vestri Magni imperatoris Caroli non est praetereunda memoria: cui cum (sicut assolet) adulantium linguis subreptum fuerit, ut Ecclesiis de rebus suis praejudicium quoddam [Col. 0082C] inferret, obsistentibus episcopis, et specialiter Paulino patriarcha, sicut vobis bene notum esse cognosco, adeo se recognovit, et Ecclesiae ac episcopis satisfecit, ut praesens oris sui confessio ei non suffecerit, sed ad posteros suos, qui ex illius progenie exorituri erant, confessionis et correctionis suae scriptum manu sua firmatum transmiserit: de quo edicto partem in libro vestro, qui appellatur Liber Capitulorum imperialium, scriptum habetur Capitulo 77 ubi scriptum est: Quia juxta sanctorum patrum traditionem, etc.

III. »Praeterea cum in nota codicis Rhemensis scriptum sit ista acta fuisse tempore Caroli Magni imperatoris, manifestum est acta non fuisse tempore Adriani, sed tempore Leonis, quo sedi apostolicae [Col. 0082D] praesidente captum consilium est renovandi imperii in persona Caroli. Denique nuspiam invenimus Aquisgranensem synodum, cui sedis apostolicae legatio interfuerit, vivente Adriano fuisse congregatam. At vero in annalibus a Lambecio editis et in chronico Moyssiacensi legimus, Carolum mense Octobri anni 803 congregasse universalem synodum in Aquis, ibique multa statuta fuisse, tam de politicis causis quam de ecclesiasticis. Duravit autem hic conventus, ut ego arbitror, ad aliquot menses, protractus nimirum usque ad initium anni sequentis. Argumento est nota, quae Capitulari 3 anni 803 subjicitur in codicibus Palatino et Metensi. Hoc fuit datum ab Aquis in tertio anno imperii domni Caroli Augusti, [Col. 0083A] quando synodus ibi magna fuit, id est universalis, ut loquuntur annales supra laudati. Itaque si cui synodo Aquisgranensi sub Carolo Magno habitae interfuit apostolicae sedis legatio, par est existimare id contigisse in ista, ad eamque referendam esse legationem Paulini.

IV. »De eadem synodo Aquisgranensi intelligendum puto hunc locum ex epistola Alcuini ad Carolum Magnum quae praefixa est libris De Fide sanctae Trinitatis: Tempore celeberrimi conventus, quo sacerdotes Dei et populi praedicatores Christiani in unum imperiali praecepto conveniunt. Et paulo post: Vestrae probationis [XXXV] exspectat judicium, si digne meus iste labor in sacerdotales procedere valeat aures. Falluntur ergo Baronius ad an. 789, et Cellotius in notis [Col. 0083B] ad quaterniones Hincmari pag. 459, dum scribunt hoc edictum promulgatum fuisse anno vigesimo regni Caroli, hinc decepti, quod in vulgatis editionibus Capitularium, ante notam marginalem codicis Rhemensis apposita est nota anni, quo priora 72 capita libri primi Capitularium sancita sunt, quam illi non satis distinxerunt a nota, quae pertinet ad capitulum de non dividendis rebus Ecclesiae.«

V. Huc usque Baluzius, cujus rationes ipsius verbis placuit transcribere, ut assertionis suae sit ipsemet propugnator. Quae quidem illi adeo efficaces robustaeque visae sunt, ut his non dubitarit retundere, quae ex epistola 44, cap. 30. Hincmari collegit Sirmondus, videlicet post sancti Bonifacii obitum nullum in Gallia aut Germania temporibus Pipini, Caroli [Col. 0083C] Magni et Ludovici adfuisse legatum apostolicae sedis. Sic enim ait lib. V, cap. 45, n. 6, addit. ad Concord. sacerdotii et imperii Petri de Marca: »Caeterum istic puto observari debere, verum non videri quod legitur in illa Hincmari epistola, nullum ab excessu sancti Bonifacii legatum sedis apostolicae in Gallia aut Germania fuisse temporibus Pipini, et Caroli, et Ludovici imperatorum, id est per annos nonaginta, ut ait Sirmondus in margine istius epistolae Hincmarianae. Nam Paulinum episcopum Aquileiensem constat tenuisse vices apostolicae sedis apud Carolum Magnum in Aquisgranensi palatio.« Vide notas ad Capitularia regum Francorum pag. 1058. Ita Baluzius, cui adeo ponderosa allata a se argumenta videntur, [Col. 0083D] ut absolute pronuntiet Paulini legationem constare. Adde, quod Dupinius in Biblioth. in Carolum Magnum idem asserit sine haesitatione, uti scriptor nuperrimus Historiae Paparum in Leone III, edit. Hagae-Comitis 1732, pag. 597, tom. I.

VI. Quamvis autem P. Ludovicus Celotius Soc. Jesu, in notis ad Quaterniones Hincmari, in annum vigesimum regni Caroli haec refundat (quod refellit, ut mox visum est, Baluzius) factum tamen vel ex sola auctoritate Hincmari admittit, etsi de eo sileant historiae: »Nulla nos monet, ait, historia, Paulini patriarchae consilio et impulsu vehemente hanc rerum perturbationem a Carolo adhuc tum rege fuisse correctam, sed id facile credimus Hincmaro referenti, tum ob insignem Paulini auctoritatem ex sanctitate [Col. 0084A] doctrinaque collectam, tum quod apud Carolum assiduus esset, et pluribus ab eo coactis synodis interfuerit. Rhemensis ipse (Hincm. I. L. de Praedest. ep. 1, ad Carolum regem) venerandae memoriae patriarcham Aquileiensis parochiae appellat, ut ejus scripta, sicut Bedae et Alcuini, cum vetustioribus patribus legenda esse affirmet.«

VII. Capite superiori expositum diploma Romanum arguit per mensem Augustum Romae Carolum demoratum. Quod quidem si admittas, nihil adversatur huic Aquisgranensi concilio. Siquidem Carolus, sicuti hiemaverat Aquis, ita et Pascha ibidem celebravit; quod festum eo anno ad XVI Kal. Maii accidit, ut observat eodem an. n. 15 ex annalistis Laureshamensi et Metensi Cointius, apud quem num. 44 privilegium [Col. 0084B] pro monasterio Acutiano datur Aquis, Idibus Junii an. III imperii, etc. Ergo Idibus Junii adhuc erat Aquis. Deinde venit Moguntiam, et forte postea Romam. Conventus autem Aquisgranensis coeptus fuit (ut autumat Baluzius supra n. 3) mense Octobri an. 802, et quia plura actitata sunt, ut patet ex variis Capitularibus tunc latis, ad anni sequentis initium productus fuit, id est 803, qui ex sui terminatione notam temporis dedit Capitularibus, ut dicerentur Capitularia anni 803.

VIII. Septem capitula complectitur Capitulare primum hujus anni, quae omnia disciplinam Ecclesiae tuentur. In primo enim, quod est De rebus Ecclesiae non dividendis, zelus Paulini (ut supra, n. 2, non uno testimonio, praecipue Hincmari visum est) emicat, [Col. 0084C] quo suggerente juxta Patrum traditiones res Ecclesiae, cum sint vota fidelium, pretia peccatorum, et patrimonia pauperum, statuit Carolus neque suis neque filiorum suorum se volentium imitari temporibus pati fore dividendas. In secundo, quod est De electione libera episcopi per clerum et populum facienda, omnino Paulinum auctorem cognosces sanctionis, quippe consonum est decretum hic latum privilegio, quod ipse a Carolo pro sua Aquileiensi Ecclesia impetraverat (Vide supra cap. 6, n. 4). Ex hoc nationem Paulini Forojuliensem arguimus supra cap. 2, n. 1, quia dicitur: »Episcopi per electionem cleri et populi, secundum statuta canonum, de proprio dioecesi . . . . . eligantur.« In tertio, cautum est ut jura, [Col. 0084D] privilegia, resque Ecclesiae serventur, monasteriorum vastatore, et usurpatore eorum, pro homicida et sacrilego habito. In quarto, prius proponitur quaestio enata de chorepiscopis, an valide episcopalia exercerent, referturque quod ad sopiendas querelas Arnonem episcopum miserit Carolus, ut Leonem pontificem consuleret; quo respondente jam a priscis Patribus et canonibus eorum acta reprobari, quia vere non sunt episcopi, adeoque chorepiscopos omnes praecipere damnari, et in exsilium mandari: »Ista vero omnes (subdit) maxime regni nobis a Deo commissi episcopi cum eodem Arnone, permittente praefato apostolico, mitius tractantes, jam dictos villanos episcopos inter presbyteros statuerunt.« Deinde ad decreta Ratisponensia, hoc idem jam statuentia, [Col. 0085A] provocat. Cui concilio an. 792 interfuisse Paulinum vidimus capite 6. Cujus opus hoc esse hinc quoque argui potest, quod integrum hoc caput referatur lib. VII, c. 260, quem librum ex canonibus decretisque, a Paulino praecipue latis, confectum esse testatur collector ejus Benedictus Levita in praefatione lib. V praefixa. In quinto, chorepiscoporum licentia coercetur, ne impositione manuum (quod munus est solius episcopi) Spiritum sanctum tradant in sacris ordinationibus, invalidis, si attentaverint, declaratis. In sexto, ordinatorum presbyterorum, vel diaconorum a chorepiscopis, ordinationis invaliditas nullitasque ostenditur, et a ministerio ordinis inepti judicantur et cassi. In septimo tandem praescribitur forma purgationis, cum sacerdoti crimen apponitur, [Col. 0085B] videlicet, ut (sicuti consultum est per Leonem pontificem, et Patrum tam Graecorum quam Latinorum placita) non admittatur accusator, nisi ad normam canonum »cum legitimo numero verorum et bonorum testium,« et diffamatus canonice judicetur, sicuti si delator canonice in querela processerit, definiatur. Quod si crimina haud probata sint, et adhuc suo episcopo, vel clero et populo »suspiciosus (remaneat), exemplo Leonis papae, qui duodecim presbyteros in sua purgatione habuit, vel eo amplius si suo episcopo visum fuerit, aut necesse propter tumultum populi inesse perspexerit, et cum aliis bonis et justis hominibus, se sacramento coram populo super quatuor Evangelia dato purgatum Ecclesiae reddat episcopus.«

[Col. 0085C] IX. Haec est capitulorum concilii Aquisgranensis summa, quorum materiam actitatam si spectes, spiritum praesidentis Paulini prospicies.



CAPUT XII. Paulinus convocat concilium Altini, in causa necis Joannis Gradensis patriarchae.

I. Reversus Paulinus ab Aquensi concilio, adolescente anno 803, excepit historiam immanis facinoris Joannis ducis Venetorum, qui sub finem praecedentis, vel initio praesentis anni Joannem patriarcham Gradensem e turri praecipitem dederat; cujus facti relatione commotus, synodum Altini congregans de more hebdomada tertia post Pascha, hoc est intra diem 9 et 16 mensis Maii, post varia de fide, Ecclesia, caeterisque agi consuetis tractata, [XXXVI] egit [Col. 0085D] quoque de vindicanda optimi praesulis nece, et data epistola ad Carolum imperatorem, ab eo ultionem sceleris statuit implorandam. De hac synodo et epistola pluribus actum est in Dissertatione 6 ad quam te, lector optime, ne crambem recoctam habeas, remittimus. Ibi enim de loco et tempore concilii agitur: hic nonnisi factum, et facti causam originemque proponimus.

II. Andreas Dandulus satis jejune fontem mali prodit: Joannes dux (ait) sumpta occasione Mauritium filium suum cum navali apparatu Gradum misit, ut Joannem patriarcham interficeret. Mauritius autem cum furore civitatem invasit, in qua invasione patriarcha captus a Venetis graviter vulneratus est, et [Col. 0086A] de turri altissima palatii sui ad ima dejectus exspiravit, cujus sanguis in testimonium mortis suae in petris praesentialiter apparet.« Haec Dandulus in Chronico lib. VII, cap. 14, § 23. Scriptor ad an. 1354 vitam portraxit. Ergo signum hoc cruentae necis per quinque saecula cum dimidio durasse necesse est. Quam autem Joannes dux occasionem se sanguine sacerdotali polluendi sumpserit, ab aliis petendum est.

III. Enimvero non justam fuisse, imo omnimodis injustam, desumitur a Petro Marcello in Vitis ducum Venetorum, in Mauritio duce septimo, qui et Joannem patriacham »virum inclytae justitiae« nominat, et Joannem ducem, Mauritiumque, filium »impium impii patris, se infando parricidio nulla justa de causa astrinxisse« asserit. Alii abusum potestatis in [Col. 0086B] tyrannidem vergentis, alii vita moresque improbos Joannis ducis et Mauritii filii in causam vocant, quod Joannes patriarcha Gradensis ipsos non semel paterne reprehendit, et ob haec eorum indignanter animum offenderit.

IV. Propior tamen causa videtur et verior quam afferunt Sigonius De regno Italiae lib. IV, Baronius ad an. 802, n. 10, Pagius eodem an., n. 3, Ughellus tom. V Ital. sacr. in Gradensib. n. 15, inter nostrates scriptores Palladius junior part. I, lib. III, ex proximis Ludovicus Schonleben in Annalib. Carnioliae ad an. 802, et P. Irenaeus a Cruce, Carmelita excalceatus in Historia Tergestina lib. VII, cap. 10, et ex remotis a regione nostra praeter allatos, Cointius ad an. 803, n. 2. Est autem hujusmodi. Mortuo Obelerio [Col. 0086C] episcopo Olivolensi, gratificandi ergo imperatori Graeco Nicephoro, Christophorus natione pariter Graecus ad cathedram implendam ope ducis Joannis electus est. Quod aegre ferentes Obelerius et Felix tribuni, Joannem Gradensem patriarcham adierunt, ne manus imponeret electo. Quod et praestitit, ipsumque a communione fidelium insuper semovit. Hinc probabile fit, quod ait Palladius, ipsum haeresi fuisse infectum. Iracundia ex hoc dux exardescens mandat Mauritio filio, ut classe instructa Gradum subeat, et de Joanne patriarcha vindictam sumat. Jussionem crudelis parentis non degener filius implevit, et praesulem vulneratum, in alta turri prius sublatum, dein praecipitem dedit. Tanto facinore commotus Paulinus, synodum cum cogeret Altini, [Col. 0086D] de ultione sacerdotalis sanguinis imploranda a Carolo deliberandum proposuit, et quod deliberatum fuit, perfecit.

V. P. Irenaeus a Cruce l. c. ex vetusto codice ms. asservato in bibliotheca Carmelitarum excalceatorum Venetiis, hanc historiam se habuisse profitetur, dicitque causam, ob quam indigne tulerint tribuni Venetorum electionem Christophori fuisse, quia scilicet erat germanus Longini, Ravennatensem exarchatum in Italia pro Nicephoro tenentis. Verum bonus Pater enormiter fallitur; primo, quia in censu exarchorum unicus Longinus apparet, qui missus fuit in Italiam a Justino imperatore Constantinopolitano an. 567. Secundo, quia exarchatus dignitas jam sublata fuerat [Col. 0087A] a Pipino patre Caroli Magni an. 752 pulso Eutichio ultimo exarchorum in Italia. Non ergo an. 803 ullus exarchus, cui esset germanus electus Christophorus.



CAPUT XIII. Paulini decessus annus, mensis, dies statuuntur.

I. Ex his, quae huc usque dicta sunt, videre potes jam ad an. 803 vitam produxisse Paulinum. Hinc satis mirari nequeo curnam factum sit, ut apud non ignobiles chronologos historicosque decessus ejus ante annum 804 reponatur, cum manifestissime ex factis appareat, illum usque ad hunc annum in vivis fuisse. Ipse quidem coegit concilium Altinense in animadversionem facinoris ducis Venetorum, quod facinus non perpetratum est, nisi exeunte anno 802, vel ineunte anno 803, quo tempore Paulinus Aquis [Col. 0087B] erat, et praeerat concilio, tanquam sedis apostolicae legatus. Cum autem mensis, quo fato cessit, Januarius habeatur, necesse est in Januarium sequentis anni 804 ejus ad superos transitum collocare.

II. Corrigendi igitur sunt, qui praecedentibus annis e terris sublatum dicunt, quos inter est Onuphrius apud Bolland. in Vita Paulini, § 1, n. 7, qui Paulino assumpto ad cathedram Aquileiensem an. 776 dans annos sedis 25 cogitur dicere anno 801 excessisse. Etenim circa finem anni 776 ad infulam promotus, aeque circa finem anni 801 annum 25 regiminis consummaverat, sicque vel mensem decessus ejus antevertere necesse est, vel supra annum 25 aliquot menses, vel saltem dies sedi ejus sunt dandi. Utrumque tamen falsum mox videbitur, quia episcopatus [Col. 0087C] ejus tempus ulterius processit.

III. Hermannus Contractus in Chronico ad an. 802 sic habet: »Paulinus patriarcha Forojuliensis, seu Aquilegiensis obiit.« Quod totidem verbis habent Annales Fuldenses, et qui a Lambecio editi, et qui hos secuti sunt Bellarminus de Scriptoribus ecclesiasticis, Baronius noster, et Pagius, qui anno 802 ex his annalistis chronistisque hoc idem proferunt. Verumtamen hic omittendum non est quod Bollandistae ad Vitam sancti Paulini § 7, n. 26, adnotarunt: »In chronico Hermanni Contracti, quo usi sumus, altum de obitu Paulini silentium.« Nos quoque vidimus, quem inter caeteros Germanarum rerum scriptore edidit Pistorius (edit. Francofurti 1583) et Paulini nomen nullatenus cernitur. Quomodo autem factum [Col. 0087D] sit ut in vulgatis ab Henrico Canisio Hermanni editionibus haec verba irrepserint, aliis sit divinare. Tantummodo sufficiat hic commonuisse Contracti fidem saltem nutare; et annalistas, qui iisdem verbis rem eamdem habent, alterum ab altero transcripsisse sine delectu et examine.

IV. Nonnulli anno sequenti, videlicet 803, denatum Paulinum faciunt. In quorum censu videntur reponendi ipsi Bollandistae, et Labbeus in Bellarminum de Scriptorib. eccles. Dixi videntur reponendi. Etenim sub dubitationem mentem suam produnt. Ibi quidem his verbis: »Quo fortassis anno (nempe 803) ineunte obiit Paulinus, mense Januario, qui secundum calculum Gallorum, anno a Paschate auspicantium, anno [Col. 0088A] praecedenti accensebatur.« Labbeus autem sic »Obiit die secunda Januarii anni 802, aut potius sequentis.« Sed de die, infra ejus sententia expendetur, et excludetur. Verum neque hoc anno 803 obiisse, gesta ejus in concilio Altinensi hoc ipso anno circa mensis Maii dimidium coacto (ut dictum est in Dissert. 6) testatum faciunt. Cum autem et hi et caeteri conveniant in assignando Januario mense obitui Paulini, restat ut ad sequentis anni 804 Januarium mors ejus amandetur

V. Igitur anno 804 sistenda est Paulini e vivis emigratio ob necessariam consequentiam ex gestis ejusdem, ut mox visum est; sed etiam ne flocci facias copiam [xxxvii] nobilitatemque scriptorum, qui hoc asserunt. Primo enim sunt monumenta Ecclesiae [Col. 0088B] Aquileiensis et Forojuliensis, sive Civitatensis, quibus innititur Ferrarius, qui ipsemet idem affirmat. Huic adde Natalem Alexandrum, Gulielmum Cave, Fleury, Oudinus, quibus accensendus est Palladius junior, qui acta Paulini per annum 803 proferens, cogitur anno 804 fato functum fateri. Cointius infra citandus ejusdem est sententiae.

VI. De mense quo obiit Paulinus, controversiam emotam haud invenio; nisi cum Honuphrio sentiens, annos sedis 25 nec deficientes, nec excedentes statuere velis, complectentes tempus episcopatus. Quia (ut n. 2 dictum est) cum circa finem anni 770 assumatur ad fastigium Aquileiensis Ecclesiae Paulinus, et 25 integros annos eam sedem occupet, circa finem, anni 801 decessisse, ut esset dicendum; adeoque [Col. 0088C] non Januarii, sed vel Decembris, vel Novembris mense e terris ad coelos evolasse. Cum tamen annum 801 admittendum esse pro anno decessus ejus (ut visum est) non sit probabile, nec mensis, qui communiter ejus obitui assignatur, erit amovendus. Is autem Januarius est, ut usque nunc in festo ejus anniversario ritu peragendo assignato observatur.

VII. Non sic autem res procedit, si de die obitus loqueris. Philippus Labbeus in addit. ad Bellarm. de Scriptorib. eccles. »Obiit (inquit) die secunda Januarii.« Ferrarius »Cujus natalis (ait) III Nonas Januarii ab Ecclesia Aquileiensi celebratur:« et ex eo Miraeus in auctario de Scriptor. eccles. cap. 225, quem secutum se fatetur Oudinus. Verum die 11 Januarii obiisse testantur Ughellus, Cave, Fleury, Baillet, [Col. 0088D] Natalis Alexander, Bollandistae, qui excusant lapsum Ferrarii dicentes: »Videtur voluisse scribere III Idus Jan.« Hinc dixit male Moreri in Dict. histor. Bollandistas ad secundam Januarii reponere obitum Paulini, cum disertis verbis corrigant Ferrarium et sub die XI Januarii vitam ejus affingant. Falluntur quoque qui die 2 vel 3 Januarii celebrare Ecclesiam Aquileiensem natalem ejus asserunt, quae vere die 11 Januarii festum habet, ut patet ex veteribus officiorum ordinibus, quos Kalendaria vocant. Et in praesentiarum sub hoc die natalem ejus in dioecesi Aquileiensi solemnem haberi, quotquot ad horarum canonicarum pensum solvendum tenentur, testes luculentissimi existunt. Nam etsi pro concurrentia diei [Col. 0089A] sextae infra octavam Epiphaniae, quae exclusione minorum festorum solemnior habetur per dies cunctos octavae, a die XI excludatur; cum datur autem opportunitas, juxta rubricas de translatione festorum, officium persolvendi, apponitur die XI Januarii fuisse. Unde autem error Labbei et Ferrarii processerit, vide infra n. 11.

VIII. His adde, cum non semel Civitatenses adierim colligendi gratia ex vetustioribus memoriis, quae in scriniis eorum asservantur, ea quae ad scopum meum in edenda et illustranda scripta gestaque sancti Paulini conferre possent, quanquam perpauca nactus sim, injuria temporum (ut dicebant) dispersa, in archivio insignis collegii canonicorum ejusdem civitatis (quod patuit ope D. Laurentii a Turre, tunc [Col. 0089B] canonici, nunc meritissimi decani, quem et grati animi causa nomino) offendi librum pervetustum membranaceum in folio, cui catena ferrea est apposita, in quo est regestum anniversariorum ecclesiae Civitatensis, et sub mense Januario ad diem 11 ejusdem sic legitur:

Sanctus Paulinus XI dantur pro festo XL denar[Figure: [Character] 1Kb] de plebe sancti Petri Sclavorum.

Hodie in libris distributionum sic habetur:

In festo sancti Paulini patriarchae Aquileiensis et confessoris, fuit XI hujus, pro honorantiis denarios VI.

IX. Accipe quae sub hac die varia martyrologia habent de Paulino, relata a Bolland. § 7, n. 27: »Natalem [Col. 0089C] ejus celebrant hoc die Chartusiani Colon. in addit. ad Usuardum. Item Paulini patriarchae Aquileiensis.« Idem habet Martyrologium Germanicum, in quo Aquileia Aglar appellatur. Ms. Matyrolog. sanctae Mariae Ustrajecten. »In Aquileia, Paulini patriarchae.« Ms. Martyrol. monasterii sancti Martini Treviris: »Aquileiae Paulini patriarchae.« Ferrarius in catalogo generali sanctorum ex tabulis ecclesiae Civitatensis et Aquileiensis: »Forojulio in Carnis, sancti Paulini episcopi Aquileiensis.« Et n. 28 seq. idem Ferrarius: »Cujus natalis III Non. Jan. ab Ecclesia Aquileien. celebratur.« Hic addunt Bollandistae: »Haec Ferrarius, qui videtur voluisse scribere III Idus Januarii.« Mirabitur fortasse non nemo, qui legerit (uti nos fecimus) Martyrologium Rhabani [Col. 0089D] a Canisio tom. II Antiq. Lect. part. II editum, non inveniri memoriam sancti Paulini, cum invenerit Caroli magni et Alcuini. Sed advertendum, non ibi horum uti sanctorum fieri commemorationem. Nam de Carolo, V Kal. Februarii sic est: »Obiit Carolus,« et nihil praeterea. Et XIV Kal. Junii, de Alcuino sic: »Depositio domini Alcuini;« nullibi sancti, vel beati titulo apposito. Insuper res Aquileiensis Ecclesiae, circa ejus sanctos, non nimium exacte apponuntur. Nam nec nomina nostrorum sanctorum callebat Rhabanus, cui sanctum Hermagoram nec nomine, nec dignitate fuisse cognitum apparet. Sic enim habet ad 12 Julii »IV Id. Julii. In Aquileia natales sanctorum Fortunati et Armigeri.« Scribere [Col. 0090A] debuerat: »Hermagorae et Fortunati.« Sicuti VI Kal. Decemb. erravit, dum scripsit: »In Aquileia, Valentini episcopi,« pro Valeriani.

X. Hic non est omittendus Cointius, quin ad verbum proponatur. Quot enim habet periodos, tot sunt confirmationes eorum, quae supra a nobis ex tenui penu nostro, antequam opera Cointii nancisceremur, produximus. Sic enim habet ad an. 804, n. 1 et seq.: »Annus quartus noni saeculi luctuosus Italiae fuit, obitu Paulini patriarchae Forojuliensis, et Petri Mediolanensis archiepiscopi, quorum insignia certamina pro tuenda fide catholica non omisimus. Obierunt Paulinus tertio Idus Januarii, Petrus septimo Idus Maii. Super anno quo Paulinus ad Deum feliciter migravit, duae circumferuntur opiniones. Una est [Col. 0090B] annalistae Fuldensis, apud quem ad annum Redemptoris octingentesimum secundum haec leguntur: Paulinus patriarcha Forojuliensis obiit. Altera est Ferrarii, qui Vitam sancti Paulini concinnavit ex monumentis Forojuliensibus, ejusque mortem an. sal. 804 consignavit. Prior Baronio multisque placuit. Imus in posteriorem, serie rerum gestarum accuratius examinata. Paulinus enim Altinense concilium ante annum Redemptoris octingentesimum tertium celebrare non potuit, habita ratione tumultuum, quibus antea Constantinopolis et Gradus agitatae. Ferdinandus Ughellus (quamvis a Baronio non recedat) Urbanum, quem Paulino proxime sufficit, patriarcham non agnoscit ante annum reparatae salutis octingentesimum quartum.

[Col. 0090C] XI. »Controvertitur et dies obitus. Moritur Paulinus apud Labbeum die 2 Januarii; apud Ferrarium III Non. Jan.; apud Bollandum III Id. Januarii. Citat hic auctor varia martyrologia, quae Labbeo et Ferrario praeferri debent. Ex hac nota II quae diversos numeros (secundum videlicet, et undecimum) pro receptis variarum gentium characteribus significat, processit error Labbei. Paulinus enim animam creatori, non secunda, sed undecima die reddidit. Et Ferrarius, Iduum loco, Nonas perperam scripsit. Ex hac enim vita Paulinus non tertio Nonas, seu die tertio Januarii, sed tertio Idus Januarii, seu die undecimo Januarii discessit.« Prosequitur autem funus ejus sic.

XII. »Sepultus fuit Paulinus apud Forojulium, in [Col. 0090D] majori basilica, ubi concilium anno Christi septingentesimo nonagesimo quinto (hic errat Cointius, nam anno Christi septingentesimo nonagesimo sexto concilium [xxxviii] suum coepit, ut late probavimus in Dissert. de concilio Forojuliensi) celebrarat. Ejus epitaphium ex Alcuino sic refertur (Habebis in Append. 1 nostra n. 2, poem. 2):

Hic Paulinus orans toto requiescit in aevo,
Hocque cubile pater dignus dignetur habere.
Invidus hoc templum nunquam pertranseat hostis,
Ne charos animis subito disjungat amicos,
Quos Christi charitas charos conjunxit amicos.
Hos versus exaratos ab Alcuino credimus, Paulino in vivis superstite; sed mendum in primis irrepsisse, ibique non requiescit, sed requiescat legendum [Col. 0091A] suspicamur, quia sequitur in altero modus pariter optativus dignetur. Quos amicos, in Christi charitate conjunctos, nec in sepultura sejungendos, postremi laudant versus, ii nobis non alii videntur a Paulino et Alcuino, quos saepe pro Christi causa conjunctis animis et armis pugnasse, simulque de pravis dogmatibus triumphasse comperimus. Versuum igitur supra descriptorum is est sensus. Utinam Paulinus, hic (id est in ecclesia Martiniana) requiescat, ibique sepulturam accipere dignetur, ut in eadem tumulatus basilica cum Alcuino resurrectionem exspectet. Aliter res cessit. Paulinus (ut dictum est supra) conditus fuit in primaria Forojuliensis patriarchatus ecclesia. Turonis vero mortuus est Alcuinus hoc eodem anno, in die festo Pentecostes; et in aede Martiniana, cui praesidebat [Col. 0091B] cum abbatis titulo, sepultus est a Josepho Turonensi metropolita.« Haec omnia belle et scite Cointius.

XIII. Ex conjecturis autem, quas circa ortum ejus cap. 2, n. 5 concinnavimus, dicendum superest aetatis suae anno praeter propter 78, sedis vero patriarchalis 28 e terris ad coelum evolasse.



CAPUT XIV. Paulini sanctimonia.

I. Huc usque quae ad chronologiam spectant, in Vita Paulini nostri suo ordine cuncta digessimus. Nunc quae non alicujus temporis certa periodo comprehensa, sed quae totam annorum ejus seriem illustrarunt, sunt persequenda. Ea sunt sanctitas morum, conversationisque probitas, et doctrina. Illa affectus diriguntur ad consecutionem boni; hac intellectum [Col. 0091C] ad veri cognitionem assequendam: sic ex utraque perfecti viri forma procedit, quem malitia non corrumpit et ignorantia non obcaecat, imo sapientia illuminat et optimum sanctimonia constituit. De doctrina Paulini, capite sequenti agemus. Nunc de probitate ejus et virtutibus, quibus sanctitatis titulum adeptus est, prosequamur.

II. Ut ab illa ordiamur virtute, quae caeterarum basis est et fundamentum, et sine qua impossibile est placere Deo, a fide, inquam, Paulini: ea adeo inter caeteras emicat, tot in laboribus, peregrinationibus, coactis conciliis, libris editis ejus gratia, ut sicut in se ipsa prima est omnium, ita in vita Paulini primas tenuisse dicenda sit. Cum hostibus fidei eminus cominusque pugnavit, cum et proximas Avarum [Col. 0091D] et Caranthanorum nationes praedicationis officio ad Christi fidem perduxerit, et tanto orbe dissitas a se Hispaniarum aliarumque gentium regiones, haeresi Feliciana vel aliis erroribus laborantes, synodorum coactione, librorum scriptione, verbi Dei praedicatione egregie adjuverit. De his audiendus Alcuinus, qui ut intimior Paulini amicus, et in certaminibus pro fide susceptis dignus commilito, strenuitatem ejus optime noverat, quam sic quoque commendat, cum epist. 112 [a 1Kb] petit doceri, quid consilii ceperit circa missionem Avaricam, quam a Paulino suscipiendam palatini et aula universa praestolabantur. »Sed quam plurimorum, inquit, in te, pater optime, [Col. 0092A] oculi respiciunt, quid vestra veneranda sanctitas facere velit. Quia et vicinitas locorum tibi competit, et sapientiae decus suppetit, et auctoritatis excellentia tibi appetit, et cuncta conveniunt, quae tali operi necessaria esse videntur. Ideo meae parvitatis curiositas propterea hujus sanctae rei desiderat veritatem, et tuae consilium deposcit prudentiae, vel quid exinde agere tam bona voluntas deliberatum habeat, agnoscere flagitat. Opus enim arduum est, sed ipsa attestante veritate, omnia scimus possibilia esse credenti. Et qui de persecutore fecit praedicatorem, et de stercore erigit pauperem, ut sedeat cum principibus, ipse potest de arida cordis mei caute rivulos vivi fontis, et in vitam salientis producere aeternam: quanto magis de vestro pectore abundantissimo flumina [Col. 0092B] Gehonica, fluentia per totam Nilotici ruris latitudinem, ad fecundandos diversi generis flores diffundere valet? Audiat, obsecro, per te unanimis tuae charitatis filius, quid paterna praevideat agendum providentia. Certissimum itaque consilium salutis per os illius sperari debet, cujus pectoris septiformis consilii inhabitator dignoscitur.«

III. Quia vero tunc temporis haeresis Feliciana permaxime exagitabat Dei Ecclesiam, et quaedam disputandi libido, num animae sanctorum ante diem extremae districtionis ad coelum conscendant, importunam doctoribus sacris creabat molestiam, quibus addebatur nova tunc invecta baptizandi ratio, alia ab ea quae jam invaluerat per trinam immersionem, quae disciplinae Ecclesiae non nimium negotii [Col. 0092C] facessebat. De his agere Paulinum invitat epist. 81 et ad conficienda prava dogmata, et ad perniciosas in disciplina novitates retundendas compellat. Sic enim post recensitos errores habet: »His et hujusmodi spiculis de pharetris (ut aestimo) exemptis perfidiae, unitatem sanctae et catholicae Ecclesiae, et veritatem universalis fidei aliqui vulnerare nitentes etiam, et spurcissimis eorum faecibus limpidissima ecclesiasticae fidei pocula inficiunt, et nuptiale vinum quod Christus ex aqua virgini matri (Ecclesiae scilicet sanctae) salubriter potandum convertit, iterum in aquas stultitiae converti conatur. Sed tuum est, o pastor electe gregis, et custos portarum civitatis Dei, qui clavem scientiae potenti dextera tenes, et quinque lapides limpidissimos laeva [Col. 0092D] recondis, blasphemantes exercitum Dei viventis Philistaeos in superbissimo Goliath uno veritatis ictu totos conterere.« Et paulo post: »Ad te omnes aspiciunt oculi, aliquid de tuo affluentissimo eloquio coeleste desiderantes audire, et ferventissimo sapientiae sole frigidissimos grandinum lapides, qui culmina sapientissimi Salomonis ferire non metuunt, per te citius resolvi exspectantes. Tu vero, lucerna ardens et lucens, etc.« Panegyris quidem ea epistola est fidei Paulini, dignaque ut tota legatur; quam habebis in Appendice 1, n. 1, epist. 3 cum caeteris Alcuini ad eumdem Paulinum.

IV. Optaverat Alcuinus ut ad minus peritorum in [Col. 0093A] doctrina fidei commodum facilis planaque fidei formula conscriberetur, quae levi negotio memoriae mandari potuisset, et regi Carolo auctor fuerat, ut alicui provincia demandaretur. Hoc praestitit Paulinus, regulam fidei scribendo planissimis versibus, ad captum idiotarum accommodatissimam. Opus commendat et auctoris fidem eadem epistola Alcuinus. »Cum sacratissimae fidei vestrae libellum, inquit, recensui, catholicae pacis puritate ornatum, eloquentiae venustate jucundissimum, sensuum veritate firmissimum, totius animi mei habenas in laetitiam laxavi . . . . Quam plurimis profuturum, et pernecessarium fecistis opus in catholicae fidei taxatione, quod diu optavi, et saepius domino regi suasi, ut symbolum catholicae fidei planissimis sensibus, et sermonibus [Col. 0093B] luculentissimis in unam congregaretur chartulam, et per singulas episcopalium regiminum parochias daretur presbyteris legenda, memoriaeque commendanda, quatenus licet lingua diversa loqueretur, una tamen fides [XXXIX] ubique resonaret. Ecce, quod mea optavit humilitas, vestra implevit sublimitas. Habet apud salutis nostrae auctorem perpetuam, scilicet et hujus bonae voluntatis mercedem, et hujus perfecti operis apud homines laudem. Semper ferventissima charitas vestra, castra perpetui regis undique invictissimis fidei clypeis muniat, ne antiqui hostis versutia, aliqua ex parte, aditum suae nequitiae valeat invenire.«

V. Paulinum autem virum justum, qui sic ex fide vivebat, juxta Apostoli dictum, spe quoque innixum, [Col. 0093C] amore in Deum raptum, pietatis ac religionis officiis intentum, et charitate proximi vulneratum fuisse, non est quod dubites. Qua enim animi strenuitate adortus fuerit haereses, quaque in Deum fiducia fretus, audi ex ejus ore testimonium. »Quapropter (aiebat in concilio Francofurtensi) ego Paulinus, licet indignus peccator, omniumque servorum Domini ultimus servus . . . juxta exilem intelligentiae nostrae tenuitatem, sancto perdocente Spiritu, corde, lingua, stylo contra eorum vesanias, qui rectae fidei sunt adversarii respondere non formido.« Et dirigens Carolo regi tres libros contra Felicem, haereseos parentem, scribebat: »Juxta parvitatis meae intelligentiam, licet pigrioris ingenii obsistat possibilitatis facultas, scribere tamen quae me contingit pro causa fidei contra [Col. 0093D] persistentes pravi commenti objectiones, qualicunque non renuo stylo. Scio enim, qui dixit: Aperi os tuum, et ego adimplebo illud.« Hoc est enim insigne verae spei, ut quantam homo de propria diffidit, tantum de divina sibi virtute promittat. Qua quidem suffultus Paulinus tot adiit pericula, tot injurias pertulit, tot itinera confecit, tot labores exantlavit, tot adversa voravit. Hujus generosissimae virtutis monumentis non semel opera sua respersit, praecipue librum Exhortationis ad Henricum, cujus capite 10 sic aiebat: »Quid, rogo, homini sufficit, cui ipse conditor non sufficit? Quid ultra quaerit, cui omne gaudium et omnia suus Redemptor esse debet?« Et cap. 40 exspectatione futurae vitae elatus, scribebat: [Col. 0094A] »Semper cor nostrum promissa coelestia meditetur: omnia terrena quae possidemus, in futuras coelestis regni mansiones transferamus. Nam credimus, quia cum a carnis vinculo anima nostra fuerit absoluta (si bene ac recte coram Deo vixerimus) mox in occursum nostrum angelorum chorus occurret, omniumque sanctorum agmina in nostros miscebuntur amplexus.« Plurima, eo libro sparsim posita, virtutis hujus legenti occurrent testimonia.

VI. Eximia vero in Deum Paulini charitas fuit. Hinc sic exorditur librum ad Henricum: »O mi frater, si cupias scire quam perfectissima et plenissima justitia est Deum toto corde amare, illique tota adhaerere voluntate, qui est summum bonum! Summum vero amare bonum summa est beatitudo. Qui [Col. 0094B] Deum amat, bonus est; si bonus, ergo et beatus: quem quanto quis ardentius amat, tanto melior efficietur.« Hoc charitatis igne succensus gloriam dilecti Dei summopere promovere et dilatare curavit. Praecipue vero erga Christi Domini vitam passionemque mire afficiebatur, ut totus in ejus amorem exarsisse videretur. »Consideremus (aiebat lib. cit. cap 21) quis est, qui nos pretioso sanguine redemit, et quid ei debeamus, qui nos cum tanta penuria re demit. Si terrenos parentes cum tanto affectu diligimus, qui parvo tempore pro nobis sustinuerunt laborem, nonne magis nobis coelestis Pater noster amandus est, qui pro nobis cruci affixus est?« Et infra: »Et cum tanta nobis beneficia praestet, nihil quaerit a nobis, nisi ut diligamus eum, et animas nostras et [Col. 0094C] corpora impolluta ei servemus, ut ille in nobis semper habitet, et nos in illo permaneamus.« Et vere pectus illius factum mansionem Dei per charitatem agnoverat Alcuinus, qui ei scribebat epist. 62: »Tuum sanctissimum cor terra est repromissionis, sapientiae melle manans, et suavissimae charitatis luce redundans, in qua verus et gloriosus Salomon virtutum gemmis templum pulchrae habitationis suae majestati construxit, non Chaldea flamma periturum, sed aeterna pace mansurum, in quo sancta sanctorum summo et vero pontifici soli Christo pervia, non semel in anno, sed semper in aeternum.«

VII. Ab eodem quoque charitatis in Filium ardore, flamma amoris exardescebat in matrem ejus Mariam semper virginem. Cum ex doctrina Felicis, Christum [Col. 0094D] secundum carnem Filium Dei tantummodo adoptivum asserentis, praecipuus et omnium excellentissimus titulus Virginis impeteretur, matrem scilicet Dei esse tantummodo nuncupativam, non veram, exarsit quantocius zelus Paulini in blasphemum virum, et manus admovit, ut nutabundam in diademate Virginis splendidiorem gemmam firmaret. Audi pauca verba ejus, ex capite 15, lib. I contra Felicem: »Si ipsa venerabilis Virgo non genuit verum Deum verumque hominem in singularitate personae . . . . quo ergo pacto catholica Ecclesia, una in toto orbe terrarum diffusa, beatam virginem Mariam, dulce mihi et venerabile nomen, Theotocon (hoc est, Dei genitricem) libera publicaque voce confiteri non cessat?« [Col. 0095A] Vide praecedentia ibidem et sequentia, in favorem matris Dei pari zelo conscripta.

VIII. Qui adeo Deum, Dei Filium, matremque ejus diligebat, aequali reverentia religionis prosequebatur quem sciebat colendum non minus ac amandum. Ea propter quae ad cultum decusque Ecclesiae Dei spectare videntur, sic pro virili curavit, ut alte invecta ad nostram usque aetatem, quae induxit, perseverare gloriemur. Talia quidem sunt, quae in synodo Forojuliensi de vesperis Dominicae diei statuit can. 13: »Diem Dominicam, inchoante noctis initio, id est vespere sabbati . . . . quando signum insonuerit, vel hora est ad vespertinum celebrandum officium . . . . cum omni reverentia et honorifica religione venerari omnibus mandamus Christianis.« Tale quoque est illud, [Col. 0095B] cujus meminit Walfridus Strabo (De rebus ecclesiasticis cap. 25) videlicet »circa immolationem sacramentorum hymnos, vel ab aliis, vel a se compositos, celebrasse.« Haec quidem aliqualiter in dies nostros perseverare, praesertim in pagorum ecclesiis, queis novarum rerum curiositati aditus minus patet, videmus, uti dicimus, cum de utrisque suo loco peculiarem facimus mentionem. Primo quoque illius concilii canone obviam in ministrorum Ecclesiae irreligiositatibus, ne decus, quod in percurrendis sacrorum rituum muniis, vel in pensu horarum canonicarum solvendo, vel sacrosanctorum mysteriorum actione a priscorum Patrum sanctionibus exigitur, pessumdetur. »Primum, igitur (inquit) ut juxta prisca Patrum divinitus editas sanctiones nullus Domini sacerdotum, [Col. 0095C] vel quicunque sub canone constituti, canonicas, quinimo apostolicas ignorantes aut parvi pendentes definitiones, inordinate vel inhoneste in domo Dei, quae est Ecclesia, conversentur, sed in suo ordine cunctis persistentibus, pulchritudo ecclesiastici decoris inviolata permaneat.« Hinc ut ministri Ecclesiae, expediti ab omni aulae militiaeque negotio, ad templum actionesque sacras liberius libentiusque festinarent, auctor fuit Carolo Magno a militari servitio clericos dimittendi, ut patet ex fragmento 1 ejus ad regem epistolae, et ex verbis in fine libelli Sacrosyllabi prolatis. Qua in re est Caroli praeceptum inter Capitularia regum Francorum ad an. 803, cap. VIII, quod id quod Paulinus exoraverat, [Col. 0095D] lubens concedit.

IX. Paulinus ergo, qui circa divinum cultum, decus Ecclesiae, ministrorum aedificationem adeo sollicitum religiosumque se praebuerat, quo studio et animi alacritate in Deum effusus orationis officio credendus erit? Spiritus Dei unctione perfusus, imo impinguatus videbatur Alcuino, qui se ejus precibus commendabat, quod in iis plurimum se fidere testaretur. Sic enim ait epist. 113: »Et si nomen Paulini mei, non in cera quae deleri potest, scripsi, ne, quaeso, obliviscaris in tuis sanctis orationibus amici tui Albini, sed in aliquo memoriae gazophylacio reconde illud, et profer eo tempore opportuno, quo panem et vinum in [xl] substantiam corporis et sanguinis Christi conservaveris.« Quod et poemate 214 instantius [Col. 0096A] repetit, memorans donum lacrymarum, queis Paulinus orationes suas conspergebat et sacrificia:

O Pauline pater, pastor, patriarcha, sacerdos,
Pars animae melior, nostrae pars inclyta vitae,
Sis memor Albini sacris altaribus astans,
Et dulces inter lacrymas super ora fluentes
Dic: Miserere, Deus, nostro clementer amico,
Criminibusque suis veniam largire benignus,
Ut te cum sanctis liceat laudare per aevum.
Praestitisse Paulinum, quod Alcuinus expostulabat, argumentum est ultronea orationum suarum exhibitio duci Forojuliensi Henrico, statim ab initio suae ad eum Exhortationis, videlicet se offert, polliceturque precaturum, ut Deus cor ejus charitatis flamma succendat. »Quatenus, ait, hoc beatissimo bono abundare te faciat, charissime frater, ipse qui est hoc bonum, quotidianis precibus integro cordis desiderio [Col. 0096B] cum, etsi indignus, deprecari studeo.« Quod autem ipse faciebat, aliis quoque faciendum suadebat: qua de re praecepta dabat affatim congrua, et prudentia coelesti referta: »Omne opus (aiebat eod. lib., c, 28) quodcunque inchoaveris facere, primum invoca Deum, et gratias ei age: et cum consummaveris illud, similiter fac. Invoca Deum ex toto corde tuo, et invenies eum. Et cum inveneris, ne dimittas eum, ut conjungatur mens tua in amore ejus. Hoc, mi frater, stude in vita tua, et orationem tuam puram offer Christo Domino. Ne cogitationes hujus saeculi superfluae conturbent cor tuum, neque in diversa rapiatur meus tua. Memento enim te sub Dei stare conspectibus, qui occulta cordis perspicit, et secreta [Col. 0096C] mentis tuae novit. Vigilanter ergo et assidue assiste in conspectu Dei in tempore orationis, ut imminentem diaboli tentationem facilius possis effugere. Si enim cogitationes hujus saeculi malae et sordidae turbant cor tuum, et cogunt illicitum aliquod perpetrare, per orationes puras et vigilias sanctas depellentur ab anima tua. Oratio namque grandis munitio est animae. Per orationes purissimas omnia nobis utilia tribuuntur a Domino, et cuncta noxia effugantur. Et ut ne diutius de hoc disputem vel immorer, sicut ex carnalibus escis alitur caro, ita ex divinis eloquiis et orationibus interior homo nutritur et pascitur.« Haec sunt quae Paulinus de orationis studio theoremata proferebat.

X. Ejusdem autem charitatis ignis altera flamma [Col. 0096D] in Deum rapiebatur, altera pariter ferebatur in proximum. Encomium perfectissimi Dei, et fratrum amoris, Paulino texuit Alcuinus epist. 62 his verbis: »Quid in tam affluente tui cordis thesauro non invenitur? cujus habitator ille agnoscitur esse, in quo sunt omnes thesauri sapientiae et scientiae absconditi; qui habet clavem David, aperit et nemo claudit, claudit et nemo aperit, et quae vult, in arcano pectoris tui thesauro clave sapientiae claudit. Haec sanctissima somniantis Jacob scala, per quam coeli secreta septennis spiritalium charismatum gradibus pia penetrare solet intelligentia; et iterum ad aedificationem subjecti sibi populi, fraterni amoris passibus descendit, ut fiat doctor ecclesiasticus, divinae contemplationis cum Maria compos, et iterum cum Martha [Col. 0097A] ad Dominicae mensae convivas sedulae administrationis sollicitus.« Sed audiamus ore proprio loquentem Paulinum, et praecepta charitatis fraternae promentem, libro Exhortationis saepius citato, et saepius deinceps citando, quia cum ex abundantia cordis os loquatur, testis est locupletissimus virtutum Paulini, et imago animae ejus; unde scite de eo epist. cit. Alcuinus: »Te agnosco de aeterno charitatis thesauro affluenter nova proferre et vetera, et in fide fraterni amoris pennam tinxisse pietatis.« Igitur cap. 22 sic scribit: »Habeamus in nobis dilectionem Dei et proximi, quia qui diligit proximum, legem implevit; qui autem e contrario odit, homicida est. Qui diligit fratrem suum, in tranquillitate est cor ejus: fratrem vero odiens, tempestate circumdatus est. Quod tibi [Col. 0097B] non vis fieri, ne proximo tuo cupias evenire. Si eum videris in bonis actibus conversantem, congratulare ei, et illius gaudium tuum ducito, et si aliquid adversum patitur, illius tristitiam tuam deputa, et non solum justis, sed et peccatoribus condole. Ne simulato corde unquam diligas proximum tuum.« Amplitudinem charitatis, qua nulli non complectantur, innuit pariter cap. 66: »Ad omnes homines, ait, faciamus bonum; ad omnes dico, non per partes, non ad unum, vel ad duos, aut ad tres, sed ad omnes homines. Christus enim non pro sanctis tantum passus est, sed pro peccatoribus, et impiis, et sceleratis ascendit crucem, etc. Non sanctis tantum dedit Deus solem, et lunam, et pluvia, et omnia nascentia terrae, et omnes fructus qui oriuntur in terris; sed in commune [Col. 0097C] omnibus hominibus . . . . ut bonum nostrum, et eleemosynae nostrae, et charitas nostra, et patientia nostra, et humilitas nostra in commune omnibus hominibus distribuatur.« Si cap. 52 leges, pares amoris ad proximum characteres, invenies.

XI. Ex hac bipartita charitatis flamma zelus ille ortum trahebat, quo aestuabat, cum vel quae ad Dei cultum pertinent, et disciplinam religionis tangunt, vel saluti proximorum congruunt, pessum ire cernebat. Hinc ruinas fratrum condolens ex zelo, plorabat scribens cap. 55: »Quare non diximus cum propheta: Quis dabit capiti nostro aquam, et oculis nostris fontem lacrymarum, et ploremus die ac nocte vulneratos filios plebis nostrae? Quis idoneior luctus, quis planctus certior inveniri potest, quam quando [Col. 0097D] unusquisque nostrum de anima perdita luget et dolet?« Hinc quoque in curam animarum segnes desidiososque rectores gravioribus verbis admonebat, quorum pars adhuc superest in fragmento, quod De rectoribus inscribitur. »Primum est, inquit, quod non verbis bene, sed exemplis male docent. Secundo, quod contra divinam voluntatem, et sacram institutionem, non tribus saltem (Forte solum) hebdomadibus, sed multo tempore . . . . in propriis non verentur non residere parochiis ac civitatibus, pro quo et destitutio divini cultus, et praedicatio in plebibus, et cura subjectorum negligitur, praesertim cum nec sacerdotali ministerio hujusmodi congruat discursus, nec canonicae sit auctoritatis.«

[Col. 0098A] XII. Ex zelo quoque honoris Dei, et Ecclesiae ejus sponsae, procedebat robur illud invictum, quo immunitatem ipsius Ecclesiae et jura, invicti animi constantia tuebatur. Sit exemplum coactio synodi Altinensis ex qua (nil veritus conterminorum Venetorum duces) scripsit epistolam, sollicitans Carolum imperatorem, nedum ad ultionem facinoris in sacerdotes Dei perpetrati, sed ad legem ferendam, qua in posterum ecclesiasticae libertatis immunitas cautius observaretur, et religiosius suspiceretur. Illius quoque sacerdotalis constantiae pectoris testimonium ab Hincmaro profertur (Opuscul. 1, sive in Quaternionibus) quod hic haud est omittendum. Sunt verba Rhemensis episcopi: »Cum Carolo ab adulantium linguis subreptum fuisset, ut ecclesiis de rebus suis [Col. 0098B] praejudicium quoddam inferret, obsistentibus episcopis, et specialiter Paulino patriarcha, adeo se recognovit, et Ecclesiae et episcopis satisfecit, ut praesens oris sui confessio ei non suffecerit, sed ad posteros suos confessionis et correctionis suae scriptum manu sua firmatum transmiserit.« Consule quoque diplomata privilegiorum, quae a Carolo obtinuit, et conspicies ut plurimum libertatem Ecclesiae ab eo vel servatam vel restauratam, cujus gratia saepe Carolum adierat.

XIII. Disciplinae quoque ecclesiasticae in poenitentiae taxatione (prout aetatis suae severissimae consuetudinis observatio exquirebat) rigidus erat exactor, ne nimia absolventium indulgentia ad majora scelera committenda viam sterneret. Ea propter cum [Col. 0098C] in concilio Francofordiensi ageretur de poenitentia Heistulfi, qui uxorem ex levi suspicione, unius tantummodo, [xli] nec aequi testis relatione necaverat; Paulinus ad normam canonum rigidiorum poenam imponit: ut apparet ex ejus epistola ad eumdem Heistulfum, qua dulcissimis quidem charitatis verbis ipsum alloquitur; verumtamen exigit ab uxoricida in vindictam criminis asperrimam plurium poenalium operum multam pendendam: proposita tamen optione, vel in monasterio sub manu abbatis se demittere ad laboriosa quaeque regularis observantiae perferenda, vel sub poenitentiae publicae canone diuturnis carnis macerationibus, omniumque oblectamentorum seclusione vitam atterendo producere.

XIV. De caeteris autem virtutibus ejus quid eloquar? [Col. 0098D] Prudentiam enim ipsius, rebusque in agendis discretionem, ipse totus quantus est Paulini liber Exhortationis satis superque testatur. Omni autem exceptione majus hac in re est ipsius Caroli (vere, nedum armorum bellique eventuum prosperitate, sed et mentis perspicuitate, Magni) judicium, qui cognita Paulini prudentia eum tot ad synodos accivit, tot conventibus praefecit, tot rerum Galliae, Germaniae, Italiae, Pannoniae ponderibus oneravit, et non imparem semper invenit. Humilitas in suis scriptis passim elucet, cum se toties »minimum omnium servorum Dei« (ut in concilio Altinensi) vel »indignum peccatorem, omniumque servorum Domini ultimum servum« (ut in concilio Francofordiensi); [Col. 0099A] »vel se pigrioris ingenii, tenuisque capacitatis virum« (ut in epistola nuncupatoria trium librorum contra Felicem ad Carolum regem) compellat. Justitiam sic cordi habuit, ut comitem Henricum opportune monuerit a falsa pietate sibi cavere, quae eleemosynas ex male partis quandoque suadet. Melius est, ait cap. 31, »aut ex paupertate sua pusillum quis tribuat indigenti, quam multum ex injusta acquisitione. « Caeterum in pauperes misericordem fuisse ne dubites. Aiebat enim cap. 48: »Pauperes honoremus, et suspiciamus Christum in ipsis, qui dixit: Quandiu fecistis uni ex his fratribus meis minimis, mihi fecistis, et Filii Dei erimus, et haeredes Dei, cohaeredes autem Christi.« Et quod verbo suadebat, opere praestabat; nam multas opes, quibus donatus a [Col. 0099B] Carolo fuerat, pauperibus distribuisse, auctor est Ferrarius in Vita. Patientia quoque ejus, qua tot adversa pertulit, praecipue in laboribus susceptis pro infidelibus Ecclesiae lucrandis, maxime enituit; sicuti et fortitudo, qua objecta sibi magnanimiter adiit pericula itinerum, persecutionum, praedicationum, suadebatque et verbis, quod opere exhibebat. »In pressuris ad Christum pastorem confugere« cap. 57 Exhortationis, cujus magnanimitatis sunt verba: »Nulla nos pressura terreat, nulla calamitas frangat: Dominus in proximo est, pastor noster circa nos est: quid metuemus?« Cum ad hujusmodi pro fide obeundos labores, et adversa quaeque pro animarum lucro perferenda hortatus eum esset Alcuinus epist. 113 admonitionis datae statim ipsum poenitet, quod equo [Col. 0099C] jam velociter currenti importunum et supervacaneum esset subdere calcaria. »Quid facio (ait) insipiens ego contra philosophicum proverbium, ligna in sylvam ferens, stillicidiis flumina irrigans.«

XV. Quantam denique prae se tulerit temperantiam, affinesque huic caeteras virtutes, castimoniam, abstinentiam, voluptatum luxusque horrorem, mundi contemptum, animi sensumque moderationem, saepe citatus liber Exhortationis innumeris respersus est argumentis. Lege sis prae caeteris capp. 13, De mundi contemptu. 17, Quid sit secundum carnem vivere. 25, Quam fluxae carnis deliciae. 34, De cordis peccatis. 35, De carne domanda. 36, De luxu in cibis cavendo. 37, De ebrietatis malis. 42, De linguae custodia. 48, De jejunio duplici. 64, Quod caro diabolum [Col. 0099D] recipiat. Ex hinc cognosces quo spiritu agebatur Paulinus, et quibus temperantiae loris titillantem effrenium sensuum petulantiam coerceret. Praecipue autem ultimum toties laudati libri caput est omnino legendum, quod claudit efficacissima »precatione adversus mala carnis;« et quid ad perfectionem sanctitatis in anima sua inserendae exoptet, proponit. »Dicam, inquit, Redemptori meo, antequam carne exuar, ad quod bonum, corpus cum quo inhabito, incitare voluissem. Non sit in me, obsecro Domine, concupiscentia libidinis, sed amor pulcherrimae castitatis. Sim ad malum audiendum tarda (loquitur nomine animae suae), ad verbum tuum festina, ad perficiendum accelerans. Sim in tuo timore [Col. 0100A] sollicita, in amore perfecta, in fide constans, in spe nullatenus dubitans. Dilectione proximi ferveam, odii ardore non urar, nec invidiae livore tabescam. Sanctum semper opus in me spira ut cogitem, compelle ut faciam. Suade me, ut diligam te; confirma me, ut teneam te; custodi me, ne perdam te. Non ingrediatur, nec requiescat in domicilio meo, ubi tua debet esse mansio, pes superbiae, nec gulae concupiscentia, fornicatio, nec avaritia, invidia, nec ira, tristitia, nec vana gloria. Da mihi profundam humilitatem, qua curetur altitudo carnis superbia, quae me suffocat. Da mensuratam abstinentiam, qua superflua ventris refrenetur edacitas, quae me perimit. Da castitatem cordis, quae me impollutam reddat. Da munditiam spiritus, quia immunda carnis luxuria [Col. 0100B] me demergit.« Et post caeteras postulatas virtutes, infra sic ait: »Haec velim, o Jesu Salvator bone, Redemptor optime, haec velim quae hucusque nunc supplicando deprecata sum: haec, et haec deprecor, ut propter carnis corruptionem non peream in aeternum, non veniam in mortem secundam, neque in terram oblivionis. Haec vox mea in auribus misericordiae tuae sonet, ut tuam, non carnis faciam voluntatem, et omnis mens mea te meditetur, in te delectetur, te sequatur, te confiteatur, etc.« Hae virtutes, quibus sanctitas vera comparatur, ex scriptis Paulini deprompsimus; agimusque, amice lector (uti dicebat sanctus Zeno, serm. De fide, spe, et charitate, circa medium; si tamen ipse auctor est): »Quod antiquorum virtutes ex libris, aut ex virtutibus [Col. 0100C] libros agnovimus.«

XVI. Harum igitur et caeterarum exercitio virtutum sanctus effectus est Paulinus. Verum cum gloriosa sanctitatis nomenclatura iis tantummodo soleat attribui, quorum probitatem Deus miraculis et signis testari consuescit, haec quoque testimonia in Paulino desideranda non fuerant. Ferme quotquot historiographi de ipso mentionem utcunque fecerunt, proferunt disertis verbis miraculis claruisse. Ferrarius: »Multis claruit miraculis, quibus doctrinam a se praedicatam confirmabat.« Bellonus in Compend. Vitar. patriarchar. Aquileien. »In vita multis miraculis claruit, et in morte.« In Vitis autem fusioribus, quas palatini socii Mediolanenses tom. XVI Rer. Italic. Scriptor. reposuerunt, sic: »Paulinus [Col. 0100D] de Deo et hominibus bene meritus moritur, omnibus ferme collacrymantibus, sepeliturque in basilica Civitatensi, et pluribus clarus miraculis denique in sanctos relatus est.« Ughellus: »In vita et in morte miraculis claruisse Paulinum testantur Aquileienses ecclesiae antiqua monumenta.« Baronius etiam (ad an. 802, n. 11) ad tabulas Aquileienses provocat. Bellarminus de Scriptorib. eccles.: »Obiit, clarus miraculis.« Labbeus in addit. ad Bellarm: »Obiit, sanctitate et miraculis in vita et post mortem clarus.« Moreri in Dict. histor: Ce grand homme, que sa sainteté prouvée par des miracles rend illustre, mourut, etc. Candidus Commentar. Aquileien. lib. IV: »Paulinus virtutibus (id est prodigiis, quae a virtutibus moralibus [Col. 0101A] differunt: nam hae sanctitatem constituunt, illa declarant) ac vitae sanctimonia adeo illustris habitus est, ut quem viventem tanquam e coelo missum omnes admirabantur, defunctum in eadem (civitate Austriae) pro coelite frequenti concursu in dies quoque nostros celebrent.« Verum de cultu ejus veteri et recentiori inferius dicendum. Interim scias velim, tabellas et vota (ut dicunt) ad aram ipsius non defuisse. Nam in inventario anni 1566, die 8 Septemb. ex [xlii] archivo ecclesiae Civitaten. legitur vulgari idiomate: Una vita et un dente, tutti d'argento, presentati a S. Paolino, etc.



CAPUT XV Sancti Paulini doctrina.

I. Ellies Dupinius, oestro Francico raptus, tanquam [Col. 0101B] ex tripode pronuntiat sententiam in Paulinum nostrum: Son style est fort simple, et n'a rien d'élevé. Adhuc iniquius procedit Erasmus, qui in Admonitione, libro De salutaribus documentis, sive Exhortationis praefixa in veteribus editionibus, auctorem libri sine litteris esse criminatur. Venia tamen huic danda, si irreverenter de scriptore sacro sibi non cognito haec audet. Caeterum utriusque pace res aequius est pensanda. Non negarim, Paulinum nostrum felicioris Latini sermonis aetatis scriptoribus haud esse conferendum. Non enim exaequat Cypriani energicam vim, nec Leonis periodorum concinne productarum harmoniam; nec eloquentiam Chrysologi, nec flores Augustini, nec Ambrosii favos, nec lepores Hieronymi et gratias, ne dicam Tullianam [Col. 0101C] facundiam, vel eam puritatem Latine dicendi, quam quasi e postliminio reversis litteris in praesentiarum probamus, qui Musas colimus severiores; sed nec attingit quidem. Verum a viro, qui floruit tempore omnino exsulantis et ferme conclamatae elegantiae, sus deque omnia faciente barbarie, non est hujusmodi venustas dicendi exspectanda, sed nec expectenda. Aequiori collatione res agenda est. Non enim cum aliorum temporum scriptoribus comparandus est Paulinus, sed cum synchronis coaevisque, quorum cum nulli primas concedere deprehendes, non immerito doctissimum appellaveris. Ut autem quo locupletissimo doctrinae penu instructus fuerit, pro eorum temporum ratione, cognoscas, prospectum [Col. 0101D] saeculi Pauliniani proponere non gravabor: quandoquidem et ars pictoria ex suppositis umbris in eminentiorem lucem figuras suas educere contendit.

II. Non sicut primis post diluvium annis ad turrim Babel ex unius linguae confusione varietas enata est idiomatum, sed ex varietate idiomatum unius linguae Latinae confusio prodivit. Nam Gallis, Poenis, Wandalis, Gotthis, Longobardis subacta toties Italia, Latini sermonis altrix et cultrix, voces exoticas suscipere coacta est, et Latium se non Latine amplius loqui miratum est. Etenim sicut (aiebat Augustinus de urbe gentium victrice et domina Roma (De Civit. Dei lib. XIX, cap. 7): »non solum jugum, verum etiam linguam suam domitis gentibus imperiosa civitas imposuit;« ita vices rependerunt Romano imperio [Col. 0102A] exterae nationes, quarum jugo ne dum cervicem submittere, verum et linguam adoptare, vellet nollet, uit impulsum. Hinc peregrina una simul et barbara verba in Latinam invecta linguam, non secus ac mores, jam suo tempore dolebat Fabius lib. I Instit. Orat. cap. 5: »Peregrina verba, inquit, ex omnibus prope dixerim gentibus, ut homines, ut instituta etiam multa, venerunt.« Quod cum haec aetati suae contigisse testetur, majori jure posterioribus temporibus evenisse credendum est. Ea enim rerum omnium ferme fatalis conditio est, nedum in apice perfectionis haud diu immorari, sed in dies semper in pejus vergere. Itaque et Latina lingua in summa venustate, ad quam Tulliana tempora eam extulerunt, non diu consistens, sed paulatim sensimque declinans, vitia [Col. 0102B] sermonis intrusa inolescere, et tandem in ultimam se prolapsam indoluit barbariem. Si qua autem exacta saecula hujusmodi miserabili fuere obnoxia infortunio, equidem quae Paulini aetati propius accesserunt, hac peste prae caeteris laborarunt. Quae enim, bone Deus, erat eruditionis doctrinaeque charitas iis diebus, quibus vel sollicitiores episcopi saltem legere a suis clericis praestolarentur? Concilii Narbonensis Patres an. 589, can. 11 sic statuebant: »Amodo nulli liceat episcoporum ordinare diaconum, aut presbyterum litteras ignorantem; sed qui ordinati fuerint, cogantur discere.« Et ne putes exquisitam exegisse in clericis scientiam, eomet canone mentem suam produnt, dum addunt: »Ad quid erit in Ecclesia Dei, si non fuerit ad legendum exercitatus?« Et [Col. 0102C] quidem legendi peritia jure tunc desiderabatur; nam ea erat ministrorum Ecclesiae ad verba populo facienda inscitia, ut concilium Vasense an. 529 jam sanciverit, can. 2: »Ut si presbyter aliqua infirmitate prohibente, per se ipsum non potuerit praedicare, sanctorum Patrum homiliae a diaconibus recitentur.«

III. Processit sequentibus saeculis eo usque cleri ignorantia, ut tempore Caroli Magni et Paulini, saltem ea doctrina a parochis ipsis exigeretur, ut vel vernacula lingua mysteria fidei principaliora populum possent docere. Quod si aliquando nec hoc praestare valuissent, a doctiore quocunque conscripta publice legere juberentur. Audi, quid statuatur lib. VI Capitular. cap. 185: »Notum est omnibus, impossibile [Col. 0102D] esse sine fide placere Deo. Et ideo nullus sit presbyter, qui in Ecclesia publice non doceat lingua, quam auditores intelligant, fidem omnipotentis Dei in unitate et trinitate simpliciter credere, et ea quae omnibus generaliter dicenda sunt, de malis evitandis, sive bonis faciendis, et judicio in resurrectione futuro. Si vero ipse verbis manifeste explicare non poterit, petat sibi ea a doctiore transcribi, qualiter aperte legat, quod qui audiunt intelligant. Et qui amplius non potuerit, vel his verbis admoneat: Poenitentiam agite, appropinquavit enim regnum coelorum.« Viden ex his, qua ignorantia laborabant saecula illa, quibus saltem legendi peritia in ipsis viris Deo sacratis desiderabatur?

IV. Nono saeculo, eo scilicet ipso, cujus initio Paulinus [Col. 0103A] ab humanis exemptus est, nihil aut parum admodum remissior cleri inscitia apparebat, quamvis vigilantia episcoporum sollicite, quantum ea tempora ferebant, pro illa submovenda desudasset. Ex conciliorum Eugenii II an. 826, et Leonis IV an. 85, canonibus, qui lati sunt vel contra clericorum ignorantiam, vel pro studiis litterarum restaurandis, satis liquet, quantis tenebris aetas illa involveretur. In canone enim 4 Eugeniani concilii inter caetera legitur: »Si episcopus inveniatur indoctus, a metropolitano proprio, et deinceps sacerdotes presbyteri, diaconi, vel etiam subdiaconi a suo episcopo ut doceri possint, admoneantur. Interim subjecti sacerdotes, et tales clerici ad tempus a celebratione divinae hostiae et officiis suspendantur, ut docti valeant ad [Col. 0103B] debitum ministerium advenire. Si autem non potuerint edoceri, in potestate episcopi sit canonice judicandi.« Canone vero 34 arguitur, hujusmodi ignorantia laborantes ministros Ecclesiae facili negotio inveniri potuisse, quippe multis in locis deerant, qui caeteros possent edocere. »De quibusdam locis (dicebant Patres concilii) ad nos refertur, non magistros, neque curam inveniri pro studio litterarum.« Quod huic malo occurrendi consilium captum fuerit, accipe ex his quae sequuntur: »Idcirco in universis episcopis, subjectisque plebibus, et aliis locis, quibus necessitas occurrerit, omnino cura et diligentia habeatur, ut magistri et doctores constituantur, qui studia litterarum liberaliumque artium, ac sancta habentes dogmata, assidue doceant.« Ex his habes, [Col. 0103C] quorsum se praesulum sollicitudo extendebat in litteris promovendis. Sed adhuc clarius ex additione Leonis IV huic canoni comprehendes, non nimium cordi fuisse humaniorum litterarum cultum, si Scripturam et ad summum canones demus. »Etsi (inquit Leo) liberalium artium praeceptores in plebibus, ut assolet, raro inveniuntur (perpende quaeso illud ut assolet) tamen divinae Scripturae magistri, et institutores ecclesiastici officii nullatenus desint.« Hi erant limites profanae sacraeque eruditionis communiter tunc temporis. Quid plura? Ea [xliii] erat scitorum virorum, vel in ipsa Romana Ecclesia curiaque, inopia, ut in concilio supra allegato Eugenii ann. 826 deficiente oratore, qui ex subjecta materia Patribus praefaretur, Theodorus diaconus nomine [Col. 0103D] pontificis praefationem illam ipsam recitaverit ex scripto legeritque, quam an. 721 Gregorius II pontifex suae synodo praeposuerat. Confer, lector, horum annorum concilia, et ita esse deprehendes. Quod et advertit nuperus scriptor Gallus, abbas Fleury, Histor. eccles. tom. X, pag. 284, edit. Paris. 1704.

V. Nil mirum igitur si pessumdata his saeculis adeo immaniter eruditione et doctrina, invaluerit vocabulorum extrema barbaries. Hinc ob verborum inductam insolentiam satis bene mereri de aetate nostra censuerunt illustres viri, cum in explicandis exoticis vocibus et earum significationibus aperiendis operam suam impendissent. Praestiterunt hujusmodi bonis studiis suffragium Henricus Spelmannus eques [Col. 0104A] Anglus, et Carolus Du Fresne dominus Du Cange, Glossariis suis: hic tribus tomis, ille duabus partibus ea comprehendentes. Quamvis Spelmanni pars posterior dignitati et merito prioris non affatim respondeat; utrique tamen sic mediae aetatis studiosos sibi devinxerunt, ut omni invidia seposita cogant quemque fateri, sine horum vel saltem alterius, praesertim Du Cange, face non dari cuiquam, aut vix dari, tenebrosa illa saecula inoffenso pede adire et excurrere.

VI. Quae cum ita sint (ut ad Paulinum nostrum revertatur sermo) non est quod mireris, si ipse quoque phrasi et verbis utatur, quae ad Lydium lapidem purioris Latinitatis non essent probanda. Nihil tamen officit, quin doctrina ejus non sublimior appareat, et [Col. 0104B] supra caetera eorum temporum ingenia non se extollat. Quid enim aliud agendum erat Paulino prudentissimo viro quam verbis sua tempestate acceptis eloqui et stylo communiori voto probato orationes suas componere? In ea quippe mala tempora inciderat, quae praedixerat Sidonius, cum scriberet Esperio lib. II, epist. 10: »Tantum increbuit multitudo desidiosorum, ut nisi vel paucissimi quique meram Latiaris linguae proprietatem de trivialium barbarismorum rubigine vindicaveritis, eam brevi abolitam defleamus interitamque: sic omnes nobilium sermonum purpurae per incuriam vulgi decolorabuntur.« Si ergo aliter quam mos ferebat Paulinus egisset, redargutionem parem illi incurrisset, qua reprehendit adolescentem quemdam veterum verborum [Col. 0104C] affectatorem Phavorinus apud A. Gellium Noct. Attic. lib. I, cap. 10: »Curius, inquit, et Fabricius, et Coruncanus. . . aetatis suae verbis locuti sunt. Tu autem perinde quasi cum matre Evandri nunc loquare, sermone adhinc multis annis desito uteris: quod scire atque intelligere neminem vis, quae dicas. . . Vive ergo moribus praeteritis, loquere verbis praesentibus.« At, inquies, negandum haud est tunc male homines locutos. Quid ni? imo et pessime. Sed tamen ea erat communis et omnium loquela, »adeo illis adulterium linguae placebat:« ut loquar cum Hieronymo epist. 22. Vidit et ipse Paulinus nasutum quempiam criminari se posse, et inelegantiam barbariemque sibi objici: ea propter post versus De Regula fidei, quaedam quasi pro apologia disserit; [Col. 0104D] ad quae te, lector, et ad quae in ea a nobis adnotata sunt, remittimus. Qui autem scivit aetati suae morem gerere, et prudens genio corrupti saeculi se conformare, quis adeo desipiens esse poterit qui credat, si aetas illa aliter tulisset, cultiori Latinitati se nescisse aptare, et ad puriorem dicendi phrasim verba comparare? Duri igitur nimium exactores sunt, qui a ferrea aetate aurea exigunt verba, et palati curiosioris, ne dicam superstitiosioris iniquiorisque, quibus »non sunt suaves epulae, quae non placentam redolent, quas non condit Apicius, in quibus nihil de magistrorum hujus temporis jure suffumat,« ut denuo dictum Hieronymi usurpem epist. 130 ad Marcellum.

[Col. 0105A] VII. Ut autem doctrinam ejus testatam habeas, excurre quae scripsit, et quibus de causis, et deprehendes vere suo tempore illam fuisse evangelii lucernam, non delitescentem sub modio, sed ut omnibus praeluceret, et viam salutis et veritatis ostenderet, super candelabrum in Ecclesia Dei elevatam, et sal illud, quo a corruptione grassantis Felicis haereseos illaesae mentes fidelium servarentur. Sicut enim prioribus temporibus divina coelestis Patris providentia, novis e tartaro erumpentibus haeresibus et haeresiarchis, strenuos antagonistas tutores fidei opposuit, ut Arrio et Macedonio Athanasium, Nestorio Cyrillum, Pelagio Augustinum, aliis alios, ita Felici et Elipando Paulinum. Fateor quidem non solum et unicum cum haereticis istiusmodi manus conseruisse, nam et Etherium [Col. 0105B] Uxamensem episcopum, et abbatem nomine Beatum, et Alcuinum in arenam descendisse, manifestum est. Verum ille, »quoniam conatibus par sucessus non erat,« (ut ait Joan. Mariana annal. Hispan. lib. VII, cap. 8) cum Beato »frustra se opposuit,« inquit quidam lexicographus (Hoffman V. Etherius) et Alcuinus propriis non fidens viribus, commilitones exposcit a Carolo Paulinum Aquileiensis, Theodulphum Aurelianensis, et Richbodum Trevirensis Ecclesiae episcopos, quorum postremos aliquid contra hosce haereticos molitos fuisse adhuc ignoratur. Igitur Paulinus antesignanus in acie erat et primipilus, vel (ut sacratiori utar ex divina Scriptura phrasi) Ipse erat dux verbi; qui cum Alcuinus epist. 8 ad Carolum scriberet: »Ego solus non sufficio ad [Col. 0105C] responsionem,« ipse in concilio Francofurtensi, majori ne humilitate an strenuitate animi, dicere potuit: »Quapropter ego Paulinus, licet indignus peccator. . . . juxta exilem intelligentiae nostrae tenuitatem, sancto perdocente Spiritu, corde, lingua, stylo contra eorum vesanias, qui rectae fidei sunt adversarii, respondere non formido.« Non inficias eo ab illo Carolum rogatum, ut tres libri contra Felicem a se exarati ad manus »Albini summae religionis perspicui oratoris vestri, mihique super omnia dulcissimi deferantur« (sic Carolo, in epist. cujus fragmentum superest, scribebat). Sed hoc erat specimen amicitiae praemonstrare, ut patet ex epistola, et una simul humilitatem excolere. Neque enim ope alterius indigebat, qui pro omnibus Italiae Patribus [Col. 0105D] onus susceperat solus respondendi. Cujus sapientiae et doctrinae quantum concilii Patres universi detulerint, ex eo evidenter apparet, quod communi voto sanciverint totius concilii nomine, Sacrosyllabum ab eo compositum ad Hispanos episcopos dirigendum.

VIII. Sed quod circa dogma fidei, synodi Patrum unanime judicium de Paulini doctrina ex facto processit, ex facto alio circa disciplinam par censura emanavit. Nam in causa Heistulfi, qui uxorem occiderat, ad unius homuncionis testimonium adulterii eam accusantis, solius Paulini poenitentialis animadversionis sententia profertur, ratum habentibus Patribus quidquid e Paulini ore prodiret. Quam legibus [Col. 0106A] Ecclesiae et disciplinae consentaneum id, quod statuerat, foret, perspicue constat ex eo, quod postea inter sanctiones ecclesiasticas c. 32, q. 2, receptum est, et ab episcopis aliis, tanquam similium casuum norma et exemplar, fuit expeditum. Vulfadus enim Bituricensis episcopus petiit ab Hincmaro Rhemensi episcopo, ut sibi mitteret Paulini sententiam de uxoricidis, teste Flodoardo histor. Rom. lib. III, cap. 21. Qua tamen de re, vide quae uberius diximus in eam epistolam.

IX. Forensium quoque rerum theoriam et praxim calluisse Paulinum, Joannes Aventinus in annalibus Bojorum lib. IV, cap. 5, n. 16, illustre dat testimonium, dum a Carolo ad lites dirimendas duodecim ex primatibus praefectis, juri dicundo ante alios Paulinus [Col. 0106B] proponitur. »Magnus (Carolus) duodecim proceres juris divini prudentes in Italiam Romamque legat, qui controversias cognoscant, supplices audiant, causas absolvant, lites dirimant, jusque dicant. Illorum princeps erat Paulinus Aquileiae.«

[xliv] X. Sed jam quae doctrinae Paulini fama et opinio percrebuerit, circa ea ipsa tempora quibus floruit, apud cordatiores viros, liceat testimonia in medium proferre. Primum illud sit Hincmari archiepiscopi Rhemensis, ex ejus ad Carolum Calvum epistola, quam profert Flodoardus histor. Rhem. lib. III, c. 15, qua Paulinum priscis Patribus Ecclesiae magistris in canone Gelasii relatis coaequat, nedum suo, sed et sedis apostolicae judicio, in causa Felicis damnati haeretici prolato. Sic enim ait: »Eorum [Col. 0106C] etiam sententias qui. . . . doctrina catholica et sanctitate conversationis in Ecclesia floruerunt . . . . reverentia pari (id est ac Gelasiano) amplectimur, veluti venerabilis Bedae presbyteri. . . . ac venerandae memoriae Paulini patriarchae Aquileiensis parochiae, atque Alcuini viri religiosi et docti: quorum fidem et doctrinam apostolica sedes Romana non solum benignissime acceptavit, verum et multis laudibus extulit, sicut in scriptis ipsius sanctae sedis invenimus, quae Ecclesiae nostrae ab eadem Ecclesiarum matre acceperunt tempore divae memoriae Caroli imperatoris, quando synodus pro cognita infidelitate Felicis est habita, et ad Romanam Ecclesiam velut ad apicem Ecclesiarum transmissa. Sed et eorum scripta qui legit, quam sint laudanda et recipienda [Col. 0106D] intelligit.« Sed audiendus est luculentissimus testis Alcuinus.

XI. Is non uno loco, sed quam saepissime doctrinam Paulini extollit, commendatque, non tamen ultra viri meritum. Sanctitas enim ejus neminem velle, et amicitia intima cum Paulino ex ignorantia neminem posse fallere suadent. Quamvis vero cum Paulino ipso verba faciat, nihil tamen adulationis in homine credas. Hujusmodi enim aulae blanditiaene, an malitiae in sanctis viris nec suspicandae. Igitur epist. 62 sic Paulinum affatur, qui sibi ante scripserat: »Plurima mihi de sanctissimo tui cordis epithalamio rarifluo nectare exundantia protulisti exempla, ut verius Aristotelicum illud in te videam impleri proverbium, [Col. 0107A] qui acutissimas Perihermeniarum scriptitans argumentationes, dicitur in mente calamum tinxisse. Tuum vero sanctissimum cor terra est repromissionis, sapientiae melle manans. . . . . Ibi arca sapientiae et duorum tabulae testamentorum; et haec omnia cherubin in multitudine tegunt scientiae. Horum subter alas divina populis oracula respondent, et flumina viventis aquae ad salutem sitientibus saliunt aeternam. Quo qui sitit, de aridis ignorantiae partibus veniat, et bibat.« Haec Alcuinus, qui ad Paulinum velut ad oraculum confugiebat, statim ac audisset aliquid vel sanae fidei, vel priorum temporum disciplinae, vel Patrum traditioni repugnans, noviter inventum in agro Ecclesiae pullulare. Hoc advertimus cap. superiori n. 3 et 4 ex epistola 81. Nunc [Col. 0107B] tantummodo ex eadem epistola adnotamus verba, quibus eloquentiam doctrinamque Paulini commendat in operibus ejus, sive contra haereses, sive pro tuitione fidei conscriptis. »Cum beatitudinis vestrae, inquit, litteras omni favo dulciores intueri merear, nonne videor mihi inter varios paradisi flores totus conversari, et avida desiderii mei dextera spiritales exinde carpere fructus? Quanto magis cum sanctissimae fidei vestrae libellum recensui catholicae pacis puritate ornatum, eloquentiae venustate jucundissimum, sensuum veritate firmissimum, totius animi mei habenas in laetitiam laxavi. Ubi de uno lucidissimo et saluberrimo paradisi fonte quatuor virtutum flumina, non solum Ausoniae fertilitatis prata, sed totius ecclesiasticae Latinitatis rura irrigare conspexi. [Col. 0107C] Ubi et aurivomos spiritalium sensuum gurgites gemmis scholasticae urbanitatis abundare intellexi.«

XII. Domitis Avaris, et de eorum conversione anxius Caroli Magni animus oculos, cum proceribus aulae universis, in Paulinum defigit, cui provinciam jugo Christi subdendam demandaret. Ad quod munus subeundum accessit Alcuini sollicitantis epistola, cujus cap. superiori n. 2 partem produximus, qua hortatur eum gentis se constituere doctorem, quia »praeter vicinitatem locorum et auctoritatis excellentiam, sapientiae decus et cuncta operi necessaria in ipso conveniunt.« Additque commendans eruditionis ubertatem, »de ejus pectore abundantissimo flumina [Col. 0107D] Gehonica per totam Nilotici ruris latitudinem, ad fecundandos diversi generis flores, diffundere valere.« Concluditque precando divinae sapientiae sedem in ipso futuram aeternam, quae in eo adeo mirabilis in praesentiarum conspiciebatur.

Floreat in vestro divinis pectore donis
   Semper in aeternum sophia, sancte pater.
Alia quoque epistola (quae est in ordine 113 in Appendice vero I, n. 1, epist. 6) ipsum ad praedicationis officium sollicitat. »Clama (ait), ne cesses; exalta quasi tuba vocem tuam. Sit guttur tuum tuba Dei. Praedica opportune importune. Tu gallus in praedicatione, succinctus in castitate; tu aries in veritate fortissimus, cui nullus regum resistere poterit. Tu lucerna [Col. 0108A] super candelabrum in domo Dei. Tua lingua coelum claudit et aperit, etc.« Scribens etiam Henrico Forojuliensium duci, ab officio majora pluraque documenta suggerendi se subtrahit, quia Paulinum vices suas uberius impleturum cognoverat. »Plura tibi, vir venerande (sic scribebat epist. 94) de Christianae pietatis observatione forte scripsissem, si tibi doctor egregius, et pius coelestis vitae praeceptor Paulinus meus praesto non esset: de cujus corde emanat fons viventis aquae in vitam salientis aeternam. Illum habeas tibi salutis aeternae conciliatorem, ne alicubi tuae conversationis pes impingat, etc.«

XIII. Ejus tandem doctrinae uberrimi testes sunt ejus scripta. Quae quidem, si numerum molemque [Col. 0108B] spectes, non multa nec magna sunt; si rem tamen, cujus gratia exarata sunt, inter graviora Patrum et digniora adnumerabis. Regestum eorum, ordine chronico servato, hic tibi paucis subjicio. Anno Christi 794 in concilio Francofordiensi libellum Sacrosyllabum, nomine episcoporum Italiae, patribus proposuit, et eorum nutu edidit; quem etiam Carolus, una cum Patribus, Hispaniae direxit episcopis. Tunc etiam scripsit epistolam de poenitentia Heistulfi. Anno 795 ad Henricum ducem Forojuliensem scripsit librum Exhortationis, quo rectam homini saecularibus curis implicato et in dignitate constituto exhibet methodum, qua inoffenso pede viam salutis, et qua saecularis, et qua magistratus, et qua paterfamilias, arripere et consequi possit. Anno 796 concilium Forojuliense [Col. 0108C] coegit, in quo eleganti oratione causam concilii exponit, fidem commendat, symbolum explicat, et tandem 14 canones ad disciplinam ecclesiasticam tuendam proponit. Anno eodem et seqq. tres libros composuit contra Felicem, addita in fine Regula fidei, metri dulcedine ad alliciendum idiotas ut memoriae mandaretur, concinnata. Hinc versus Paulini et fragmenta epistolarum, tanquam incerti temporis opera, reponimus. Tandem anno 803 concilium Altinense coegit, ex quo epistolam Carolo direxit, acta in synodo exponens, et ultionem expostulans patrati sceleris in patriarcham Gradensem, e turri per Venetorum duces projectum, et casu protritum.

[Col. 0108D] XIV. Ex his vide, quanto jure et merito Ecclesia Forojuliensis ipsum nedum pro eximia sanctitate sit venerata, verum etiam pro excellentia doctrinae. Hinc nulla subire admiratio debet, si aliquando in Ecclesiae horis canonicis persolvendis, vel missarum solemniis ad memoriam ejus agendis eadem oratione usa fuerit, qua de caeteris Ecclesiae doctoribus uti Romana consuevit, videlicet: »Deus qui populo tuo aeternae salutis beatum Paulinum ministrum constituisti, praesta, quaesumus, ut quem doctorem vitae habuimus in terris, intercessorem semper habere mereamur in coelis. Per Dominum nostrum, etc.« Haec oratio est [xlv] in lib. ms. signato n. 12 cui titulus: Liber Sacramentorum an. Domini MCCCIII, pag. 229, tergo, In ecclesia civitatis Austriae.



CAPUT XVI. Paulim amicitiae cum illustrioribus sui temporis viris.
[Col. 0109A]

I. Quod praefabatur Laelius apud Tullium, libro suo nomine dicto, vel De amicitia, inquiens: »Hoc primum sentio, nisi si in bonis amicitiam esse non posse,« et docuit Paulinus noster, cum amicum suum Henricum Forojuliensium ducem lib. Exhortationis cap. 44 monet tantummodo »perfectorum virorum consortio frui, et ab eorum verbis aurem non avertere, quia sunt vita et incolumitas animae: evitare autem superbos, caeterisque vitiis inquinatos, ut vel unum horum in domo non sit habendus:« et praestitit quoque, cum eorum coluit amicitiam, qui caeteros probitatis fama antecellere communi judicio censebantur. Etenim cum dicat Sapiens Omnis homo [Col. 0109B] simili sui sociabitur (Eccli. XIII, 20); et sanctus Leo (Serm. 1 de jejunio X mensis): »Ea firma amicitia est, quam morum similitudo sociarit;« eos tantum coluit, qui honestate vitae commendabiles eminentesque apparebant. Qui enim fieri poterat, ut sanctissimus sacerdos consuetudinem institueret, nisi hujusmodi? Quae enim communicatio sancto homini ad carnem? ait Eccli. ibid. 22. Igitur quos amicos habuit Paulinus, digni amicitia ejus omnino censendi sunt. Et ii Paulinum amicum habentes satis commendantur, quod amicitia Paulini digni sunt habiti: vicariam mutuamque sibi dignitatem praestantes talibus amicis dignus Paulinus, et tales amici Paulino non indigni.

II. Quamvis autem inter dispares fortuna raro [Col. 0109C] amicitia coalescat, praecipue tamen inter regiae privataeque sortis homines rarius conspicitur. Rationem dat encomiastes Trajani Plinius in panegyrico, cum comitatem ejus, qua sibi subditorum animos devinxerat, commendat: »Nam quae poterat esse inter eos amicitia, quorum sibi alii domini, alii servi videbantur? Tu hanc pulsam et errantem seduxisti. Habes amicos, quia amicus ipse es.« Quae cum ita revera sint, hinc factum est, ut qui amabat Paulinum Carolus Magnus Francorum rex, deinde Romanorum imperator, ipse quoque a Paulino amaretur. Hujus mutui amoris characteres sunt verba ipsius Paulini, et facta Caroli. Siquidem Paulinus non uno loco meminit necessitudinis, quae ipsum inter et regem inerat. Fatetur in concilio Forojuliensi, saepius Patrum [Col. 0109D] conventibus se accersitum a Carolo adfuisse, ingens in virum amoris testimonium. Et sane hoc astruunt, quae dixit in concilio Francofordiensi circa finem orationis, sive Sacrosyllabi ad Patres, nedum regem laudibus extollens (quod et assentatores norunt facere) sed eo usque procedens, ut exemptionem a militiae oneribus imploraret clericis, hac una rependenda vice repromissa, clerum videlicet spiritualibus armis pro eo pugnaturum. »Supplicandus est, aiebat, tranquillissimus princeps noster, ut ille pro nobis contra visibiles hostes dimicet, et nos pro illo contra invisibiles hostes spiritualibus armis pugnemus.« Hoc ipsum repetit in quadam epistola, cujus fragmentum superest, admonitionem inserens, quae regi [Col. 0110A] haud displiceret, quia una simul exorabat. Familiaritas hujusmodi ansam praebuit, ut epistolarum communione instituta inter utrumque, et Carolus a Paulino exigeret in Felicem et Elipandum insurgere: et Paulinus insurgens libros, quibus eos impetebat, ipsi Carolo nuncuparet, adderetque epistolam, ut libros Alcuino communicaret, deposcentem. Haec omnia satis ostendunt eam, quae cum regibus inesse potest, cum Carolo Magno Paulini fuisse amicitiam.

III. Sed clarius adhuc elucet ex factis Caroli, quo Paulinum amore prosequeretur, vicemque amicitiae rependeret. Etenim statim ac Paulini, grammatici tantummodo nomine in orbe cogniti, notitiam hausit benevolentiae pignus exhibuit, dum regio diplomate regiaque eum donatione decoravit, de qua supra [Col. 0110B] cap. 3. Hinc mirum non sit, si ad patriarchalem cathedram assumpto Paulino, tot privilegiis Ecclesiam Aquileiensem ejus gratia ditaverit, cujus tanta dilectione tenebatur. Quia ergo probatio dilectionis, exhibitio est operis, recole quae cap. 4, § 4 retulimus, et patebit quid operatus sit Carolus, et quanta sollicitudine, ut Sigualdo decedenti Paulinum suum in sede Aquileiensi sufficeret, dum non modico tempore non alia intentione immoratus est regionibus nostris, quam ut fato functo patriarcha, cujus mors imminens credebatur, viduatae Ecclesiae novum sponsum Paulinum quantocius accerseret.

IV. Tandem infula patriarchali insignitum tanto amore et honore prosecutus est, ut quae gravioris [Col. 0110C] erant in curia momenti decernenda, mentem ipsius per epistolas praestolaretur, et quandoque praesentiam. Hinc quia solebat Carolus sapientiores et prudentiores (praecipue inter episcopos) viros delectos habere, quibus in republica administranda consiliorum suorum opem ferre regi incumberet, in horum albo Paulinum recensendum esse quis neget? Audiendi sunt Patres concilii, ad Sanctam Mariam in finibus Rhemensis parochiae an. 881 coacti, quid de Caroli commendabili consuetudine dicebat cap. 8 Ludovico, filio Ludovici Balbi, Caroli Calvi filii, dum ad exemplum atavi sui consiliarios prudentissimos ut seligeret, exhortabantur. »Tandem ad vos, domine rex dilectissime, sermonem convertimus . . . [Col. 0110D] Sicut quidam nostrum ab illis audierunt qui interfuerunt, Carolus Magnus imperator, qui regnum Francorum nobiliter ampliavit, et per annos quadraginta sex feliciter rexit, et sapientia tam in sacris Scripturis quam et in legibus ecclesiasticis et humanis reges Francorum praecessit, nullo unquam tempore sine tribus de sapientibus et eminentioribus consiliariis suis esse patiebatur: sed vicissim per successiones (ut eis possibile foret) secum habebat, et quae sive in die, sive in nocte de utilitate sanctae Ecclesiae, et de profectu et soliditate regni meditabatur, in eisdem tabulis annotabat, et cum eisdem consiliariis, quos secum habebat, inde tractabat.« Horum ex numero, qui non semper, sed vicissim per successiones a regis latere non discedebant, Paulinum [Col. 0111A] habemus, qui (ut ipse non uno loco indicat) se aulae sistebat, tantummodo cum vocaretur. Carolus enim, quamvis episcopos impense coleret, et amice diligeret, ab evocandis tamen eis a regimine suarum dioeceseon prudenter se temperabat, hac quidem in re ad scrupulum ferme religiosus: ut constat ex venia petita a Patribus concilii Francofordiensis, detinendi apud se »propter utilitates ecclesiasticas,« praeter Angilramnum Metensem episcopum, cujus mora in aula jam placito Adriani papae fulciebatur, etiam Hildeboldum episcopum Coloniensem, cui synodus tota unanimi voto consensit, ut patet ex penultimo canone citati concilii. Inter consistentes igitur in aula consiliarios episcopos Paulinum recenseri haud potest; inter vocatos vero statis temporibus reponere, [Col. 0111B] dignum et justum est. Et quidem hujus vocationis plura in vita ejus hinc inde sparsim sunt inserta argumenta, ut ab intimioribus consiliariis selectis a Carolo, imo a censu amicorum ejus nullo pacto sit amovendus.

V. Hujus tandem Carolum inter et Paulinum amicitiae vinculum testatum apprime facit ipsiusmet sedis apostolicae judicium, et consilium quod cepit sanctissimus pontifex Leo III, qui perspecta nedum peritia Paulini et prudentia in rebus agendis, sed et amore, quo prosequebatur eum Carolus imperator, legationis onus vicesque suas in consilio Aquisgranensi commendavit. Ratio enim optimae politices suadet eos ad potentiores principes legatos mittendos, [xlvi] qui gratiam amicitiamque eorum sibi prae [Col. 0111C] caeteris fuerint aliquando promeriti. Quid enim boni sperandum, cum non gratus principi legatus dirigitur? quin potius jure verendum, ne re infecta, quandoque etiam in deterius versa, nedum vacuus, sed et inglorius recedere cogatur. Hinc Tacitus, vel potius apud eum (lib. IV Histor. cap. 7) Helvidius Priscus, ex delectu senatus legatos mitti ad Vespasianum contendens contra Marcellum Eprium, qui sortito creatos volebat, scite dicebat, »pertinere ad utilitatem reipublicae, pertinere ad Vespasiani honorem occurrere illi, quos innocentissimos senatus habebat, qui honestis sermonibus aures imperatoris imbuant . . . nullum majus boni imperii instrumentum quam bonos amicos.« Missio igitur Paulini ad Carolum cum legationis apostolicae insigniis, et gratum [Col. 0111D] pontifici, et imperatori percharum fuisse satis superque testatum facit.

VI. A Caroli cum Paulino amicitia non sejungenda videtur ea, qua a principibus feminis cultus fuit, dilectio sanctissima. Has inter eminet Liutgardis ex uxoribus Caroli quarta, quae post Fastradam suffectam Hildegardi, assumptae post repudium Bertae Desiderii Longobardorum regis filiae, et e vivis ereptam an. 794 ducta in matrimonium, supra sexum animo virili pollebat, conjugem venatum euntem comitabatur, litteras cultiores fovebat, et earum professores regio favore prosequebatur. Praeter has autem regina dignas virtutes, quibus amorem subditarum gentium sibi comparabat, alias animi dotes praeseferebat, [Col. 0112A] quae religiosam et piissimam in Deo feminam (ut dicit Alcuinus epist. 79) principemque vere Christianam demonstrabant. His igitur pietatis ac liberalium artium studiis intenta, factum est, et cum beato Alcuino, in aula a marito Carolo detento, intimam necessitudinem nancisceretur, quam ex epistolis adhuc superstitibus est deprehendere. Et quia si qua alicubi verum, in servis Dei verissimum est illud Platonis in Lyside: »Conciliatoris Dei ductu amicos fieri;« ea spiritualis dilectio inter Liutgardem et Alcuinum coaluit, ut ab hujus ore nutuque in animae suae negotiis caeca (ut dicunt) obedientia penderet. Hoc innuit ipse titulus spiritualis filiationis, quo de ea verba faciens, compellare solebat. Sic enim claudit epistolam 21 cui titulus Epitaphium [Col. 0112B] Liodgarde, Carolo directam:

Semper in aeternum vivat feliciter opto,
   Filia chara mihi, sit rogo chara Deo.

VII. Quoniam vero sanctus amor zelotypia non tangitur, amatque ab aliis diligi quos ipse diligendos semel judicavit, Alcuinus in notitiam Paulini Liutgardem, et Liutgardis Paulinum adduxit eo felici rei eventu, ut mutua charitate se invicem postea sixit prosecuti. Id autem fuit religiosissimae mulieris in Paulinum amoris studium, ut crebris muneribus eum afficeret, ut pretiosa suppellectili ipsius ecclesiam donaret. Sic enim scribebat Paulino Alcuinus epist. 95 in Append. 1 nostra, n. 1, epist. 4: »Ex eo sciri potest, quanta mihi esset aviditas loquendi tecum, si facultatem confabulationis iniqua terrarum [Col. 0112C] longinquitas non prohiberet, dum in unius dexteram partitoris propter causas supervenientes, tres simul posui indiculos, unum sollicitudinis meae, alterum munusculi mei, tertium pro filiae meae Liutgardis, feminae religiosae ac Deo devotae, causa. Nam illa sanctitati tuae duas direxit armillas auri obryzi, pensantes 24 denarios minus de nova moneta regis quam libram plenam; ut orares pro ea cum sacerdotibus tuis, quatenus divina clementia dies suos disposuisset in salutem animae suae, et sanctae suae exaltationem Ecclesiae. Ego de tua indubius fide suasi ut faceret. Tu vero, pater sancte, mei et illius memor ubique in Christi charitate, valeto.«

VIII. Insuper Paulinum inter et Henricum comitem, sive ducem Forojuliensem, ea amicitia succrevit, [Col. 0112D] quae sanctos inter viros solet assurgere. Videsis vere aureum librum Exhortationis, cujus superius crebram mentionem fecimus, et quem peculiari dissertatione adornare conamur. Titulus ipse libri amicitiae intimioris charactere insignitur, dum licet temporibus superioribus ignotum esset Henrici nomen, vel falso Juliani comitis appellationem praeseferret; attamen qui vel tacito, ut pote ignoto nomine, vel falso opus ediderunt, semper vel ad charissimum, vel ad amicissimum directum pronuntiarunt. Et vere talem fuisse ex comitate, qua virum alloquitur, ex adhortationibus sincerissima charitate conspersis, ex familiaritate, ex simplicitate, ex fratris titulo, quo saepissime Henricum compellat, ex sexcentis aliis argumentis [Col. 0113A] qui leget cognoscet. Hinc erga Paulinum enatus in Henrico amor et existimatio adeo ad opera pietatis promovendum comitis animum praevaluerunt, ut ecclesiam sancti Nicolai Sacili erexerit, pinguioribus praediis ditaverit, et licet inter fines Concordiensis et Cenetensis dioeceseon locata esset, Aquileiensi cathedrae privilegiis ab sede apostolica impetratis, in gratiam indubie Paulini sui voluit de caetero esse subjectam, ut usque in praesentiarum videmus. Sed in his non est cur lectorem nostrum remoremur; potius ad dissertationem 1 citatam, qua fusius haec pertractantur, remittimus. Haec tantummodo commemorata sint, ad amicitiam Henrici in Paulinum perspicuam faciendam.

IX. Conciliator autem hujus mutuae dilectionis et [Col. 0113B] incentor fuit idem Alcuinus. Etenim, licet ex quo Henricus provinciam nostram regendam susceperat, et Paulino innotuerat, semina charitatis mutuae in amicabilem familiaritatem exsurgere coepissent; attamen occasione data fovere ea non desiit, et igni pabulum ministrare. Quapropter Henricum expostulantem documenta pietatis, se subducens ab officio ad Paulinum mandat, scribens epist. 94: »Plura tibi, vir venerande, de Christianae pietatis observatione forte scripsissem, si tibi doctor egregius, et pius coelestis vitae praeceptor Paulinus meus praesto non esset, de cujus corde emanat fons viventis aquae in vitam salientis aeternam. Illum habeas tibi salutis aeternae conciliatorem.« Cum vero Henricus de Avaris insignem victoriam retulisset, et hostium impedimenta [Col. 0113C] et spolia ad regem Aquis tunc commorantem deportasset, Paulini epistolam quoque detulit Alcuino, et vicissim Forumjulium regrediens responsum Alcuini Paulino, ut significat rescribens ipse Alcuinus epist. 73: »Acceptis sapientiae vestrae apicibus . . . per hunc hujus praesentis chartulae gerulum, etc.« ubi vides eumdem esse ferentem et referentem epistolas. In hac Alcuinus Henricum, chartulae gerulum, iterum Paulino commendat quoad spirituale animae regimen, spondens dein ampliora salutationis officia per Angilebertum, Romam ad ferenda de spoliis Avarorum domitorum anathemata ad basilicam sancti Petri, regis nomine profecturum. »Ipse, aiebat, vivo officio linguae nostras vel suas [pro et suas] ostendet necessitates: majorem nostrae salutationis [Col. 0113D] seriem Angilbertus filius communis noster, Romam iturus volente Deo, vobis diriget.« De hac epistola mentionem facit ipse Alcuinus alia, nempe 112, in qua circa finem sic ait: »Binas paternitati vestrae paulo ante direxi chartulas, unam per sanctum episcopum Histriensem, aliam per virum venerabilem Henricum ducem.«

X. Verumenimvero nullum amicitiae vinculum fortius, sanctius, dulcius invenies eo, quo tenebantur Paulinus et Alcuinus; et ferme ita constrictum ut uterque illud Ausonianum ad alium Paulinum epist. 24 meliori jure dicere potuerit:

   Jam nomina nostra parabant
Inserere antiquis aevi melioris amicis.
[Col. 0114A] Non est quod pluribus te detineam, cum ex ipsorum [xlvii] mutuis epistolis ad evidentiam rem habeas perspicuam. Quanquam autem Paulini epistolae ingenti bonorum omnium damno superstites haud sint, vicario tamen charitatis officio se utrinque prosecutos, ex ipsius Alcuini litteris satis superque comperitur. Quid enim tenerioris amicitiae argumentum, quam quod profert epist. 62? Audi: »Dum ferventis Cancri igneus sol sidus ascendit (hinc collige epistolam scriptam post dimidium Junii mensis) et nimio diuturnoque calore arida tellus imbres exspectat, sic tua, pater optime, in refrigerium magni amoris sitiens in meo pectore voluntas tuae beatitudinis diu desiderabat litteras. Iterum atque iterum per singula horarum momenta aestuans hoc revolabat elogium: Quando [Col. 0114B] venient desiderati mei dulcissimi apices? quando videam signa salutis dilectissimi mei? quando mihi Ausoniae nobilitatis pagina optati prosperitatem ostendet amici? ut videam, si aliqua foederatae in Christo amicitiae in illius pectore maneat memoria; si Albini sui nomen stylo charitatis in cordis arcano reconditum habeat, sicut suavissimum Paulini patris nomen perpetua dilectione in corde filii aeternis viget litteris inscriptum. Ecce venit, ecce venit paternae pietatis pagina, quam diu desiderabam, omni melle palato meo dulcior, omni obryzo oculis honorabilior. Hanc laetus ambabus accipiebam manibus, et toto amplectebar pectore, suspensus quid mihi de meo nuntiaret Paulino: solutisque sigillis, avidis oculorum obtutibus per singulas lineas iter aperui, [Col. 0114C] desiderabilemque optatae salutis sospitatem patris agnoscens, in illis non singulis litterarum apicibus oscula libabam, totumque me Deo Christo in gratiarum effudi actiones, dicens: Auditui meo dabis gaudium et laetitiam, et exultabunt ossa humiliata. Et qui humiliatus fui in tristitia, nunc exaltatus sum in laetitia. Et si quid pleno charitatis modio superaddi potuisset, cumularem utique pristinam dilectionis plenitudinem novae abundantia laetitiae. Novit itaque quicunque mellifluo charitatis jaculo vulnera omni favo dulciora in corde accipiet, non me autumnali frigore flaccentia verborum folia in hujus chartulae exaggerare gremium, sed de vivo charitatis fonte ad irrigandos vere flores dilectionis haec prona pectoris dextera haurire, quatenus mei magni amoris stillicidium [Col. 0114D] tuis infunderem visceribus, etc.«

XI. Quid dulcius, quid charius, quid jucundius in amicitiae commercio legi potest? Accipe nonnulla alia ex epistolis sequentibus, aeque tenerrima et suavissima. Epist. 81 aestuantis cordis desiderio, Paulini sui affectus sic promit: »Videor aliquod me refrigerium habere animi mei, ut flamma charitatis in corde abscondita aliquam fortasse scintillam elicere valeat, ne totum torpescat, quod intus ignescit, dum opportunum mihi tempus aliquid scribere tuae charitati occurrit. Quid? Cum beatitudinis vestrae litteras omni favo dulciores intueri mereor, nonne videor mihi inter varios paradisi flores totus conversari, et avida desiderii mei dextera spiritales exinde [Col. 0115A] carpere fructus? etc.« Et epist. 112: »Si quotidie tuae beatitudinis praesentia uterer, nunquam tunc mellifluo ex ore tuo dulcedine satiarer? sed quantum avida mens ex fonte vitalis undae biberet, tantum sitis addita cresceret. At nunc tanta locorum spatia vicariae collocutionis familiaritatem dividunt, ut vix pergentis (Fors., praesentis) chartulae gerulus inveniatur. Et in angusto pectoris antro charitatis olla fervescit, nec habet quo fulgorem sui splendoris ostendat, cui coctas charitatis epulas apponat, etc.« Epist. 113 conqueritur denuo de absentia, et veterem suam amicitiam commendat: »Absentia corporis non oportet dilectionem dividere, quia amicitia quae deseri potest, nunquam vera fuit. Ex quo te sciebam, dulcissime amice, semper amabam, [Col. 0115B] et pepigit cor meum foedus amicitiae cordi tuo. Etsi nomen Paulini mei non in cera, quae deleri potest, scripsi: ne, quaeso, obliviscaris in tuis sanctis orationibus nomen amici tui Albini, etc.«

XII. Quamvis autem illud Ciceronis (lib. I De Nat. Deor. circa finem) verissimum sit: »Hominum charitas et amicitia gratuita est,« attamen haudquaquam negandum est, muneribus foveri amicitias, praesertim si rationis lance pensentur dona, et prudentia dispertiantur. Hinc reponebat Seneca, epist. 19: »Quid ergo? Beneficia non parant amicitias? Parant, si accepturos licuit eligere; si collocata, non sparsa sint.« Quapropter Deus ipse, qui nos in amicitiam assumere per gratiam dignatur, et benefactis amorem suum non cessat ostendere, vicissim [Col. 0115C] a nobis testes amoris opera sibi placita, et dona nostra requirit, uti elegantissime dicebat sanctus Petrus Chrysologus, Ser. 10 in Psal. 28: »Videtis, quia coelestis Pater sentit amorem donis, datis affectum, probat muneribus charitatem.« Igitur nihil mirum, si amicitiam mutuis muneribus invicem sibi testati sunt Paulinus et Alcuinus, qui non avaritiae gratia se amabant, sed amicitiae tesseram muneribus alter ab altero reposcebat. Testatur laetitiam suam Alcuinus epist. 73 dum ex acceptis Paulini muneribus novit se a memoria amici non excisum. »Acceptis, ait, sapientiae vestrae apicibus et charitatis muneribus . . . valde gavisus sum, cognoscens prosperitatem vestram, et memoriam nostri, quam semper paterna pietate ut habeas in orationibus sacris, supplex [Col. 0115D] obsecro.« Faciebat itaque Alcuinus cum Paulino suo, quod Hieronymus cum Marcella, a qua munuscula acceperat, cui scribebat epistol. 20: »Ut absentiam corporum spiritus confabulatione solemur, facit unusquisque quod praevalet: vos dona transmittitis, nos epistolas remittimus gratiarum.« Ne suspiceris autem haec munera curiositatis vel vanitatis aliquid praeseferre. Ex iis, quae promiserat Paulinus aliquando Alcuino, et quae Alcuinus tanquam pacta a Paulino reposcit, qualia fuerint colliges, nimirum quae sanctos omnino decerent. Sic enim aiebat epist. 113: »Diu dilectionis tuae exspectavi promissa hoc est vivificae crucis, vel aliarum reliquiarum patrocinia. Noli me, obsecro, tanto fraudare [Col. 0116A] munere . . . . . Nolo longinquitatem viae causeris. Charitas pennas ad volandum inveniet, nec flumina obruent illam, etc.«

XIII. Et ne quis deesset amoris numerus intimae dilectionis mutuae hos inter sanctissimos viros, ne quidem a carminibus manum subtraxerunt, quibus sibi invicem sacratissimae charitatis ardores communes faciebant. Et illud Euripidis in proverbio acceptum, allatum quoque a Plutarcho (Sympos. lib. I, q. 5 et in Erotic.):

, .
id est: Musicam amor docet, quamvis quis a musis abstinuerit prius. Quod verissimum in Paulino et Alcuino apparuit, qui se Musas coluisse, praeter varia eorum carmina, nec (ut aetas ferrea tunc ferebat) [Col. 0116B] inelegantia quae hoc testantur, amicitiae officiosa commercia versibus compacta indubios testes reliquerunt. Eo igitur amicitiae venerunt, ut sibi mutuo delectationis argumenta numeris metricis astricta occinerent. Quae tamen cum Paulini non supersint, ex his quae supersunt Alcuini, veritas elicitur. Sic enim is ait, poemate 212, quod integrum cum caeteris, quae Paulinum respiciunt, in Appendice 1, num. 2 poema 1, reposita habeto:

Tinge tuos calamos, Charitas, in gurgite Christi,
Atque meum pectus imple coelestibus odis,
Ut dignas valeam Paulino dicere grates.
Mellifluis nostras Musis qui impleverat aures,
Et memor unanimis longum post tempus amici
Carminibus sacris repetens: Albine, valeto.

XIV. Sed jam oestrum amoris ex ipsius carminibus [Col. 0116C] intimius pergamus agnoscere. Hoc idem poema sic claudit:

Te mea mens ardet sacris constricta catenis
[xlviii] Diligit, exquirit, complectitur, attrahit, ambit,
Pectoris aeterna secumque recondet in arca.
Poemate autem 114 tenerissima compellatione Horatiana (Hor. lib. I Car., od. 3: Et serves animae dimidium meae) amicum alloquitur, quae adeo placuit vel ipsi Divo Augustino, ut eam (lib. IV Confess. cap. 6, n. 11) sibi adoptaverit, et primum prolatorem commendaverit. »Bene, inquit, quidam dixit de amico suo: Dimidium animae meae. Nam ego sensi animam meam et animam illius unam fuisse animam.« Igitur modum Venusini vatis usurpans Alcuinus, poema laudatum sic incipit:

[Col. 0116D] O Pauline pater, pastor, patriarcha, sacerdos,
Pars animae melior, nostrae pars inclyta vitae.
Claudit autem, postquam coelestis vitae compotes sanctos pro eo orare precatus est:

Et nunc et semper, mi, mi Pauline, valeto,
Carminis hic finem lacrymis faciemus amaris,
Sed nunquam sacri finem faciemus amoris.

XV. Quod inter amicos maxime licet, aliquid joci seriis interponere, non defuit in Paulini et Alcuini amicitia. Hujusmodi videtur comprehendisse poemate, 104 (Ib. Poem. 4) Alcuinus, quod sic incipit:

Fer festina patri Paulino, charta, salutem.
   Dic: Pauline pater, dulcis amice, vale.
Janua parva quidem, et parvus habitator in aede est,
et caetera quae sequntur, quae videntur aliquid enigmatici, amico colludendi gratia propositum, continere. [Col. 0117A] Hoc enim aliquando fecisse Alcuinum, evincunt poemata 233 et 257.

XVI. Ergo Paulinus et Alcuinus quomodo in vita sua dilexerunt se, ita et in morte (ausim dicere) non sunt separati. Nam eo ipso anno, quo decessit Paulinus, Alcuinus quoque e vivis migravit. Quatuor enim solummodo mensium spatio interposito, Paulini mortem Alcuini mors subsecuta est, illo 11 Januarii, hoc 19 Maii e rebus humanis an. 804 exempto. Nos amicorum adeo sibi convenientium par sic aliquando commendavimus:

Non sic Pirothous dilexit Thesea quondam;
   Dilexit Pylades non sic Oresta suum;
Euryalus Nisum non sic, vel Castora Pollux,
   Vel quis amicitia claret in historia;
Albinus quantum sese et Paulinus amarunt,
   Quos et amore sui vinxerat ante Deus.



CAPUT XVII. Sanctitatis Paulini memoria. Cultus vetus et recens.
[Col. 0117B]

I. Sanctitatis appellationem nedum vetera Christiana saecula, sed et ethnica audierunt. Passim enim sancti et sanctissimi nomine donabantur imperatores, ut videre saepius occurrit in scriptoribus historiae Augustae. Quia tamen ab Ecclesia iis specialiter tribui coepit, qui eminentiori virtute et vitae purioris laude caeteris sic praestitissent, ut inter coelites assumpti a Deo credi potuissent, Constantinus imperator, titulo alias usurpato non se compellari passus est, ut Juvencus cecinit lib. IV, vers. 811:

Constantinus, adest cui gratia digna merenti,
Quo solus regum sacri sibi nominis horret
[Col. 0117C] Imponi pondus.

Hoc titulo autem non decorabantur vita functi, nisi quorum virtutem Ecclesiae consensus probaret, quae aliquando non consuevit nisi martyribus, et pro fide et Christo, sanguine vitaque spoliatis tribuere, nomine eorum in canone Sanctorum apposito, quod canonizare et canonizatio postea dictum, cum aliquando vindicare diceretur. Optatus Milevitanus (lib. I De schismate Donatistarum) loquitur de quadam femina Lucilla, quae »cum praeponeret os nescio cujus hominis mortui, etsi martyris, sed nec dum vindicati correpta cum confusione irata discessit.« (Vide Baronium in Not. ad 2 Aprilis lit. b.) Tractu dein temporis a martyribus ad alios quoque viros spectatae probitatis Sancti nomen attributum, vel publica Ecclesiae [Col. 0117D] consuetudine, vel etiam peculiari solemnitate et ritu facta canonizatione. Insuper ipsa canonizatio, vel particularis alicujus erat ecclesiae, vel universalis a Romana sede profecta, et toti Ecclesiae per universum diffusae proposita. De his late disserentem vide Bellarminum (De ecclesia triumphante lib. I, cap. 7 et 8). Licet autem ritus canonizationis solemnis et universalis serius coeperit vigere in Ecclesia, quam qui ex consuetudine, vel ex minorum ecclesiarum instituto, perperam tamen Dominicus Macer in Hierolexico, V Canonizatio, criminatur Polydorum Virgilium, quod (lib. VI, cap. 8, De inventorib. rerum) asseruerit »primam canonizationem sanctorum ab Alexandro III celebratam fuisse.« Nam Virgilius [Col. 0118A] l. c. non aliud asserit, nisi quod »ut ne unusquisque arbitratu suo hunc vel illum pro Divo haberet coleretve, Alexander tertius statuit, ut nulli mortalium divinus honor in terris haberetur publice, nisi illi, qui prius ex edicto apostolico Divorum esset catalogo ascriptus.« Hinc potius inferes, quod quamvis solemnis canonizatio pontificis Romani serius ortum habuerit, quam caeterae inferiorum ecclesiarum adhuc usque ad Alexandrum III viguisse ritum jam receptum, et consuetudine probatum apud minores ecclesias, Sanctorum albo ascribendi viros pios eximiaeque virtutis, quod ne deinceps fieret, decreto suo cavit Alexander. Quod si qua de sancto Suitberto a Leone III inter sanctos relato dicuntur, cum recentioribus criticis infirma videantur, adhuc tamen [Col. 0118B] ante Alexandrum III canonizatio solemnis a pontifice Romano prodita reperitur, ut falso quidem diceretur eum primum canonizatorem inter pontifices Romanos fuisse, quod revera Virgilius non dixit. Nam sanctum Udalricum Augustensem episcopum Joannes XV, an. 993, diplomate dato III Nonas Februarii, inter sanctos solemniter reposuit. Vide Pagium ad hunc annum, et ibi Mabillonium ab eodem relatum, qui nonnullas canonizationes Sanctorum profert, a variis Pontificibus inter Joannem XV et Alexandrum III profectas, et subdit: »Per illud autem intervallum temporis, nempe a saeculo X quo pontifices Romani suam in Sanctis canonizandis auctoritatem interposuere, ad Alexandrum III nihilominus metropolitani antiquum morem quodammodo retinuerunt, tum annuendo [Col. 0118C] simul cum papa sanctorum elevationi et canonizationi, tum etiam sola sua auctoritate utrumque pro sua ecclesia praestando.«

II. Ritum autem, quo Paulinus noster fuerit inter coelites connumeratus, arbitror (de hac re alte silentibus veterum temporum memoriis) eum ipsum fuisse tunc temporis ut plurimum servatum; nempe non universali et solemni ritu canonizationem ejus latam, sed populi et ecclesiae Aquileiensis prius consensu, quae miracula ejus viderat et probaverat, deinde conterminorum Carantanorum religione, quorum eruditionem obiverat, appellationem Sancti profectam fuisse, propagatum deinde cultum ejus in Germania et Gallis, quibus illustria, dum viveret, toties dederat spectandae probitatis testimonia. Hoc [Col. 0118D] suadent vetera martyrologia Germanicarum Gallicarumque ecclesiarum, videlicet inter caetera Chartusianorum Coloniae, Sanctae Mariae Ultrajectensis, Sancti [xlix] Martini Treviris, ipsum Martyrologium Germanicum, in Aquileia Aglar appellatur, a nobis ex Bollando cap. 13, n. 9, hujus Vitae relata, quae de sancto Paulino agunt III Idus Januarii.

III. Et quidem non longe ab ejus decessu, Sanctitatis appellatione honoratur. Nam in Litaniis Caroli Calvi (quas dabimus in Appendice 1, n. 12) Paulinus reponitur et invocatur cum caeteris sanctis. Qui enim alius Paulinus ibi invocatus esse potest, quam noster? Nam cum ibidem census habeatur Sanctorum confessorum non martyrum, manifestum est alicujus [Col. 0119A] Paulini confessoris non martyris eam esse invocationem. Is autem erit vel Paulinus Nolanus, vel Eboracensis, vel Brixiensis, vel Capuanus. Nullum horum esse puto, de quo hic mentio; quia (ut mox dicetur) hi sancti invocantur, qui aliquo modo ad Gallias, vel Germaniam Belgiumve attinent: nullus autem horum est hujusmodi. Insuper Nolanus, qui caeteris est celebrior, alio loco esset reponendus, nempe saltem post sanctum Leonem. Observandum est ergo, quod omnes hi confessores, exceptis quatuor ecclesiae latinae doctoribus, et sanctis Benedicto, Leone, Paulo eremita, et abbatibus Antonio et Macario, qui nimium celebres sunt, quin possent omitti, caeteri sunt Sancti vel Germani, vel Galli; uno verbo, ditionis Carolinae. Nam Hilarius [Col. 0119B] est Pictaviensis, Martinus Turonensis, Medardus Suessionensis, Germanus Parisiensis, alius Antisiodorensis, tertius Vessontiensis; Remigius Rhemensis, Fortunatus, etsi Italus ortu, episcopus tamen Pictaviensis; Anianus Aurelianensis, Florentinus Argentoratensis; Columbanus, quamvis mortuus Bobii in Italia, ex Hibernia ortus, Gallias tamen diu illustravit, Clodoaldus presbyter in territorio Parisiensi, Amandus Trajectensis, Vedastus Atrebatensis, Arnulphus Metensis, Landebertus Lugdunensis, Audoenus Rhotomagensis, Eligius Noviomensis; Sulpitii, alius Pius, Severus alius, uterque Bituricensis; Severinus autem, qui claudit censum Sanctorum confessorum, unus ex his videtur, qui res Gallicas contigerunt, nempe vel Agaunensis abbas, vel Coloniensis [Col. 0119C] episcopus, vel monachus Lutetiae, vel episcopus Trevirensis: nisi forte putes sanctum Serinum, Noricorum dictum apostolum, qui tamen et iste ad Germaniae Sanctos pertinere optime potest. Etenim ex copioso censu Sanctorum ad ditionem Carolinam pertinentium praesumi jure potest eos, qui hanc ditionem tangunt, non reliquos voluisse recenseri. Eorum ergo Sanctorum hic memoria est, quorum esset aliqua relatio vel natione, vel dignitate, vel conversatione cum regnis Carolo subjectis. Cum autem Ecclesiae Germaniae Galliarumque, Paulini nostri sanctitate et doctrina illustratae fuerint, probabilissimum fit nomen ejus esse, et non alterius Paulini, quod in hisce Litaniis invocatur. Tunc enim Forojuliensium gens, Francorum suberat sceptro, [Col. 0119D] tunc cathedra Aquileiensis inter Ecclesias ditionis Francicae accensebatur, et quod praecipuum erat, nomen Paulini in ore omnium tunc inerat, cujus memoria recens in benedictione erat, et sanctitatis opinio eo tunc saeculo percrebuerat, quo adhuc in vivis erant, qui inter Germanos Francosque sanctissimae conversationis suismet oculis hausissent exempla. Ergo rationi omnino consentaneum est sentire, Carolum Calvum in suis precibus reposuisse invocandum non alium Paulinum, quam Aquileiensem, et quia cum caeteris Paulinis confessoribus nulla, vel remotissima ei erat relatio, et quia cum Aquileiensi omnis analogia, quem ex gente sibi subdita, ex notitia in aula adhuc durante, ex amicitia [Col. 0120A] avi sui Caroli Magni, ex recenti conversationis recordatione, ex sanctitatis vulgata opinione, miraculis etiam (uti Deus assolet statim ab obitu sanctos suos illustres reddere) comprobata, etsi vellet, non poterat ignorare.

IV. Hoc quod ferme, omni dubitatione seposita, asserendum videtur, probabilius fit adhuc ex concordia (ut sic dicam) quae inter Aquileiensem et Germanas Gallicasque Ecclesias ab immemorabili intercessit. Quandoquidem plurimi sanctorum, qui apud has regiones vel floruerunt, vel ab his culti specialiter sunt, in dioecesi quoque nostra coluntur; et insuper nonnullorum reliquiis ecclesia Aquileiensis se donatam congaudet. Inter hos sunt sancti Sigismundus Burgundiae rex Gereon et socii martyres [Col. 0120B] Colonienses, quorum reliquiae Aquileiae asservantur. Inter illos autem sunt sanctus Uldaricus Augustae episcopus, qui adeo in hisce regionibus cultus est aliquando, ut ejus nomine praepositura, in pago ad Tiliaventi oras posito, ejus nomine dicto, instituta fuerit, quae deinde translata in ecclesiam Utinensem nostram, pariter Uldarici nomine dictam quondam a Bertoldo patriarcha fundatore, dein Sanctae Mariae Majoris sub titulo Annuntiatae appellatam, approbante tituli mutationem beato Bertrando patriarcha, per ipsum Bertrandum canonicis, qui prius in ea erant, adjuncta fuit. Haec omnia ex unionis hujus praepositurae documento (in Appendice 2, n. 24 apponendo) clarius patebunt. Sanctus Egidius abbas Narbonensis, qui temporibus Clodovei floruit, [Col. 0120C] et Gallias illustravit; sancta Fides, vel potius Fidis, Agenni in Gallia virgo et martyr; sancta Ursula et sociae, Coloniae requiescentes; sanctus Leonardus Lemovicensis, confessor: qui omnes nunc usque officio anniversario in Aquileiensi Ecclesia et dioecesi coluntur. Hos autem et non paucos alios hujusmodi invenies, si Kalendaria vetera Aquileiensia evolves, ut est illud praepositum Breviario Aquileiensi anni 1496, et Missali Aquileien. anni 1519. In his enim, vel in altero ex his, sequentes Sanctos reperies, quorum quidem in praesentiarum non fit memoria, qui tamen superioribus temporibus praecipuo ritu colebantur. Hi autem sunt Walpurgis virgo 25 Februarii; Gertrudis 7 Martii; Rudbertus 23 ejusdem mensis; Maii 4 Sanctus Florianus martyr; et 13 ejusdem, [Col. 0120D] sanctus martyr Gangulphus. Afra et sociae sunt 7 Augusti. Lambertus episcopus et martyr 17 Septembris. Sancto vero Remigio, qui usque in hodiernum diem celebratur prima Octobris semiduplici officio, addebatur sanctus Vedastus. Ejusdem mensis die 16 sanctus Gallus abbas; 25 sancti Crispinus et Crispinianus m. m., et 31 sanctus Wolfgangus, et tandem Novembris 16 sanctus Othmarus abbas. Hos omnes, qui ad Ecclesias Germaniae et Galliarum pertinent, Ecclesia quoque Aquileiensis venerata est. Insuper apud ipsam quaedam festa, communia Ecclesiis praedictarum regionum celebrantur, ut festum Divisionis apostolorum 15 Julii, quod Germanis in observatione fuisse colligitur ex Du-Cange, v. Festum, [Col. 0121A] ubi Compilatio chronologica an. 1291: »Rex Romanorum Rudolphus obiit in Divisione apostolorum.« quod festum in praesentiarum quoque celebratur. Sancti Martini vero, Turonensis episcopi, in Kalendariis Breviarii et Missalis supra laudatis est cum octava; quod hodie non fit, nisi duplici communi officio. Addere autem festa Breviario et Missali erat pro sua dioecesi patriarchae Aquileiensis, ut patet ex charta Appendicis 2 n. 15 pro festo sanctae Mariae Magdalenae celebrando. Ecclesiae quoque sanctis hujusmodi dicatae non infrequenter occurrunt. In montibus est sancti Galli abbatis, ubi quondam abbatia et monasterium, cujus originem ex testamento in Appendice 2, n. 12, reposito cognosces. Ibi nominatur inter coelites, in quorum honorem dicatur [Col. 0121B] templum, Sancta Columba; non secus ac in Litaniis Caroli Calvi. Sancta Columba Osopii reliquias et venerationem habet. De hac consule Fontaninum, libello De sancta Columba. An haec sit, quae hic utrinque proponitur, liberum judicium esto. Equidem in spiritualibus Osopii ecclesia ab abbatia Mosacensi tanquam a matrice dependet, ut haec inter Sanctos suos Sanctam ad se velut pertinentem amplecti jure potuerit. Prope Utinum est Sancti Gothardi templum, exstructum ope beati Bertrandi patriarchae, quondam Camaldulensium [l] eremitarum incolatus, ut patet ex charta institutionis cujusdam Fratris in Priorem, quam habes in Appendice 2, n. 38. Hujus Hildesheimensis episcopi Gothardi templum, quotannis magno populi provinciae conventu, [Col. 0121C] invisitur quinta Maii. Praeter templum majus Utinense, quondam (ut dictum est) sancto Uldarico Augusten. sacrum, est sancti Antonii abbatis templum, sub titulo sancti Antonii de Vienna, uti appellatur in constitutionibus Marquardi patriarchae mss. an. 1381 quas apud me habeo, constitutione 1 de feriis et festivitatibus celebrandis, sic: »Item in festo sancti Antonii de Vienna;« quae denominatio (quam Sanctus hic nactus fuerat ex suis reliquiis olim ex Alexandria Constantinopolim, deinde per Gozzelinum in Allobrogos, tandem Viennam translatis, et ex miris ejus intercessione curationibus morbi, ignis sacri, et vulgo ignis Sancti Antonii appellati, ibi in illos, qui ea peste afflati circa basilicam opem imploraturi commorabantur tanta copia et concursu, [Col. 0121D] ut domum hospitalem erigi necesse fuerit, quae deinde in celebrem abbatiam et caput ordinis excrevit, patratis) quae denominatio, inquam, etsi alicubi invaluit, indicat tamen consensum, qui inter Ecclesias Galliarum et nostram vigebat. Hujus templi prospectum hoc anno 1733 quo haec scribo, Dionysius Delphinus patriarcha, post innumera magnificentiae aeque ac pietatis monumenta, quibus civitatem nostram illustravit, sectis marmoribus affabre ordinatis ad umbilicum, postquam in eo locum sepulturae sibi vivens paraverat, perduxit. Ergo cum tali nexu teneretur Aquileiensis Ecclesia cum Germanicis et Gallicis, nil mirum si et ipsae pariter Sanctos Aquileienses inter suos reposuerint, et in Kalendariis [Col. 0122A] vel Martyrologiis suis adnotaverint; ut supra de sancto Paulino vidimus, et in Litaniis hisce Caroli Calvi rationabiliter putamus factum fuisse.

V. Cum autem apud exteras regiones Paulini cultum saeculo ipso, quo e terris ad paradisi gaudia translatus est, videamus, indubium restat, apud nostrates semper venerationem consecutum fuisse, quanquam testimonia per singula saecula non suppetant. Est XII saeculi testimonium documentum Peregrini I patriarchae, datum in Civitate Austriae an. 1139 in capella sancti Paulini (ipsum habebis in Appendice 2, n. 14). Sub finem ejusdem saeculi assumitur Peregrinus in patriarcham, qui fecit tabulam argenteam, in qua praeter quosdam sanctos universalis cultus in Ecclesia Dei, inter Civitatenses [Col. 0122B] et Aquileienses locum habet et sanctus Paulinus. Ex hac eduximus effigiem, quam in fronte hujus libri proferimus. In Missa (quam subdimus in Appendice 1, n. 13, pro specimine ritus veteris Aquileien. Ecclesiae, et sancto Paulino accommodamus) addimus orationes ex archivio ecclesiae Civitatensis extractas, alteram ex ms., qui inscribitur: »Ordo Missalis secundum consuetudinem Romanae curiae an. MCCLIV,« quae quidem non ea manu, qua caetera libri illius, scripta est; quia secundum consuetudinem Romanae curiae Missale erat, apud quam de sancto Paulino non occurrit memoria. Forte tamen sub eo tempore, nimirum 1254 a clero Civitatensi in usum suae ecclesiae apposita fuit; quod evincere habet saeculo XIII viguisse cultum Paulini. Alteram pariter ex ejusdem [Col. 0122C] ecclesiae archivo extractam ibi pariter producimus ex libro signato n. 12 cui titulus: Liber sacramentorum an. Domini MCCCIII, quod aliud est XIV saeculi testimonium. In Kalendario autem, quod ibi praemittitur, in Januario litteris rubeis (ut fieri solet in festis) sic legitur: »III Non. Paulini Aquileien. patriarchae, IX lect. duplex.« Accedendo autem temporibus nobis propioribus, occurrunt primo lectionarium ms. Civitatensis ecclesiae, quod sapit saeculum saltem XV ante scilicet typographiam inventam, in quo pro sancto Paulino leguntur lectiones IV ex sermone sancti Maximi episcopi, Ad Sancti. Insuper Missale Aquileiense anni 1519 in quo ad diem 11 Januarii missa praecipitur ex communi confessorum pontificum, a quo nos eam, quam in Appendice proferimus, [Col. 0122D] extraximus. Et tandem Kalendaria, Francisci Barbari patriarchae jussu edita an. 1595 et 1598, in quibus officium de sancto Paulino quidem inseritur, sed non eodem ritu utrinque: nam in Kalendario anni 1595 est evangelium Vigilate, in Kalendario autem 1598 est evangelium Homo peregre. Nostris diebus fit de communi confessorum pontificum primo loco.

VI. Sed et oratorium ipsi Paulino dicatum anterioribus temporibus fuisse, ex ms. de antiquitatibus Forijulii Marci-Antoni Nicolletti didicimus. Is enim, loquens de adventu patriarchae prima vice, ad capiendam (ut dicunt) possessionem temporalem in Civitate Austriae, uti fecerat Aquileiae spiritualem, [Col. 0123A] sic habet: Poichè il patriarca nobilmente accompagnato giungeva alla porta di questa città (di Cividale), uno della nobile famiglia de' Bojani, eseguendo il carico onorato de' suoi maggiori gli faceva riverenza; e portandogli dinanzi una spada alta, vestita d'un fodero bianco a modo Tedesco, l'accompagnava sino alla scala del palazzo di Calisto patriarca. Nell' intimo corpo del quale. . . visitava la chiesiola sacra al medesimo Paolino, ricca di marmi bellissimi, e di figure espresse da eccellenti pittori. Finita l'orazione, circondato di tutti gli ordini saliva al coro della chiesa maggiore. En tibi sacellum in palatio patriarchali (quod ab eo, qui sedem Forojulium transtulit, Callisti dicebatur) Paulino dicatum. Idem Nicolletti de patriarchatu Wolferi, successoris Peregrini II patriarchae, [Col. 0123B] qui decessit initio saeculi XIII de exequiis hujus patriarchae Peregrini verba faciens, sic habet: Il corpo sotto un baldachino d'oro, donato pur allora da' ministri di Dio Corrado decano e Pellegrino preposito agli usi sacri, dalla chiesiola di san Paolino fu portato nel coro della chiesa maggiore della Città del Friuli, dal quale luogo levato, ebbe sepoltura nella santa chiesa d'Aquileia. Et infra, loquens de infirmitate, qua sublatus est idem Wolferas, haec habet verba: Non si poteva a gran pena muovere. . . si faceva portare nella chiesiola di san Paolino, dove elevato in ispirito mandava a Dio le sue orazioni, e pregando perdono a' peccati suoi udiva messa. Hujus sacelli, Paulino quondam sacri, nec vestigium in praesentiarum apparet, nec locum ubi fuerit, perquisiti [Col. 0123C] Civitatenses sciverunt indicare. Cum lustrarem archivum Civitatensis Capituli, inveni quemdam librum, qui vulgo inscribebatur: 1564 Ruotolo di prebende, item degli altari e vicaria; in quo ad pag. 284 haec verba erant: Entrata della cappella de' Santi Vincenzo, San Paolino patriarca d'Aquileia, e Santa Massima vergine, nella chiesa di Santa Maria di Corte, de jure patronatus Domini Michaelis Nicolletti et fratrum, posseduta dal Reverendo vicario di detta chiesa. Haec ecclesia restaurata, nunc usque superest. In ea (ut vides) sanctus Paulinus specialiter cultus est. In pago Premariacensi, quo ortus creditur Paulinus (ut supra cap. 2 jam diximus) templum commune habet cum sancto Mauro abbate, quod sancti Mauri et Paulini dicitur, in eoque altare [Col. 0123D] ejus nomini dicatum est. Sed et in ejusdem pagi ecclesia majori, quae sancto Silvestro papae est sacra, inter imagines Sanctorum in ara maxima positorum, sancti Paulini quoque iconem conspeximus, cum loca illa, veteres memorias rei nostrae inservientes quaesituri, accesserimus. Dictum quoque ibi nobis fuit, quod a familia Saccavinorum quotannis die 11 Januarii memoria Paulini, qui ejus progeniei creditur, invitatis vicinarum villarum sacerdotibus, ad sacrificia Deo in honorem gentilis sui facienda, celebrior habetur.

VII. Quod attinet ad reliquias sancti Paulini, miro fragrantes odore (uti scribit Nicolaus Canussius in ms. lib. II de restitutione patriae cap. 3), Kalendaria [Col. 0124A] bina ex jussione Francisci Barbari patriarchae, quae supra retulimus, asseverant Forojulii repositas [li] asservari: »Cujus reliquiae (aiunt) in altari majori ecclesiae collegiatae civitatis Forijulii quiescunt.« Inventarium (ut vocant) vetus 15 Junii 1584 reliquiarum in archivo capituli sic habet: »Corpus sancti Paulini, quod positum fuit in altare majori, in ecclesia collegiata Civitatis Austriae, an. 1578.« Non puto alio delatum, sed quod erat jam in ecclesia, in altare majus translatum fuit. Et forte ibi antea erat, vel non longe, ut patet ex chronica Juliani mox citanda. Sed aliquo casu, puta terraemotus an. 1348 quo ruit templum, inde semotum, et postea an. 1578 repositum. Caeterum ante hoc tempus reliquias minores corporis ejus in vasibus separatim aliquando servatas, [Col. 0124B] patet ex regestis capituli. In quodam (ut dicunt) inventario anni 1407, die 19 Octob. legitur: »Item, una alia capsitula vitrea, fracta et deaurata, in qua et una Pissis eburnea parvula cum reliquiis sanctorum Hermagorae et Fortunati, et in eadem capsitula est de capite sancti Paulini.« Regesta quoque posteriora (ut puta anni 1545 et 1583, 18 Novemb.) de reliquiis Paulini mentionem faciunt. Chronica ms. Juliani, canonici Civitatensis, de Gregorio a Montelongo verba faciens: »Anno Domini MCCLXVIIII, die octavo intrante Septemb. in Civitate Austria Gregorius patriarcha Aquileien. obiit in Domino, qui exstitit patriarcha annis 17 menses 10 et diebus 16, et juxta corpus sancti Paulini sepultus est.« Idem habes in vitis patriarcharum Aquileien. apud Muratorium tom. [Col. 0124C] IV in Anecdotis Latinis. Vide et Ughellum in Gregorio. Sed et eadem chronica ms. designat, et veluti digito indicat locum, nempe altare majus, sic: »Anno Domini MCC nonag. nono, in festo sancti Joannis Baptistae in aurora diei, fulgur percussit in majori turri ecclesiae Civitaten. et pervenit ad tertiam crucem, et interfecit Jacobum subdiaconum, qui erat monachus, ante altare sancti Paulini in choro. Et sciendum est, quod plures de dominis occidisset, sed in choro non erant, quia in sero dixerant matutinas.« Et quidem res nota vel exteris, nam P. Philippus Labbe, in additionibus ad Bellarminum de scriptoribus ecclesiasticis: »Paulinus, inquit . . . . obiit, sanctitate et miraculis in vita et post mortem clarus, sepultusque est in majore urbis Forojuliensis basilica.« Ferrarius [Col. 0124D] quoque in Catalogo Sanctorum Italiae: »Forojulii in majori basilica sepultus.« Cum autem altare majus ejusdem ecclesiae an. 1716 restauratum, et nova structura erectum vellent canonici, corpus seu potius reliquiae potiores corporis inventae sunt in capsa lapidea, nimium, ut verum fatear, abjecte reconditae. Urna enim est impolitus nudusque lapis, cavatus quidem, et lapidea tabula gypso firmata tectus tantummodo. Novum reconditorium hisce diebus in sacello et altari sub choro posito moliti sunt. Documentum translationis hujus novissimae habebis hic infra n. 9. Specimen autem reconditorii, imo et altaris, hic sub oculis tuis subjicimus. Aliquid ex Paulini reliquiis aliquando Aquileia translatum fuit, et [Col. 0125A] eo in sacrario canonici Aquileienses dicunt asservari, forte nobilior pars, quam hodie ostenditur: nam aliquando ab eo capitulo decretum fuit argenteam statuam construendi, puta aliquid reliquiarum Paulini in ea collocandarum causa (Decretum dabimus in Appendice 2, n. 41). Sed et ante hoc tempus Aquileiensis Ecclesia caput sancti Paulini argenteum jam habebat. Nam inventarium vidimus, an. 1409, die 17 Maii scriptum per Joannem de Merlatis scholasticum Aquileien. et scribam capituli, in quo sic legitur: »Caput beati Paulini argenteum, cum litteris smaltatis ante pectus.« Vidimus et alium an. 1485 ult. Septemb. factum, cum consignarentur modo depositi restituendi reliquiae et alia pretiosa cimelia a canonicis Aquileiensibus, syndicis Civitatis Austriae, qui [Col. 0125B] »imposita super suam carrucam conduxerunt in suam civitatem« ut in eo dicitur. In eo tamen mentio capitis sancti Paulini non facta, sicuti nec sanctorum Laurentii et Sigismundi, ut in anno 1409 facta fuit, indicat, tunc haec capita sanctorum (quo casu, Deus scit) non exstitisse, et ideo anno 1494 alia capita, et praesertim sancti Paulini fieri decretum fuit. In praesentiarum Sigismundi et Laurentii insunt capita argentea Aquileiae. Non autem Paulini.

VIII. Postrema vero reliquiarum sancti Paulini repositionis historia est hujusmodi. Ab anno 1716 quo ab altari majori remota fuit, capsa lapidea superius descripta, in qua Paulini ossa quiescebant, locata jacuit; sed tamen tanquam in loco non suo, et (ut dicuet) provisionis modo, in altare sancti Donati [Col. 0125C] martyris (sacellum est ad dexteram chori, prope sacrarium, vulgo sacristiam) donec locum decentiorem nancisceretur. Delectum fuit quod sub choro est sacellum, Pietatis dictum, et Confessionem si appellas, veteri nomenclaturae te conformabis. Ergo interventu plurium canonicorum, et D. Laurentii a Turre decani capituli, una cum Ignatio Scuffonio, Francisco Fana chirurgis, et Hieronymo Zanuttino medico, sub vespera diei vigesimae sextae Januarii hujus anni 1734 denuo recognita capsa et aperta fuit, inventaque ossium corporis major et nobilior pars, videlicet cranium non quidem integrum, nam pars asservabatur antea, et nunc quoque est in vasi vitreo facilioris ostensionis gratia; mandibula superior et inferior, dentibus viginti quatuor instructa; vertebrarum [Col. 0125D] dorsi bona pars; ossa coxendicum, crurium, tibiarumque. praeter alia ossium minutiorum fragmenta. Optabam huic detectioni interesse, et rogaveram moneri. Sed nescio quo fato, nec monitus fui, nec etsi pridie indictae repositionis adfuissem, videre quid licuit: nam statim ac ossa recognita fuerunt, et per notarium Joannem Baptistam Pistachium, publicum detectionis signatum documentum fuit, denuo reposita in eadem, qua prius jacuerant, urna lapidea, fuerunt et illico collocata in capsa alia ferrea, et haec in altari sacelli sub choro (ut dictum est) maltha illinita, muroque a tergo firmata fuit, inserto in ea postica parte lapide, qui alias videbatur in pavimento novis ad meridiem basilicae inter caeteros, qui velut [Col. 0126A] fascia intersecabant aream templi, ibi ex aliquo digniori loco quondam imperitia artificum cum communioribus lapidibus interpositus. Forte antiquiori urnae Paulini fuerat aptatus, nam sic inscribitur: T PAULINUS PATHA et olim legendum, utpote inscriptio tumuli: Hic requiesciT vel jaceT PAULINUS PATRIARCHA, fracto lapide post requiesci, vel jace: superest enim T. Quae inscriptio in causa fuit, ut lapis a tergo depositi in muro insereretur. Sperabam, inquam, ossium detectioni et recognitioni interesse, sed mea spe frustratus, quae adnoto, ab astantibus collegi. Ergo in crastinum caeterarum plurium sanctorum reliquiarum repositio in eumdem sacelli locum destinata est. Die autem vigesima octava mensis Januarii, qua die officium sancti Paulini (translatum ob concurrentiam [Col. 0126B] quintae diei octavae Epiphaniae ab undecima Januarii) solet Ecclesia Civitatensis quotannis celebrare, feria quinta post Dominicam tertiam ab Epiphania, cantata tertia, instituitur processio et reliquiarum translatio. Post cantores, qui indesinenter laudes sanctorum, hymnosque canebant, procedebant canonici, singuli aliquod vas reliquiarum ferentes; post quos decanus caput sancti Donati deferens, diaconus sancti Paulini fragmentum cranii, et subdiaconus alterius Sancti reliquiam portantes, pluviali et dalmatica, tunicellave respective induti, sub baldachino, praecedentibus thuriferariis, anteeuntibus et subeuntibus funalibus et intorticiis, subsequente etiam magistratu civitatis, et nobili viro Laurentio Orio, pro serenissimo Venetiarum domino provisore, rubra veste (quam ducalem [Col. 0126C] vulgo appellant) induto, a sacrario procedentes, circumeundo ambitum interiorem ecclesiae, ad sacellum sub ara maxima descenderunt. [lii] Reliquiis in armario ad caput sacelli post altare repositis, quae sancti Paulini erat, in altare tunc fuit exposita, reponenda deinde peracto sacro cum caeteris. A domino decano missa solemnis celebrata fuit: qua completa, locus datus nobis fuit in cornu epistolae ad orationem habendam, quam hic habebis inferius.

IX. Placet interim exscribere documentum detectionis, recognitionis, et repositionis reliquiarum sancti Paulini, et producere ea vulgari lingua, qua proditum fuit, quod est hujusmodi:

Nel nome di nostro Signore. L'anno della santissima sua natività 1734, indizione XII, giorno di martedi [Col. 0126D] 26 Genaro, fatto in Cividale del Friuli nel duomo, a' piedi della mensa dell'altare della cappella di san Donato, alla presenza, etc. Ove

Essendo che con definizione 17 del corrente Genaro sia stato preso nel reverendissimo capitolo di questa città di levar l'urna, in cui sta inchiuso il corpo di san Paolino, ed in ora riposta sopra il suddetto ven. altare di san Donato, e la cassa collocare con decente forma, cioè in altra cassa di ferro adornata, dorata, in faccia segnata con crocetta perforata, con iscrizione: CORPUS SANCTI PAULINI PATRIARCHAE AQUILEIENSIS, e ben munita con serratura e chiave, e quella pure (come si è detto) riporre sotto la mensa del ven. altare di nuovo cretto sotto il coro, intitolato Della Pietà: e perciò [Col. 0127A] radunati qui a tal effetto i magnifici e reverendissimi signori Lorenzo del Torre decano, Vincenzo Sillani, Carlo Boiani, Luca de' Massotti, ed Andrea Foramitti teologo, e tutti canonici di questa insigne collegiata, deputati specialmente all'effettuazione sopraddetta, come in detta definizione 17 corrente, alla quale, etc. Quali esequendo l'ordine di far collocare l'urna sopraddetta nelle forme disposte, come sopra; fu la stessa levata dalla mensa di detto altare di san Donato, e posta a' piedi di detta mensa fu ritrovata un'urna di pietra viva, bianca, di lunghezza di piedi 2, oncie 4, larga piedi 1, oncie 5, ed alta piedi 1, con portella sive coperto, ovato in sommità, e prefilata nel resto, chiusa da due arpe di ferro con due forti luchetti, ed esaminata in fianco a detto coperto fu osservata [Col. 0127B] una picciola crocetta lunga oncie 1, ed alla parte estrema, che corrisponde all'ovato, una croce lavorata a corda, alta oncie 8 e mezza, e stessamente larga. Qual urna aperta da Monsignor decano, sempre vestito con cotta, cioè aperti li due luchetti, e poscia levato il coperto coll'intervento delli sunnominati magnifici e reverendissimi sigg. canonici deputati, ed alla presenza degl'infrascritti testimonj, nec non assistendo ivi il molto reverendo D. Domenico Franchini vicecancelliere capitolare allo spirituale, e lo sp. signor Candido Candido cancelliere capitolare al temporale, tutti assistendo alla revisione sive inventario delle sacre ossa con due torcie accese, esaminati dall'eccellentissimo signor dottor Girolamo Zanottini medico fisico, con gli eccellenti signori Ignazio Scuffonio e Francesco [Col. 0127C] Fana chirurghi professori in questa città, narrarono ed esposero, ritrovarsi in essa urna le seguenti ossa: cioè la fronte in parte glabra; parte della calvaria con la sottura sagittale; l'osso petroso vicino ali'orecchio, col naso, con la mandibola superiore con nove denti, parte molari e parte incisori; maggior parte della mandibola inferiore con otto denti, tre incisori ed il resto molari; altro pezzetto di mandibola superiore con tre molari; altra simile con altri tre denti molari; altro pezzetto d'osso petroso; cinque vertebre del collo con l'atlante; un dente occhiale; una vertebra del dorso; tutto l'osso dello sterno; una clavicola intiera, e parte altro pezzetto di clavicola; la cresta dell'osso ileon con altri ossi adjacenti; i due cubiti intieri, cubito e radio di tutte due le parti [Col. 0127D] della gran mano; li due femori, e fibia, e fibola de' gran piedi, ed altre particelle d'ossa, che non si possono rilevare.

Il che avuto e rilevato, fu di nuovo da detto Monsignor decano, coll'intervento de' sunnominati signori canonici, presenti essi signori vicecancelliere, e cancelliere, e testimonj, rinchiusa l'urna con due luchetti laterali, uno per parte, ed apposta la calce alle fessure attorno esso coperto, e poi con devozione levata da uomini, fu portata sotto il coro, e riposta essa urna nella cassa di ferro come avanti descritta, serrata con serratura e chiave, e questa rimessa nel corpo della mensa del detto altare, intitolato Della B. V. di Pietà, riponendovi appesa a detta cassa di ferro una scatola [Col. 0128A] piaca (cosi) di latta, con entro una scrittura scritta dal magnifico e reverendissimo canonico Giulio Pisenti di questa città, sotto il dì 29 Settembre 1733, che narra quanto gli è occorso di vedere nel 1716, quando fu ritrovata detta urna di pietra nella mensa dell'altare maggiore. Altro foglio autentico dei 17 Decembre 1733 d'esame assunto dal signor Pietro Checcia, figliuolo del quondam signor Giannantonio de Vico, con sua legalità de' 22 detto. La definizione preallegata di questo reverendissimo capitolo de' 17 corrente rogato in atti di me nodaro, il tutto in autentica forma con sua legalità, che ogni cosa sarà unito anco al presente, chiudendo poscia il coperto di detta cassa di ferro con due suste forti, e poscia con chiave, quale con l'altre due de' luchetti rimasero nelle [Col. 0128B] mani d'esso sig. decano, rilasciandosi l'ordine di subito fare il muro alla detta mensa alla parte posteriore, ad perpetuam custodiam.

Presenti per testimonj alle cose tutte premesse gl'illustrissimi signori Brandis de' Brandis, illustrissimo signor Livio Carlo, Fabio d'Attimis figliuolo dell'illustrissimo signor Giovanni, il reverendo dottor Antonio Stradiotti quondam domino Bartolommeo, molto reverendo D. Giulio Trivisano mansionario di questa insigne collegiata, eccellentissimo signor dottor Gian Giorolamo Grudena q. D. Giovambatista, monsignor Antonio Provisano q. Vincenzo, monsignor Carlo Braga q. Pietro, Francesco, Antonio, e Giuseppe fratelli Coceani, figliuoli di maestro Domenico, maestro Paolo Zanottino q. Domenico, maestro Andrea Rampone [Col. 0128C] q. Simeone, messer Filippo Artesano q. Giovambatista, maestro Giacomo Dussolino figliuolo di Leonardo, Gian Maria Zuliano figliuolo di Giovambatista, Pietro Cepellotto q. Bartolommeo, maestro Giovambatista Vicenzuto, detto Casalotto, q. Antonio, tutti di questa città; e maestro Filippo Lanteriis q. Zuane d'Udine, di presente in questa città.

Ommesse le carte di sopra citate, e poste nella cassa di ferro appresso l'urna, nella scatola di latta, etc.

Ex actis suis Joannes Baptista Pistachi civis publicus Veneta auctoritate, ac collegiatus civitatis Fori Julii notarius, sic requisitus fideliter rogavit, publicavit et extraxit, seque in fidem manu propria subscripsit. L. D. O. M.

X. Ne quid tandem desit, lector optime, quod ad [Col. 0128D] Paulinum spectans alio petere cogaris, subdam hic binas inscriptiones, eam scilicet quam olim, et eam quam nunc sub Paulini effigie in aula patriarchali Utinensi conspicuas legimus. Vetus est hujusmodi.

[liii] SANCTI PAULINI PRAECLARA GESTA TAM MULTA EXSTITERUNT UT AQUILEIENSIS ECCLESIA PRAETER DISCIPLINAM DEBEAT SUAM PRAECIPUE AMPLITUDINEM ILLIUS APUD CAROLUM IMPERATOREM AUCTORITATI.

Nova vero, quae cum restauraretur aula palatii. et recentes icones efformarentur, a tunc praefecto bibliothecae patriarchali, publico perennique commodo a Dionysio Delphino patriarcha munificentissimo [Col. 0129A] exstructae, Bernardino Angelo Serli, nunc Utinensi collegiatae insignis canonico proposita fuit, talis est:

SANCTUS PAULINUS SUB ADRIANO I CONTRA HAERESIM FELICIS ET ELIPANDI CONCILIUM FOROJULIENSE CELEBRAVIT IN FRANCOFORDIENSI LIBELLUM OBTULIT SUAQUE APUD CAROLUM MAGNUM AUCTORITATE DISCIPLINA PROVINCIAM AMPLITUDINE AQUILEIENSEM ECCLESIAM DECORAVIT.

Imagines, sub quibus epigraphae hujusmodi scriptae, ut arbitrarias, omisimus. Producimus autem, et in fronte voluminis istius locamus illam, quam etsi [Col. 0129B] forte et ipsa pro libito effingentis facta fuit, attamen vetustate sibi patrocinante, quippe efformatam exeunte XII, vel ineunte saeculo XIII, sicuti propiorem aetati Paulini, ita verisimiliorem archetypo recentioribus cunctis arbitrati sumus. Haec ex tabula argentea et inaurata, in qua varias sanctorum, praesertim Aquileiensis et Civitatensis ecclesiae, iconas Peregrinus secundus patriarcha caelare fecerat, et ecclesiae civitatis Austriae quam ipse refecerat, dono dederat, desumpta est. Ejus tabulae meminerunt chronicae Forojulienses editae et manuscriptae, de Peregrino verba facientes, et inter caeteras quam habet in Anecdotis suis tom. IV Muratorius in Peregrino III (aliis, et verius II) sic habet: »Iste (Peregrinus) reaedificavit ecclesiam Civitatis Austriae, quae [Col. 0129C] cum omnibus libris et thesauris exusta fuit, fecitque in ea tabulam argenteam.« Alia manuscripta sic: »Fecit tabulam argenteam valde pulchram in dicta ecclesia.« Haec illa tabula est, quae nunc in altari majori locata cernitur, estque altitudinis, seu longitudinis pedum 3, unc. 6, latitudinis vero pedum 6, sub qua se ipsum Peregrinus imprimi curavit, genu flexo Virginem matrem, quae medium et principem locum tenet, adorantem, cum hac circumscripta epigraphe et precatiuncula: Sacerdos (vel potius legendum Secundus) Peregrinus patriarcha: Mater Dei, [Col. 0130A] miserere mei. In superiori tabulae parte (quam dicerent Latini cum Vitruvio zophorum, Italis fregio della cornice) sunt hi versus:

MATER. SUME. DEI. DEUS. HUJUS. MATERIEI
PRAESTANS. PLACATA. PEREGRINO. REGNA. BEATA.
HOC. QUI. DEVOTE. CURAVIT. OPUS. FORE. PRO. TE.
EXORA. REGEM. FIRMAM. CONSCRIBERE. LEGEM.
NE. QUIS. FUSCARE. VELIT. HOC. VEL. CONTAMINARE.
In inferiori vero parte hi, qui sequuntur:
AD. LAUDEM. CHRISTI. SEDI. SEMPER. INHAEREAT. ISTI.
ARAE. SUBLIMI. FIANT. ET. IN. AETHERE. PRIMI.
HAEC. QUIBUS. EST. CURA. QUO. PERSTET. TABULA. PURA.
AST. VIOLATORES. HEREBI. SINE. FINE. DOLORES
   FRIGORE. VIBRANTE. PATIANTUR.

[Col. 0130B] Nunc quidem, argentea lamina detrita et disrupta, desunt haec verba in primo et in altero versu, videlicet AD. CHRISTI. ET. FIANT. Sed ex chartario capituli ejusdem ecclesiae, ubi inscriptio asservabatur, rimas supplevimus. Ex hac igitur tabula, in cujus sinistra inferiori area Paulinus noster conspicitur, effigiem ipsius educimus. Nec sit qui dubitet alius Paulini quam Aquileiensis esse imaginem: nam praeter apostolos quosdam, et martyres confessoresque nonnullos, qui generali pietate in ecclesia Dei coluntur, reliqui sunt Aquileiensis ecclesiae et Forojuliensis omnino proprii (ut sanctus Donatus, cujus reliquiae in ecclesia Civitatensi asservantur; sanctus Quirinus, cujus reliquiae Aquileiae quiescunt; sancti Hermagoras, Fortunatus, Helavus, Aquileienses praesules) [Col. 0130C] ut nihil dubii supersit, quin sanctus Paulinus patriarcha noster, et non alius sit, qui hic effingitur. Ut autem clarius tabulae ideam efformes, et collocationem imaginum in eadem contentarum concipias; accipe idolum ab hoc schemate, quod solerti diligentia ab autographo extraxit una mecum Henricus Palladius consobrinus meus, cujus quoque ope imago sancti Paulini in fronte hujus voluminis ab ipso hinc delineata prodit [(a) 1Kb] , ad hoc dedita opera novissime Forumjulium itinere alio instituto, et ex nominibus locum sanctorum comprehendes.
[Col. 0131] [Figure: 92Kb]



[Col. 0133]
[liv] ORATIO HABITA V KAL. FEBR. 1734 IN REPOSITIONE SOLEMNI RELIQUIARUM SANCTI PAULINI PATRIARCHAE AQUILEIENSIS In sacello sub choro basilicae majoris civitatis Austriae.

[Col. 0133A] I. Quam laeta dies haec, N. N. quam boni ominis, quam jucunda, quae post tot saeculorum evolutas periodos, inclyti confessoris Dei, eximii doctoris fidei, et praestantissimi patriarchae sanctae nostrae Aquileiensis ecclesiae pretiosas sacri corporis reliquias ostendit, et sub oculos promit venerandas! Alma dies, et candidiori prae caeteris vitae nostrae calculo consignanda, cui nos reservavit Dei optimi maximi benigna providentia, ut cujus sapientia edocti fueramus, cujus praeceptis imbuti, cujus prae licatione instructi, organum ipsius sapientiae, corpus (inquam) ejus intueremur laetabundi, et gestientes gaudio susciperemus, amplecteremur, oscularemur. Quis enim grati animi sensibus adeo est destitutus, ut memorans sancti patris nostri Paulini ingentia facta, exantlatos [Col. 0133B] labores percurrens, eximia scripta revolvens, quibus nedum provinciam nostram, sed orbem pene universum illustravit, non subita commoveatur laetitia, dum hodierna luce lipsana ejus et cineres reverendos, ab injuria temporum vindicatos, postque tot annorum centurias superstites, coram positos prospicit et contemplatur? Ego enim ille non sum, quem haec non tangant: quinimo dum praeterita mente revolvo, et praesentia oculis aspicio, me ferme extra me ipsum elatum sentio, cor laetitia subsultat, et quadam exstasi jactatus ad audendum supra vires me raptum cognosco. Quod praesentis temporis ratio postulat, et diei celebritas requirit, orationis officium libens assumo: muneri, fateor, viribus impar, et non pro dignitate rei verba facturus. Sed vos pro [Col. 0133C] humanitate vestra veniam dabitis oratori exsultatione exsultanti, si extra oleas quandoque excurret, et scopum adeo supra se positum, etsi jaculum dirigat, non contingat.

II. Haec est, etsi vicaria, [a 1Kb] illa dies, quae anno octingentesimo quarto reparatae nostrae salutis ad superos transitu Paulini decorata, natalem ejus quotannis anniversaria memoria reducens, nobis celebriori officio est veneranda. Quam ergo opportune, quam sapienter sanxisti, o celeberrima Forojuliensis ecclesia, cum illam ipsam, quae eum intulit coelo, solemni repositioni corporis ejus dicares, ut qua spiritus aeterna inter coelites pace potitus est, ossa quoque ejus requiem, ad finem usque mundi duraturam, in gremio tuo invenirent. Ea enim semper [Col. 0133D] fuit nationum omnium non omnino ab humanitatis legibus abhorrentium consuetudo, suorum vita functorum manibus, castis officiis, et supremis (ut vocabant) muneribus parentare, eo celebrius, quo illustrior vita, vel charior eorum exstitit conversatio. [Col. 0134A] Nam cum mors sit ultima linea rerum, nihilque nobis cum e vita sublatis commune amplius sit, saltem quod extrema vice futurum erat superstitum erga eos officium pietatis, ut nobilius, ut solemnius haberetur, pia humanitatis lege sancte est institutum. Non patitur eruditio vestra, ut exemplis doceamini, qua funeris pompa, qua exsequiarum magnificentia, qua rituum ceremoniarumque varietate antiqui vel ethnici justa suis persolverint, apotheosi quandoque, et inter divos publica translatione parentalia sua coronantes. Quae cum vos non lateant, fateamini necesse est, boni genii ope nobiscum actum fuisse, ut sanctum Paulinum jam nongentis, et quod excurrit, annis e terrenis exemptum, nova funeris ne dicam an triumphi potius pompa, rediviva [Col. 0134B] celebritate prosequeremur, et solemni hodiernae repositioni honorandi pignoris, recenti conditorio collocati astaremus. Sed ut hujusmodi officio partes suae ex aequo responderent, non deesse debuisset, qui virum pro rostris saltem utcunque laudaret. Quam provinciam peculiari in sanctissimum praesulem latus devotione suscipiens, eo in trivio, quo constitutum laudantem consimili eventu Ignatium Antiochenum patriarcham se fatebatur Chrysostomus, me positum quoque deprehendo. »Prius ne illum (dicebat, Orat. in S. Ignat. mart. tom. V) laudabimus martyrem, an apostolum, an episcopum? Triplicem enim, imo vero multiplicem coronam gratiae Spiritus contexit, qua sanctum illius caput redimivit . . . Ac principio, si vobis placet, ab episcopatus [Col. 0134C] laudibus incipiamus.« Haec Chrysostomus, viam nobis sternens ad praeconium Paulini.

III. Post humaniorum litterarum professionem laude et praemio, collatione Laberianae villae, a Caroli Magni aequissimi litteratorum aestimatoris munificentia remuneratam, ad patriarchales infulas eo auspice assumitur. Quo studio, qua vigilantia muneris sui partes impleverit, non est quod comprobando vos multis detineam. Sufficit enim vel per transennam concilia, quibus interfuit, advertere, ut zelus illius, doctrina, robur animi vere episcopalis innotescat. Ferme nullum eorum temporum inter multiplicia a Carolo coacta invenitur, in quo Paulini praesentia fuisset desideranda; quinimo ubique primas habuisse, si non semper jure dignitatis, merito [Col. 0134D] tamen doctrinae. Haec enituit in Ratisponensi conventu, haec in Francofordiensi, utrobique in causa Felicis et Elipandi Hispanorum episcoporum, male de Christi persona sentientium quos ore tenus et luculentissimis scriptis confecit, contrivit, dispersit. [Col. 0135] [Figure: 43Kb] [Figure: 14Kb] [Col. 0137A] De illa autem synodo quam Altini habuit, vel de ea quam in suo percharo Forojulio collegit, quid dicam? cum et epistola ex illa data, et canones ex hac prolati, quot periodos habent tot virtutis doctrinaeque ejus testes prodant, ut spiritum Paulini ipsa mera lectio demonstret? In his enim elucet ecclesiasticae disciplinae reparandae sedula cura, immunitatis ecclesiis servandae ardens vigor, festorum dierum religionis custodiendae ingens studium, matrimoniorum honestatis, asceteriorum virginum decoris, templorum reverentiae tuendae vel restituendae robur invictum, diligentia indefessa, zelus acer, et, ut verbis utar Scripturae, ne dum comedens, devorans.

IV. Forma factus gregis ex animo, quos sanctissimis [Col. 0137B] institutis vel praedicationibus imbuerat, exemplo in via Dei praeibat; ut vel silente ipso, virtutibus suis conversationeque morigera, quid fugere, quid tenere haberet subditus grex, vita pastoris ostenderet. [lv] Is ille erat episcopus, quem Paulus Timotheo (I Tim. V) vel Tito (Tit. III) scribens desiderabat, et graphice depingebat, sine crimine, irreprehensibilem, benignum, prudentem, sanctum, justum; amplectentem eum, qui secundum doctrinam est, fidelem sermonem; ut potens sit exhortari in doctrina sana, et eos qui contradicunt, arguere. Quod praestitisse Paulinum, ut pateat, non vacat per singulas virtutes ejus excurrere. Satis sit advertere, quam mordicus amplexus sit fidelem sermonem doctrinae incarnati Verbi Dei, ut potens fuerit sua synodo Forojuliensi [Col. 0137C] exhortari suos in doctrina sana, et Hispanos qui contradicebant, arguere. Caeteras autem virtutes ejus liceat tantummodo delibare ex pauculis verbis amici ejus, quibus encomia praecipua complectitur. Is est beatus Alcuinus, cujus pietas et doctrina commendabilem prae primis fecerant, nedum in aula Caroli Magni, sed toto orbe Christiano, ut laudari a laudato viro digna Paulino laus habeatur. »Tuum sanctissimum cor (sic Paulinum quandoque scribendo alloquebatur, epist. 62) terra est repromissionis, sapientiae melle manans, et suavissimae charitatis luce redundans, in qua verus et gloriosus Salomon virtutum gemmis, templum pulchrae habitationis, suae majestati construxit. Ibi arca sapientiae et duorum tabulae testamentorum; et haec omnia [Col. 0137D] cherubin in multitudine tegunt scientiae. Quid in tam affluenti tui cordis thesauro non invenitur, cujus habitator ille agnoscitur esse, in quo sunt omnes thesauri sapientiae et scientiae absconditi.« Et alibi Henrico nostratium duci, pietatis scribens documenta, ait se a prolixiori scriptione calamum temperare, et monitis ulterioribus parcere, cum oculismet suis haurire Paulini posset exempla, et auribus verba percipere, omnibus a se tradendis praeceptis efficaciora. »Plura tibi (dicebat epist. 94), vir venerande, de Christianae pietatis observatione forte scripsissem, si tibi doctor egregius, et pius coelestis vitae praecepter Paulinus meus praesto non esset, de cujus corde emanat fons viventis aquae in vitam salientis [Col. 0138A] aeternam. Illum habeas tibi salutis aeternae conciliatorem.«

V. Verum quem sibi Aquileiensis Ecclesia in episcopali munere pontificem optimum senserat, alienae provinciae apostolum indefatigabilem agnoverunt. Non hic in scenam produco Paulinum in Germaniae Galliarumque frequenti conventu cum hostibus fidei in arenam descendentem, ut coronam apostolatus ejus ex protritis haeresibus consertam recenseam. Haereticos confundere et prosternere doctoris est; ethnicos ad cognitionem fidei traducere et doctoris et apostoli. Insignia apostolatus Paulini, sunt Carinthiae, sunt Hungariae nationes, cujus ope lux evangelii hisce provinciis, qua exstincta, qua nondum accensa, vel refulsit, vel affulsit. Non inficias eo, ante tempora Paulini [Col. 0138B] evangelium Carinthiae populis innotuisse; sed temporum injuria morum barbaries ita erat restituta, ut nova missio discipulorum Domini, et recentes apostoli ad eorum conversionem Paulini aetate affatim necessarii viderentur. Zelo dilatandae fidei succensus Paulinus sibi Spartam hanc ornandam suscepit eo libentius, quo Carinthia tanquam membrum corpori, dioecesi Aquileiensi a priscis temporibus accensebatur. Apostolico in munere tantopere et tanto tempore desudavit, quousque praesuli Juvaviensi in archiepiscopum recens evecto, neometropoli Salisburgensi Ecclesiae Carantana neophyta gens ascriberetur. Non aegre tulit distractionem provinciae suae, pacis studiosissimus Paulinus, qui omnem spiritum laudare Dominum probaverat, et sibi desudatum apostolicum decus [Col. 0138C] eripere neminem posse confidebat. Ex eo tempore limitibus positis ad Dravum fluvium, qui usque nunc servantur, assignata trans amnem Carantana terra Salisburgensi metropolitae, caetera cis Dravum campus fuit, quem deinceps Paulini apostolatus excoluit, et patriarchis Aquileiensibus in tutelam et curam remansit.

VI. Ad Avaros etiam Ecclesiae Dei adjungendos sedulam navavit operam, quos armis Caroli devictos, et Henrici ducis Forojuliensis, Paulini amicissimi, copiis non una clade subactos novum suscepisse apostolum subindicat Alcuinus, cum scribens Paulino de victoria Avarica, et de conversione illarum gentium tentanda, sic verba faciat (Epist. 112): »Quam plurimorum in te, pater optime, oculi respiciunt, quid [Col. 0138D] vestra veneranda sanctitas facere velit; quia et vicinitas locorum tibi competit, et sapientiae decus suppetit, et auctoritatis excellentia tibi appetit, et cuncta conveniunt, quae tali operi necessaria esse videntur.« Hoc autem erat equo calcaria subdere, et stimulis agitare currentem. Postulaverant dynastae Hungarorum, sibi viam sterni sacerdotum missione ad fidem complectendam, quorum caput, et (ut loquitur Scriptura) ipse dux verbi factus, regiones illas penetravit ingenti animarum lucro, et Ecclesiae cui studebat dilatandae profectu. Sic nobis temporum malignitas non invidisset clariora ejus apostolatus monumenta, ut vidissemus eum idola subvertere, fana destruere, lucos evellere superstitionis. Hinc populo verba facere, [Col. 0139A] illinc neophytos instruere, qua catechesibus rudes excolere, qua sacris lustralibus undis catechumenos abluere, qua renatos ex aqua et Spiritu sancto manuum impositione confirmare, exstruere templa, erigere altaria, sacerdotes constituere; ut non temere, sed vere, et minus adhuc vero locutum haberemus, qui (P. Bombardus S. J. in Topograph. Hungariae) inter Pannoniae primos apostolos Paulinum recensuit.

VII. Ad episcopale decus, ad apostolatus gloriam, martyrii tandem coronam adjunxisse Paulinum levi negotio sibi suadere poterit, quicunque rationem martyrii optime noverit, et gesta Paulini intimius perspexerit. Non semper sanguine sunt decorata martyria, et quamplures inter martyres veneratur Ecclesia, [Col. 0139B] quorum mors non fuit cruore consignata. Ut quis in censu martyrum computetur, satis est si fidei causa ab hostibus fidei ea qualiacunque poenalia perpessus sit, quae et odium fidei in illatore et zelum in patiente demonstrent. Sic in albo martyrum Pontianum, Marcellum, Joannem, Silverium, Martinum pontifices Romanos, Eusebium Vercellensem, Felicem Nolanum, et plurimos alios repositos veneramur, quorum vitam gladius persecutoris non abstulit; palmam tamen martyrii non amiserunt (uti dicitur de Turonensi episcopo Martino) quia quantum in eis fuit, vitam in discrimine posuerunt pro fide, et quantum fuit in hoste, nec odium defuit, nec violentia, quin mors pro fide subsequeretur. Sed aliter actum, ejus tantummodo providentia, qui sibi quandoque [Col. 0139C] complacens in animi suorum praeparatione votum requirit, non exitum; et praeveniens eos in benedictionibus dulcedinis, ponit in capite eorum coronam de lapide pretioso martyrii. Quanto igitur jure, quantoque merito inter martyres locum habere Paulinus debet, qui in praedicatione evangelii ne dum tot labores subierit, sed tot pericula offenderit, tot poenas pertulerit, tot injurias voraverit? Foedifragi Avares quam fidem amplexi fuerant, tandem aliquando ejurarunt; Deoque et Carolo repetita apostasia rebelles, quos primum ut apostolos susceperant, uti martyres contumeliis poenisque affectos ejecere. Si martyrem non facit poena, sed causa, ex mente Augustini (Epist. 89, n. 2, et Epist. 204, n. 4, edit. noviss.) [Col. 0139D] non est quod remoretur martyrem dicere Paulinum, cui nec causa defuit, nec poena. Imo si ex Cypriani (Lib. II de Mortalit.) sententia martyrium vel mente conceptum coronatur, quomodo non martyris corona dignus habebitur Paulinus, qui nedum voto et ardore animi, sed revera et de facto martyrium arcessebat, et manibus ferme complectebatur? Sit venia hac vice profano verbo

   Et, si fata fuissent,
Ut caderet, meruisse manu. (Aeneid. II, v. 433.)
[lvi] Hinc, ut verum fatear, nimium remisse et modestiori quam par erat laude, biographus quidam de eo scripsit (Ferrarius in Catal. SS. Italiae): »Martyrii cupidus fuit, licet voti compos non fuit; multas [Col. 0140A] nihilominus a barbaris perpessus est injurias et molestias.« Quomodo enim, saltem ex parte, optati martyrii compos non fuit, quem a barbaris in odium fidei molestias et injurias perpessum fuisse ultro citroque fatetur?

VIII. Ergo cum Paulino nec episcopatus gloriam, nec apostolatus insignia, nec martyrii coronam defuisse, saltem summatim ostensum sit, nunc ad vos mea se vertit oratio, qui tanto pignore decoramini. En tibi, o Domini sacerdotum electa manus, venerandos cineres episcopi vigilantissimi, apostoli ferventissimi, martyris re et voto ardentissimi, quos aeterni Patris providentia tuae fidei commisit. Depositum custodi, et hic ubi est thesaurus tuus, sit et cor tuum. Laetari prae caeteris, amplissimae hujus [Col. 0140B] provinciae Forojuliensis Ecclesia, jure potes optimo; quae cum spiritu Paulini quondam cum caeteris vivificareris, nunc prae caeteris corpore ejus potiris. Intuere artuum ejus, et quae membrorum supersunt; et misto stupori gaudio exsultans exclama: Hic ille est, quem commendabant pontifices, quem venerabantur reges. a cujus ore aula pendebat Magni Caroli, cujus monita suscipiebat Germania, cujus sententias complectebatur Gallia, cujus mentem sequebantur concilia, cujus doctrinam, auctoritatem, sanctitatem stupebant, pavebant, colebant principes, populi, nationes. Os aureum illud est, cujus eloquium detonabat in synodis, cujus lingua interpres veritatis aeternae legitima habebatur. Manus, illae sunt manus, cujus articulos scribentes haeresis horrebat Hispana, [Col. 0140C] cujus efformatos apices ceu fulmina nationes illae, etsi a nostris adeo dissitae, formidabant. Quam speciosi pedes evangelizantis pacem, evangelizantis bona Carantanis et Avaris regionibus, per quas excurrerunt quidem ad lucra animarum, dum viveret; sed quasi sibi praecepisset creator omnium, qui requieverat in tabernaculo cordis ejus, in hac ecclesia inhabitare, et in electis suis hujus populi mittere radices; hic firmatus est, et in civitate sanctificata similiter requievit, et radicavit in populo honorificato, donec spiritu ab humanis exempto in plenitudine sanctorum fieret detentio ejus. Gratulamini igitur vobiscum, o vos qui nunc eum adoratis in loco, ubi steterunt pedes ejus, quibus apprime convenit, quod dicebat Chrysostomus Antiochenis suis, suscipientibus [Col. 0140D] Ignatii eorum quondam episcopi ossa Roma relata Antiochiam: »Roma (dicebat ille, Hom. de S. Ignat. supra cit.) stillantem illius sanguinem excepit.« Et ego dico: Gallia, Germania, Carinthia illius sudores, et forte Hungaria cum sudoribus sanguinem excepit. »Vos autem reliquias ejus suscepistis; vos illius episcopatu gavisi estis. Illi apostolatu et martyrio sunt laetati. Certantem illi, et vincentem, ac coronatum conspexerunt; vos perpetuo illum possidetis. Exiguum ad tempus eum vobis ademit Deus; sed majore cum gratia restituit. Emisistis episcopum; et apostolum et martyrem recepistis.« Sic Antiochensibus Chrysostomus, sic ego vobis, quibus haec pignora sunt credita, apud quos sunt deposita, et [Col. 0141A] hodie exposita. O igitur, Ecclesia Forojuliensis, depositum tuum custodi!

IX. Custodi, inquam, illud, a quo custodiris: nam si vel mortuis sepulturam apud confessorum fidei et Christi martyrum sarcophagos nancisci, prodesse posse non negat Augustinus (Lib. De cura pro mortuis) quid praesidii, quid tutelae non tibi praesumere poteris ab eo, apud cujus cineres vigilas, oras, meditaris, psallis? Qui enim fieri poterit, ut non de coelo tibi prospiciat, cui sic prospicis; non tueatur, quem sic tueris; non custodiat quem sic custodis? Crede, nec dubita, Paulinum tuum tibi studiosas rependere curas, et vicaria sollicitudine quem servas servare. Quia nemo carnem suam odio habet; diligit adhuc Paulini spiritus has carnis suae apud te depositas [Col. 0141B] reliquias, quondam vas Spiritus sancti in eo inhabitantis. Ergo et te, quae eas conservas, non diligere non potest; nec ad eas se convertere, quin ad te, in cujus sunt manu, non convertatur. Haec itaque est tuae galea salutis, hoc scutum, hoc ancile tuum, quo defenderis, quo protegeris, quo fulciris.

X. Ergo, pater optime, et sanctissime cultor agri Dominici Aquileiensis, respice de coelo, et vide, et visita vineam istam, et perfice eam (Psal. LXXIX, 15 et seqq.), quam plantavit dextera tua, quam sudoribus rigasti, quam doctrinis coluisti, quam sanctionibus putasti, quam igne zeli et charitatis fovisti. Tu, ceu agricola ille evangelicus (Matth. XXV) sepem ei circumdedisti, cum haereses ne in eam irruerent, scriptis tuis praemunisti. Turrim in medio ejus aedificasti, [Col. 0141C] cum patriarchalem sedem, tua ope privilegiis compluribus a magno rege et imperatore Carolo donatam, ad vere turritam celsitudinem evexisti. Torcular in ea fodisti, cum celeberrimam illam tuam synodum Forojuliensem habuisti, in qua vina purioris doctrinae et acrioris disciplinae tuis canonibus expressa adhuc in dies nostros cum laetitia cordis hauriuntur, quo vino torcularia, id est posteriora [Col. 0142A] tuum imitantia concilia, redundarunt. Eam ergo quam sic plantavit in terris dextera tua, de coelo perfice intercessione et suffragiis. Respice, quia episcopus: vide, quia pater: visita, quia pastor, perfice, quia sanctus.

XI. Sed ut eam, quam respicis, vides, visitas vineam tua dextera plantatam, perfectam habeas, fiat manus tua super virum dexterae tuae, super illum, inquam, virum, qui non tam est sedis quam zeli, non tam dignitatis, quam virtutis tuae haeres non degener, Dionysium Delphinum patriarcham, qui vineam tuam dilectam non absimili vigilantia respicit, ut episcopus; amore videt, ut pater; sollicitudine visitat, ut pastor; et non impari studio perficere contendit, quia ad sanctitatem tui successore dignam [Col. 0142B] aspirat. Is est vere vir dexterae tuae, quia ipso operante ita te operari credas, ut te in eo ferme redivivum conspicias. Fiat ergo manus tua super virum dexterae tuae, et super filium hominis, quem confirmasti tibi, quia pro te, et loco tui operatur. Ego quidem non ambigo, te (cui tantopere cordi fuit et est vinea Aquileiensis Ecclesiae) intercedente datum, et diutino episcopatu confirmatum, ut vita, exemplo, doctrina partes tuas adimpleret. Confirma adhuc eum nobis ad tempora longiora, ut in Delphino nostro, qui sic adamussim virtutes tuas aemulari satagit, te perennatum agnoscamus.

XII. Nos autem, qui solemni sacrorum ossium tuorum repositioni interfuimus, non discedemus a te, nisi vivifices nos, quia nomen tuum invocavimus. Ego [Col. 0142C] quidem non dimittam te nisi benedixeris mihi (Gen. LXXII, 26), qua benedictione percepta, ibo per viam meam gaudens; et qui in operibus tuis evolvendis, et publicae luci parandis allaborans jam spiritum tuum conspexi, et nunc post tot saecula elapsa corpus tuum veneratus sum, quis cohibere me poterit, quin repetens dicam: Vidi Paulinum meum facie ad faciem, et salva facta est anima mea? (Ibid., 30.)




[Col. 0141]
[lvii] SANCTI PAULINI VITA ALTERA, Excerpta ex prolixiori ms. Marci Antonii Nicoletti, asservata apud Patres societatis Jesu Graecii in Styria, transcripta anno 1736, mense Januario, ab Andrea Foramitti canonico et theologo insignis Collegiatae civitatis Austriae. [1Kb]



PRAEMONITUM.

[Col. 0141D] Jam supremam manum operi nostro circa sancti Paulini Aquileiensis Vitam et scripta imposueramus, imo jam typographo ms. nostrum commissum praelum subibat, cum D. Laurentius a Turre decanus capituli Forojuliensis certiores nos fecit, tandem aliquando a D. Andrea Foramitti canonico suae ecclesiae, ob res forenses ejusdem Graecii commorante, detectam fuisse apud Patres societatis Jesu Vitam inscriptam sancti Paulini a Marco Antonio Nicoletti confectam. Curavimus, ut quantocius ejus exemplar ad nos mitteretur: quod non nisi Aprili hujus anni 1736 ineunte nacti sumus. Putabam, lector optime, [Col. 0142D] me tibi munus eximium oblaturum. Sed male omnino et tibi, et mihi consultum issem, si eam vitam, ut ab auctore prodita est exhibere voluissem. Centum enim triginta quatuor paginas vulgaris folii transcriptor non indiligens implevit. Hinc collige, quam multa nihil ad rem facientia auctor consarcinaverit, qui tamen nullam quaestionem criticam expendit, non chronologiam discutit, non concilia profert, non scripta Paulini ulla producit, aut iudicat. Conciones plures et quidem longas effingit, quibus non quid dixerit vere Paulinus, vel alius quispiam, quem loquentem inducit, sed quid dicere potuisset, [Col. 0143A] comminiscitur. Hujusmodi commentis ferme tota res agitur. Non inficias tamen eo, aliquando nonnulla hic legi et memoratu digna, et quae frustra aliunde requiras. Omissis igitur supervacaneis et ad libitum effictis concionibus, quae mere Paulinum attingunt ex ejus mente exhibemus, iis tantummodo fidem habituri, quae se vidisse vel legisse testatus est. Pro caeteris sibi vadem inquirat.

Marcus Antonius Nicoletti Forojuliensis saeculo XVI floruit, et quidem post annum 1578, ut in postrema nota nostra ad hanc vitam advertimus, in vivis erat. Plura de patriarchis Aquileiensibus, de scriptoribus illustribus, de vetustioribus Forojuliensium legibus, de bello inter Forojulienses ab anno 1360 ad an. [Col. 0144A] 1367 acto scripsit, et nonnulla praeterea, quae mss. inter comprovinciales nostros circumferuntur. Dolebamus aliquando vitam Paulini non superesse: quandoquidem uti ardenter efflagitabamus, ita diligentissime conquisieramus frustra. Nunc a Patre Antonio Sponno Utinensi, societatis Jesu Universitatis Graecensis, ut dicunt, cancellario voti compotes facti, qui illam communicavit canonicis Forojuliensibus, ab eorum humanitate facile impetravimus, ut ea nobis uti liceret. Hanc, ut supra dixi, contractam et compendio expressam damus, quam et ex Itala Latinam fecimus, non interpretes verborum, sed sensuum, ut plurimorum utilitati consuleremus.



INCIPIT VITA.
[Col. 0143]

[Col. 0143B] I. Quo tempore res Longobardorum protritae, et Desiderius eorum rex regno a Carolo Magno exauctoratus fuerat, Signoaldus episcopus, sive patriarcha Aquileiensis, in civitate Forojulii ex sanguine Grimoaldi regis progenitus, fato concessit, munere pontificio quadraginta duobus annis sanctissime functus. Per cleri [a 1Kb] populique suffragia electum, successorem habuit Paulinum.

II. Putatur Paulinus ex earum illustriorum una familia exortus, quas Alboinus rex apud Gisulfum Forojuliensium priorem ducem reliquerat. Alii Praemariaci oriundum autumant, ubi praedia possederat. Visuntur etiam nunc aedium protritarum maceries, quas incoluerat, campusque quo tunc inerat, cum nuntium electionis suae in patriarcham accepit; qui [Col. 0143C] manu baculum tenens dixit: Cum lignum hoc flores frondesque proferet, tunc electum me in praesulem credam. Quod statim gemmis turgentibus flores frondesque eduxit. Quo viso vocationi credidit, et manus dedit, accedente brevi temporis intervallo assensu Adriani I pontificis, et placito Caroli regis.

III. Turbas interim seditionis movet dux Rotgandus in regem, a quo victus captusque extremo supplicio multatus est. Ceciderunt etiam eo in bello Felix [b 1Kb] frater Rotgandi, Joticausus, et Guiselpertus, inter vivos servatis eorum uxoribus Gorimberga, Beralda, et Brunichilda. Lupo, filius Felicis, in Franciam ductus in carcere obit. Carolus supremis officiis iis, qui in bello ceciderant, persolutis, Aquileiam tendit, exceptus a patriarcha, cleroque, ibique [Col. 0143D] legatos provinciae universae, qui ei gratulatum venerant, recipit. Audit concinnam Paulini orationem de excellentia [lviii] et officio principis, cujus eloquentiam admiratus Carolus Labariani villa eum donat, et postea ejus electioni ad patriarchalem sedem an. 776 [c 1Kb] ultro assentitur.

IV. Sublato Rotgando, caeteri Longobardorum (Ildebrandum ducem Spoletinum si exceptes) ad Caroli devotionem revertuntur. Qui paschalibus diebus Tarvisium invisens, ibi ducatum Forojuliensem regno adnectit unitque, comitibus per singulas civitates ad regimen designatis. Quod aegrius Forojulienses ferentes, rati decori patriae officere ducis dignitate privari, veterem gubernationis normam [Col. 0144B] exoptant. Vota populi, ut creditur, Paulinus exponit; quorum compotes facti sunt, suffecto [d 1Kb] in ducem post Rotgandum Henrico, et additis Carinthia Styriaque, nondum Christo baptismate regeneratis, Forojuliensi ducatui.

V. Saxonum novae rebellioni occurrit Carolus, qui eos vincit, manus auxiliares praebentibus sub Henrico duce etiam Forojuliensibus. Victi veniam et baptisma expetunt. Quibus in fide firmandis Paulinus, qui gratulaturus Carolo advenerat, multum allaborat. Is ad sedem suam revertens, per menses aliquot Carinthiam excolit praedicatione et exemplis, non sine vitae quandoque discrimine, et tantum sanguine non martyr. Multos Christo lucrifacit, cujus rei certiorem apostolicam sedem fecit, primum datis epistolis, [Col. 0144C] dein oretenus, cum non multo post Romam adiit; ubique Carolum e praelio ad Pyrenaeos, ubi Saracenos fugaverat, reversum salutavit. Ab eo benigne exceptus, astitit, ipso volente, coronationi Ludovici filii ejus in regem Aquitaniae, quae illis diebus per manus pontificis facta est.

VI. Post haec Paulinus ad sedem suam regressus animum ad pravos mores tollendos convertit. Erat tunc in contractibus, pactionibus et hujusmodi, consuetudo exprimendi contrahentium nationem et testium: insuper qua lege, sive romana papali, sive Longobardica, sive Bavarica nati essent et viverent. Hujus rei exemplum in chartulario capituli civitatis Forojuliensis non semel perspicue videri potest. Unicum tantummodo sufficiat pro multis, quod est [Col. 0144D] hujusmodi: »Nos quidem in Dei nomine Ugo et Acella, mater et filius, et Leuza uxor ejusdem Ugonis, qui professi sumus mater et filius ex natione nostra lege vivere Bavarorum, et ego ipsa Leuza, quae professa sum ex natione mea lege vivere Longobardorum, sed nunc pro ipso viro meo lege videor vivere Bavarorum, praesentibus promittimus et spondemus nos quidem mater et filius et conjux una cum nostris et prohaeredibus, tibi quidem Corado ac tuis haeredibus et prohaeredibus, aut cui jus dederitis, infrascriptas casas, massaritias, ac vineas, et caetera.

»Signum manus. . . . . suprascripti Ugonis et Acellae matris et filii jugalium et Leuzae uxoris ejusdem [Col. 0145A] Ugonis, qui hanc chartulam promissionis scribere rogaverunt, et latine acceperunt, ut supra.

»Signum manus . . . Sigepoti et Goveni lege Bavarorum ex earum natione viventium, et Rantuli, Sfrederici, Cazilini, Egili, Droponis, Ardenei, et Varneri q. Lutoni ex eorum natione viventium lege romana papali.«

Usus hic igitur, cum inter homines varios ritus, moresque et habitus induceret, simultates dissidiaque fovebat, et litium quaestionumque seminarium Paulino videbatur. Ea propter tanquam charitatis pestem eliminare studuit. Et quidem diebus suis mos fuerat abolitus, qui postea supervenientium negligentia denuo inolevit.

VII. Interim noviter turbas Saxones cientes noviter [Col. 0145B] a Carolo domantur, intervenientibus ad praelia Forojuliensibus sub eorum duce Henrico. Qua clade exterritus Ildebrandus Spoleti dux properat se Carolo submittere, veniam et pacem vitamque humaniter exoraturus. Forumjulium pertransiens humaniter excipitur a Longobardis gentilibus suis, et a Paulino, sibi orationibus et benedictionibus fausta apprecante dimissus, Germaniam penetrat, et a Carolo quod exoptat, et petit et impetrat.

VIII. Decreto pontificis Constantinus et Irenes 350 episcoporum concilium Nicaeae convocant, in quo impietas cultum imaginum Christi sanctorumque, et eorum reliquiarum tollentium sepelitur. Quare Paulinus supra modum laetatus est, et in omni Ecclesiae suae ditione gratias agendas Deo decernit.

[Col. 0145C] IX. Tassilo Bajoariae dux in Carolum arma urget ad Alpes usque Forojulienses Tirolum versus. Victus filium Theodonem duodecimque proceres Bavaros oppignoratae fidei exhibet obsides. Liutberga virum ad evocandos Hunnos in Francos sollicitat, et nova implicat rebellione. Quo de crimine accusatus convictusque poenam subiit, bonitate principis et intercessione Paulini aliorumque episcoporum, mitissimam. Ipse etenim filiusque in coenobio monachum induunt. Interea Hunni, sive Hungari evocati aderant duplici exercitu, altero Bajoariam, Carinthiam altero Forumque Julium igne ferroque vastantes. Carolus a Gallia progressus e Bavaria, Henricus e Forojulio hostes pellunt. Hujus rei in parva sancti Pantaleonis ecclesia prope civitatem Forojuliensem [Col. 0145D] aetate [e 1Kb] Nicolai Maccheropii, in poeticis uti dulcis carminis, ita noti nominis viri, et in antiquitatibus peritissimi, visebantur icones duae, tanquam rei testes, rudi quidem pennicillo antiquitus effictae, nunc longa annorum serie consumptae: in quarum altera Paulinus considens in throno suo exercitum in hostes proficiscentem benedicebat, in altera praelium et congressio cum hostibus exprimebatur. Subtus vero barbara quidem scriptura verba haec legebantur: Forojulienses a Paulino benedicti Hungaros superant.

X. Carolus autem occurrens novis Bajoariae seditionibus in provinciae formam variis sub praesidibus eam redigit. Hortatur insuper Virgilium episcopum [Col. 0146A] Salisburgensem, et Paulinum Forojuliensem conversioni Styriae Carinthiaeque incumbere. Ille trans Savum Bavariam versus, hic cis, versus Forojuliensem regionem, fidem rusticis tantum hominibus suaserunt, nobilibus conversionem detrectantibus. Manebat Ingonem ducem hujus facti gloria: qui convocatis ad mensam provincialibus suis, coram se rusticis quidem auro argentoque ministrari, exquisitasque epulas apponi praecipit, proceribus a se remotis in figlinis ligneisque, communibus cibis appositis, causam discriminis interroganti respondit: mundiores sibi esse rusticos plebeiosque aquis lustralibus ablutos, sordidiores contemptibilioresque magnates baptismate recusato. Quo audito et hi quoque nomen Christo per lavacrum regenerationis dedere. [Col. 0146B] Hac opera, ut creditur, factum est, ut mercedis veluti loco laboribus Paulini, patriarchali sedi Aquileiensi jurisdictiones spirituales, quas hodie quoque circa Savum et Muram sub lege canonica per suos archidiaconos administrat, et temporalia insuper quamplura in Forojulio, Histria, et Germania a Carolo concederentur.

XI. Cum vero copiae quaedam Italicae in Hunnos directae stationem Aquileiae haberent, militari licentia res Aquileiensis pessum ibat. Retimburchum Paulinus recta contendit, apud Carolum conqueritur de militum arrogantia, a quo diploma obtinet privilegium continens variarum immunitatum, et praecipue exemptiones ab iis, quae dicebant foderum et mansionaticum.

[Col. 0146C] XII. Ad sua Paulino reverso, haeresis, antea in Hispaniis exorta, extulit caput. Nam Felix episcopus Urgelensis in Pyrenatis quaesierat ab [f 1Kb] Elifando solutionem dubii, videlicet an Christus credendus esset adoptivus an naturalis et proprius Dei Filius. Elifandus adoptivum respondit. Quam blasphemiam in concilio Francofordiensi jussu Caroli regis Paulinus confutavit, cujus sententiae Patres concilii subscripsere. Captus deinde Elifandus missusque Romam, ibi in ecclesia sancti Petri coram pontifice errorem suum confessus est. Finito concilio, patriarcha comitatus est Carolum Lutetiam Parisiorum, sedem principem regni, ubi una cum Albino Flavo, Isuardo [g 1Kb] monacho, Paulo Diacono concive suo, aliisque doctissimis viris Universitati studiorum normam [Col. 0146D] dedit et leges.

XIII. Post haec Carolus Rhenum inter et Mosam, in loco, cui Aquae Grani nomen, unde praesens urbis Aquisgranum, vel Aquisgrana dictum est, templum aedificat magnis sumptibus. Paulinus nedum e ruderibus Aquileiensibus erutos lapides affabre scalptos, sed ex omnibus ecclesiarum sacrariis extractas sanctorum reliquias [h 1Kb] Carolo ad decus et ornatum templi transmittit. Moritur inter haec Adrianus papa sibi succedente Leone III, cujus coronationi Paulinus interfuit. Post quae ad sua reversus datis epistolis suffraganeos, quos vocant, episcopos in concilium cogit in ecclesia Forojuliensi, Virgini tunc ut hodie sacra, anno 796 [i 1Kb] .

[Col. 0147A] XIV. Irringo Hunnorum [k 1Kb] dux Carinthiam Styriamque populatur. Cui Pippinus Italiae rex Henricum Forojuliensem ducem cum suis aciebus opponit. Paranti se obviam ire hostibus Paulinus benedicit, et [lix] cum clero pro ejus sospitate preces Deo dirigit, longaque oratione ducem militesque ad bellum proficiscentes confirmat. Vincit Henricus, Ringumque Hunnorum nobilem regiam occupat, spolia multa diripit, quae Carolo Aquisgranum incolenti remitti, ipse vero Carolus per Angilbertum eorum partem Romam anathema ad altare Apostolorum appendit. Novum praelium in Hunnos, nova exorta belli causa, Pippinus cum Henrico instaurat. Hic hostium non levem manum Teusati in Liburnia receptam dum persequitur obsidetque, a Teusatensibus dolo occiditur. [Col. 0147B] In fragmentis perantiqui arcus marmorei, operis Longobardici, quae in majori civitatis Forojuliensis templo visuntur, in quibus brevia ducum Forojuliensium elogia non jam multis ab hinc annis legebantur, Henrici quoque inerat; sed incuria eorum, qui caeteris negligentiores esse haud deberent, vel latent clam subtracta, vel confracta dispersaque sunt. Interim Paulinus suprema funeris sacris precibus Henrico in tota provincia mandat sacerdotibus persolvi, ejusque pro animae requie eleemosynas elargitur, et pro rostris meritum ducis commendat, memorans videlicet charitatem ipsius in captivis redimendis, et ab infidelium manibus compeditis solvendis, ingenti auri copia ad eorum levandam miseriam pluries erogata.

[Col. 0147C] XV. Leone III, male habito a gentilibus decessoris sui Paschali et Campulo, Carolus vindictam immanis sceleris meditatus Italicum iter disponit. Quod cum novissent Paulinus et Forojulienses, accelerant reparationem aedium sacrarum profanarumque, ut condigno honore eum recipiant. Differtur negotiis supervenientibus discessio: quo temporis intervallo Bajoarii res Forojulienses pessumdant, sublato duce, qui eas tueretur, animosiores. Paulinus patriae infortuniis occurrens Alpes transmigrat, et Moguntiam ad Carolum pergit, a quo perhumaniter excipitur. Iter is statuit mense Augusto anni 800 Italiam versus, quod autumni tempore tantummodo complet. Ab instituta via aliquantum declinans Liburniam petit, de Teusatensibus ob Henrici necem poenas capturus, quorum [Col. 0147D] aliquos capite plectit; et diriora aggressus fuisset, ni Paulinus a sententia eum submovisset. Impetrat interea loco Henrici in ducem Forojuliensem suffici Cadolacum: excipitque regem Histriam Forumque Julium pertranseuntem magnifice. Adsunt etiam Mauritius pater et Joannes filius Venetorum duces honore Carolum in itinere prosequentes. Paulinus Romam Carolo petenti comes adjungitur, qui in causa Leonis multa dicit de privilegio primae sedis a nemine judicandae. Insuper ne Longobardi omnino exterminentur prolixa oratione disserit, cujus suffragium pontifex et Carolus amplectuntur. Preces et supplicationes ante triduum Ascensionis ab Mamerto episcopo Viennensi institutas, ob metum terraemotus, qui sub [Col. 0148A] illis diebus valde Italiam concusserat, Romano episcopo ritum amplectente, Paulinus regressus ad suos instituit quotannis pariter fieri.

XVI. Belli motus Hunnis adhuc cientibus, Gerardus cum manu Bavarorum in fines eorum transilit, pluresque neci dat, sed tandem in praelio occumbit. Accurrunt interim, consilio Paulini et Cadolaci, sive Cadoli ducis, Forojulienses minitantibus Barbaris, obstruentes Alpium aditus, sed frustra. Nam vastata Bajoaria regionem Forijulii aggrediuntur igne ferroque, aetati non parcentes nec sacris. Paulinus in civitatem Forojuliensem se recipit [l 1Kb] . Carolus ad dividendas hostium vires Carolum item filium suum (erat tertius imperii ejus annus) in Hungariam cum lecta militum manu mittit. Post nonnullas hinc inde velitationes [Col. 0148B] tandem Francus de hostibus triumphat, et spoliis opimis ditatur, eorum partem militibus distribuit, partem Patri amandat, quae in pauperes dividit, et in sartatecta Romanarum et Aquileiensium ecclesiarum.

XVII. Ut querulas procerum populorumque voces sedaret Carolus Imperator, conventum, quem parlamentum dicunt, convocat, filiosque Carolum ab Hungaria, Pippinum ab Italia, ab Hispaniis Ludovicum accersit, et comitiis generalibus interesse jubet. A quibus Pippinus recedens, et Italiam repetens ob res ibi non satis tutas, a Carolo epistolam, [m 1Kb] qua legum custodiam commendat, recipit. Qui ratus praesentiam legislatoris efficaciorem esse quam verba, in Italiam descendit, Romamque advenit. Ibi ad res ecclesiarum [Col. 0148C] tuendas non semel episcopis congregatis cum pontifice et imperatore, Paulinus adest lamentabilem Ecclesiae suae conditionem commiserans, incursiones et clades Hungarorum exponens. Carolus papae et episcoporum consilio sex episcopatus Aquileiensi Metropolitae concedit: qui quondam provinciae Aquileiensi accensebantur: »Unum videlicet [n 1Kb] Concordiensem, alium Cenetensem, tertium illum qui apud civitatem novam Histriae constitutus esse noscitur, quartum vero Ruginensem, quintum Renetensem, sextum Tersatiensem. His ditatus ad ecclesiam suam Paulinus remeat, reliquum vitae spatium operibus pietatis et episcopali sollicitudini donans. Ter saltem in anno monasteria mulierum sub regula sancti Benedicti invisit, qua de re seniorum ab atavis [Col. 0148D] tritavisque accepta traditio est, eum insignia his beneficia contulisse, praecipue monasterio sancti Quirini et Monasterio Majori, quem vocant, civitatis Forojuliensis, in quo usque in praesens reliquiae ejus non paucae asservantur. Ex conterminis provinciis Carinthiae Styriaeque multos paganorum miraculis et exhortationibus ad fidem convertit. Commercia litterarum cum Guilelmo [o 1Kb] Aquitaniae duce, cum Turpino [p 1Kb] episcopo, cum Paulo diacono, et cum aliis insignioribus habuit sui saeculi viris.

XVIII. Cum hujusmodi esset Paulini vita et conversatio, Christo complacuit ad felicitatem eum aeternam vocare. Correptus non tam morbo quam senio, in aede patriarchali, quam Callisti palatium dicebant [Col. 0149A] decumbit. Ingravescente autem mala valetudine sacramentis Ecclesiae munitus die 11 [q 1Kb] Januarii an. 804 in Domino requiescit. Ossa celebri pompa marmoreo sepulcro, non quidem caelato, sed simplici conduntur. Ejus fragmentum cernitur vel hodie in ecclesia majori cum hac nuda inscriptione [r 1Kb] :


PAULINUS PATRIARCHA AQUILEIENSIS.

XIX. Vivus mortuusque miracula operatus est. Quare supremae [s 1Kb] sedis decreto sanctorum confessorum catalogo ascribitur. Coeptum est, ea die recurrente, quotannis in universa patriarchali ditione natale ejus coli, ejus nomini et honori altaria dicari. Successores patriarchae in eodem Callisti palatio in sinistro latere sacellum concameratum et altare struxerunt, barbara quidem structura, sed lecto lapide et affabre [Col. 0149B] elaborato, praecipue crustato variegatoque multicolori marmore pavimento.

XX. Sacellum hoc, quod horum ego scriptor, antequam anno 1553 una cum palatio Callisti solo aequaretur, multoties vidi, et devote veneratus sum, satis longum erat, et aequa proportione latum, semicircularique ambitu in capite procedens, undique ornatum, nedum electis lapidibus, minutissimis insuper picturis, ut prope et procul aspicientes eamdem elegantiam, diligentemque artificis manum cognoscerent, non secus ac opera Giotti suspiciuntur. Creduntur fuisse operum Paulini omnium verissima simulacra. Hujus sancti confessoris devota admodum erat sancta Elisabeth Lantgravia. Gregorius de Montelongo patriarcha, sanctissimae mentis vir, adeo magni fecit Paulinum, ut prope ejus suum sepulcrum eligeret. [Col. 0149C] Successores ejus adeo ipsum reveriti sunt, ut in peculiarem patriarchatus apud superos patronum haberent, quotidianasque hostias laudis Deo super altare ejus offerrent. Capitulum denique civitatis Forijulii elogium [t 1Kb] ejus satis longum, vitae et actuum illius rationem exprimens, in officio recitari solitum his verbis in peroratione concludit:

XXI. »Paulinum huic terrae nostrae admisit Dominus, ut actuum illius informaremur exemplis, et animarum nostrarum facies ad eum respicientes tanquam ad speculum componamus, et tanquam boni filii [Col. 0150A] similitudinem patris excolamus in nobis. Sicut autem aliquis magnus paterfamilias splendidissime cupiens pingere domum suam, perquirit formas et imagines, quas ante studiosi pictoris proponat aspectum, et pictor ille figuris diligenter inspectis, in artis suae meritum sollicitus rapiat opus alienum, et de tam docta manu transferat in parietem nitentem faciem, personarum viventium dignitatem, ita ille verus hujus paterfamiliae Deus noster ad pingendam domum suam, id est ad exornandas animas vestras in Ecclesia sua curam maximam gerens, videtur huic civitati quaedam vivendi, tanquam pingendi exemplaria, Paulini sancti gesta et merita protulisse et demonstrasse, vestris cordibus imprimenda: nimis cito ad se revocando imaginem suam. Secundum haec [Col. 0150B] ergo animarum vestrarum vultibus Paulini unusquisque vestrum virtutum quam pretiosos superinducat colores: rapiat sibi alter gratiam, spiritum compunctionis; alter pigmentum candidissimum nitidae castitatis; pallorem ille abstinentiae; ruborem iste, verecundiam spiritualem; ille [lx] ardentem in Dei rebus fidem, velut auri splendorem radiantem: atque hoc modo spiritualia interioris hominis sui membra, quasi in unum corpus plebis suae compaginata transeat ad coelum, et ad unam illius faciem omnes ornemus domum, id est universam pingamus Ecclesiam Dei; et videns nos vel de aeterni tremore judicii, vel de futura beatitudine cogitantes, illam evangelicam Christi vocem possit assumere: Pater, rogo, ut ubi ego sum, et illi sint mecum. Et nos quandoque [Col. 0150C] ex hoc saeculo migraturos, patronus vester beatus Paulinus in sedem suam et sinum suum, velut Abraham, peculiares accipiat, et in illa die incolumes oves suas laetus pastor agnoscat, ipso adjuvante, qui vivit et regnat in saecula saeculorum. Amen.«

XXII. Patriarchatum annis 27 et aliquot mensibus sanctus Paulinus gubernavit. Cujus ossa diebus meis [u 1Kb] a collegio canonicorum ejus patriae, in altari majori, quod in choro est positum ecclesiae majoris, recondita fuerunt, supra quae sicut quotidie Deo sacrificium offertur, ita quotidie, imo perpetuis precibus Deum pro suorum sospitate Paulinus exorat.




[Col. 0151]
1 SANCTI PAULINI PATRIARCHAE AQUILEIENSIS [a 12Kb] LIBELLUS [(*) 1Kb] SACROSYLLABUS CONTRA ELIPANDUM [1 1Kb] Concilii Francofordiensis an. 794 decreto missus ad provincias Hispaniae. [2Kb]

Incipit libellus sacrosyllabus, catholico salubriter editus stylo, in concilio divino nutu habito in suburbanis Moguntiae metropolitanae civitatis, regione Germaniae in loco celebri qui dicitur Franconofurdi, sub praesentia clementissimi principis domini Caroli, gloriosique regis, anno felicissimo regni ejus 26. Placuit igitur sancto venerandoque concilio, quatenus hic libellus pro causa fidei ad provincias Galliciae ac Spaniarum mitti deberet ob noxios resecandos errores: specialiter autem ad Elipandum Toletanae sedis episcopum in quo omnis hujus negotii constat materia quaestionum.


[b 4Kb] IN NOMINE PATRIS, ET FILII, ET SPIRITUS SANCTI [2 1Kb] .

[Col. 0151C] I. Sancto incitante Spiritu, ac zelo fidei catholicae [Col. 0152C] scintillatim sub pectore fervescente, tranquillissimi [a 1Kb] [Col. 0153A] gloriosique [1 1Kb] Caroli regis, domini terrae, imperii ejus decreto per diversas provincias regni, ejus ditioni subjectas, summa celeritate percurrente, multitudo antistitum, sacris obtemperando praeceptis, in uno collegio aggregata convenit. Quadam die [2 1Kb] , residentibus cunctis in aula sacri palatii, adsistentibus in modum coronae presbyteris, diaconibus [b 2Kb] , cunctoque clero, sub praesentia praedicti principis allata est epistola, missa ab [c 1Kb] Elipando, auctore noxii sceleris, Toletanae sedis pseudo-episcopo, Hispalensi termino circumseptae. Cumque, jubente rege, publica voce recitata fuisset, statim surgens venerabilis princeps de sella regia, stetit supra gradum suum, ac locutus est [3 1Kb] de causa fidei prolixo sermone, et adjecit: Quid vobis videtur? Ab anno prorsus praeterito, [Col. 0153B] et ex quo coepit, hujus pestis insania tumescente, perfidiae ulcus [4 1Kb] diffusius ebullire, non parvus in his regionibus, licet in extremis finibus regni nostri, error [5 1Kb] inolevit, quem censura fidei necesse est modis omnibus resecare. Cumque imprecata et concessa esset morosa [d 2Kb] dilatio per dies aliquot; placuit ejus mansuetudini, ut unusquisque quidquid ingenii captu rectius sentire potuisset, 2 per sacras syllabas die statuto, ejus clementiae oblatum sui cor pectoris, fidei munus styli ferculo mentis vivacitate deferret. Sed, sicut mos est haereticis, tristia laetis, dulcia permiscere amaris, veneni poculum mellis [e 2Kb] sapore temperare; quaedam in eadem epistola plena blasphemiis, et catholicae fidei reperta sunt modis omnibus inimica: quaedam vero, si dici liceat, inveniri [Col. 0153C] poterant non rejicienda. Sed in eodem poculo in quo gutta veneni infusa turgescit, mellis nihilominus amarescit dulcedo.

II. Quapropter ego Paulinus, licet indignus peccator, omniumque servorum [a 2Kb] Domini ultimus servus, Aquileiensis [6 1Kb] [b 3Kb] sedis Hesperiis [7 1Kb] oris accinctae, cui Deo auctore deservio, nomine [c 2Kb] non merito praesul, una cum reverendissimo et omni honore digno Petro Mediolanensis sedis archiepiscopo [8 1Kb] cunctisque collegis, fratribus, et consacerdotibus nostris Liguriae, Austriae, Hesperiae, Aemiliae catholicarum Ecclesiarum venerandis praesulibus, juxta exilem intelligentiae nostrae tenuitatem, sancto perdocente Spiritu, corde, lingua, stylo, contra eorum vesanias qui rectae fidei sunt adversarii, respondere non formido: [Col. 0153D] cum sit sancta et universalis Ecclesia super firmam nihilominus immobiliter fundata petram, et portae inferi nequeant praevalere adversus eam. Verum tamen quia in mari hujus saeculi constituta persistit [9 1Kb] , [Col. 0154A] [d 1Kb] adversis haereticorum flatibus, violentis perfidorum procellis, spumantibusque maledicorum undis illisa concutitur: licet quassari possit, et mergi nequeat, Christi firmata dextera, et apostolico gubernaculo moderata; necessarium tamen existimo omnibus Christianis cunctisque fidelibus, maxime apostolicis viris, contra hostes ejus fidei armis dimicare. Non enim Christi miles impetum irruentis belli debet enerviter expavescere, nec effugii latibula inermis palando appetere: sed armis militiae suae praecinctus irrumpentium hostium pectora spiritalibus jaculis [e 1Kb] ex arcu intorquens [10 1Kb] Scripturarum intrepide perforare: quatenus et semetipsum fidei clypeo munitus illaesum custodiat, et inimicorum latera spiculis cruentet acutis. Nam ante certaminis tropaeum, tironis non plectitur [11 1Kb] [Col. 0154B] circa verticem triumphalis corona. Cujus rei ratio apostolicis evidentius approbatur documentis. Oportet, inquit egregius praedicator et de castris Dominicis probatissimus miles, haereses esse, ut qui probati sunt manifesti fiant (I Cor. XI, 19). Alta etenim nonnunquam dispensatione agitur, ut unde cadere ad ruinam timetur vacillantibus plantis, inde valentius roborata, firmiter inconcussa persistat, et antiquus hostis unde se vicisse superbe gloriatur, inde divina superatus potentia, se succubuisse doleat prostratus. Nam quia super [f 1Kb] fidei fundamentum [12 1Kb] omnium virtutum fabricam persistere non ignorat, ipsam fidei malitiae suae manu soliditatem eradicare festinat, quemadmodum de ejus satellitibus, id est malignis spiritibus per Psalmistam dicitur: Qui dicunt, exinanite, [Col. 0154C] exinanite usque ad fundamentum (Psal. CXXXVI, 7). Usque ad fundamentum quippe maligni spiritus animam inaniter se exinanisse gloriantur, si ab ipso fundo mentis [13 1Kb] fidei firmitatem, tentationum jacula exaggerando, eradicare valebunt. Sciunt utique nihil esse boni omne quod videtur bonum, nisi fuerit super fidei fundamentum firmiter radicatum. Sine fide enim impossibile est Deo [14 1Kb] placere (Hebr. XI, 6). Firmum autem Dei [15 1Kb] fundamentum stat, habens [16 1Kb] signaculum hoc: Novit Dominus qui sunt ejus (II Tim. II, 19). Licet ille saeviat, ac mille modis fraude calliditatis serpendo extra septa [17 1Kb] sanctae Ecclesiae, hinc inde squamas nequitiae suae syrtis [18 1Kb] scopulis illisus exspoliet, ac per hoc circumquaque discurrens, modo in orbe circumlato latenter se juxta [Col. 0154D] viam objiciens, ut pedem simpliciter calcantis mordeat, modo in summa sese suspendens falsitatis cauda haereticorum pectora veneno perfidiae inficiendo tumida reddat, ut sauciata ea [19 1Kb] vitalia fastidiendo [Col. 0155A] spiritalia [1 1Kb] alimenta evomat. Sed quia super firmam petram fundata est, portae inferi non praevalebunt adversus eam.

III. Hujus nimirum serpentis instinctu pestiferi, fellisque poculo debriati [2 1Kb] quidam, quorum non sunt nomina in calculo candido [a 3Kb] Agni inscripta, haeresim veternosam illustrium, fortium scilicet virorum, calcibus mirabiliter inculcatam [pro conculcatam], catholicaque falce olim funditus detruncatam spinoso moliuntur rediviva radice suscitare de stirpe. Astruunt igitur, sed falsis assertionibus, Dominum nostrum Jesum Christum adoptivum Dei Filium de Virgine natum; quod divinis nequeunt approbare documentis. Haec igitur dicentes, aut in utero Virginis eum suspicantur adoptatum, quod dici nefas est, quia de [Col. 0155B] beata Virgine inenarrabiliter sumpsit, non adoptavit carnem; aut certe purum eum hominem sine Deo natum, quod cogitare impium est, necesse est, fateantur, ac per hoc postea [3 1Kb] , quasi eguerit adoptione, a Patre in Filium sit adoptatus: cum nihil Deus eguerit, qui erat in eo non per gratiam, quemadmodum in caeteris sanctis purisque hominibus, sed essentialiter per naturam. Deus, inquit Apostolus, erat in Christo mundum reconcilians sibi (II Cor. V, 19). Quo [4 1Kb] igitur pacto nobis adoptionem tribuit filiorum, si ipse necessarium [b 3Kb] eguit, ut sibi haberet? Nam quia peccatum non habuit, ideo nobis peccata donavit: quia non accepit ut vita esset, sed ipse essentialiter vita est, idcirco nobis vitam aeternam indulsit.

[Col. 0155C] IV. Videamus nunc quid de ejus incarnatione Gabriel, cui creditum fuerat secretae dispensationis sacramentum, ad Mariam virginem dicat: Ave, inquit, gratia plena, 3 Dominus tecum (Luc. I, 28). Cumque turbata esset in sermone, subjunxit angelus: Ne timeas, Maria; invenisti enim gratiam apud Deum. Ecce concipies in utero, et paries filium, et vocabis nomen ejus Jesum. Hic erit magnus, et vocabitur [5 3Kb] Altissimi Filius. Jamque credula angelicis dictis, cum ordinem tantae novitatis [6 1Kb] inquireret, quomodo sine viro fieri possit; mox angelus addidit: Spiritus sanctus superveniet in te, et virtus Altissimi obumbrabit tibi. Ideoque et quod nascetur ex te sanctum, vocabitur Filius Dei. Non enim ait: adoptivus vocabitur Filius Dei, sed absolute Filius Dei, et Filius Altissimi. [Col. 0155D] Denique non de sola excellentia majestatis ejus loquebatur angelus, sed potius de incarnata divinitate. Porro quod pronomen neutri [7 1Kb] generis est, et sanctum similiter neutri generis est. Ait enim: Quod enim ex te nascetur sanctum, vocabitur Filius Dei. Et rursus Matthaeus narrat, angelum dixisse: Quod enim in ea natum est, de Spiritu sancto est (Matth. I, 20). Ut non dubites de corpore dixisse, quod de inviolata [Col. 0156A] Virgine sumpsit, more sacri eloquii, partem pro toto, ut per solum corpus totum intelligas [8 1Kb] hominem in anima rationali ex ea natum. Sed ne quilibet scrupulus [a 2Kb] ambiguitatis remaneret, quia de incarnationis ejus mysterio dixerit [9 1Kb] , statim post pauca subinfert: Dabit ei Dominus Deus sedem David patris ejus. Secundum carnem videlicet, David filius dictus est, non secundum divinitatem. Habes igitur, quoniam de quo supra dixerat: Quod enim ex te nascetur sanctum, vocabitur Filius Dei, non adoptivus, sed verus; non alienus, sed proprius; de eo [10 1Kb] subjecit: Dabit ei Dominus Deus sedem David patris ejus (Luc. I, 32). Nam quis eum adoptasse in filium credatur, cum tota sancta Trinitas hominem Christum in utero Virginis operata sit? sicut scriptum [Col. 0156B] est, et juxta historiam de primo Adam, et de secundo, id est Christo, in prophetiae sacramento: Faciamus hominem ad imaginem et similitudinem nostram (Gen. I, 26). Vel certe quemadmodum in hac eadem evangelica lectione angelica voce declaratur. Ait enim: Spiritus sanctus superveniet in te. Habes Spiritus sancti tertiam de Trinitate personam. Et virtus Altissimi obumbrabit tibi. In virtute namque Altissimi Filii persona demonstratur, quia ipse est Dei virtus Deique sapientia. In Altissimi nomine, Patris nihilominus persona accipienda est. Dicant ergo [b 1Kb] , si valent haeretici (quod si nequeunt, catholicis se humiliter salubribus subdant documentis) quis [11 1Kb] de his tribus personis eum adoptaverit [12 1Kb] [c 1Kb] , cum tota eum Trinitas in utero immaculatae operata sit Virginis?

[Col. 0156C] V. Porro adoptivus dici non potest nisi is qui alienus est [a 1Kb] ab eo a quo dicitur adoptatus, et gratis ei adoptio tribuitur; quoniam non ex debito, sed ex indulgentia tantummodo adoptio praestatur: sicut nos aliquando cum essemus peccando filii irae, alieni eramus a Deo; per proprium, et verum filium ejus, qui non eguit adoptione, adoptio nobis filiorum donata est, Paulo attestante, qui ait: Cum ergo venit plenitudo temporis, misit Deus Filium suum factum ex muliere, factum sub lege, ut eos qui sub lege erant, redimeret, ut adoptionem filiorum reciperemus per ipsum (Gal. IV, 4, 5). Proprius Filius factus est ex muliere, non adoptivus. Hinc alias idem ipse egregius praedicator dicit: Proprio filio suo non pepercit, sed pro nobis omnibus tradidit illum (Rom. VIII, 32). Igitur cum ad Jordanis [Col. 0156D] alveum, Joanne comite, qui Christus a populis existimabatur, appropinquaret, et, ut sanctificaretur [b 1Kb] aquarum natura, mediis sese Jordanis intinxisset in undis; ut manifestius inter adoptivum et proprium filium discerneret, statim vox Patris intonuit dicens: Hic est Filius meus dilectus, in quo mihi bene complacui (Matth. III, 17). Et rursus cum esset in monte sancto cum discipulis quos voluit, et visi essent [Col. 0157A] cum eo Moyses et Elias loquentes, mox paterna vox fulgida per nubem discurrens intonuit, discrevitque, qui essent servi per gratiam et per adoptionem filii, et qui verus ac proprius Filius. Hic est, inquit, Filius meus dilectus, in quo mihi bene complacui: ipsum audite. In Adam quippe sibi Deus pater displicuisse innotuit [1 1Kb] , qui peccando filii dignitatem amisit. Poenitet, inquit, me fecisse hominem super terram (Gen. VI, 6, 7). In unigenito sibi filio complacuit, quia propria non habuit, sed aliena peccata tulit: qui nunquam a paterna voluntate discordans, factus pro nobis est Patri obediens usque ad mortem, mortem autem crucis. Propter quod et Deus exaltavit illum, et donavit illi nomen quod est super omne nomen (Philip. II, 8, 9). Si igitur juxta haereticos adoptivo nomine [Col. 0157B] censetur, ut nos puri et ingrati homines; quo ergo pacto Apostolus eum nomen perhibet super omne nomen habere? Adoptivi [2 1Kb] etenim nomen non est super omne nomen, sed commune, et infra nominum tenetur mensuram.

VI. Videamus jam nunc qualiter primus [3 1Kb] pastor Ecclesiae fidei posuerit fundamentum. Nam cum magister et Dominus sagacius discipulos exploraret [4 1Kb] quid de se homines dicerent, et illi singulorum sermones diverso sermone retexuissent [5 1Kb] , qui eum unumquemlibet de adoptivis filiis existimabant, quorum adoptio nondum in re, quam per mediatoris perceperunt [6 1Kb] adventum, sed adhuc in spei serrabatur occulto; illico Dominus, quid illi de se fixius corde retinerent [7 1Kb] adjunxit, Vos, inquit, quem [Col. 0157C] me esse dicitis? Moxque beatus Petrus, cui non caro et sanguis, sed Pater coelestis revelavit, Tu es, inquit, Christus Filius Dei vivi. Ecce fidem beati Petri apostoli, quam haeretici surda aure transiliunt, perfunctorie [a 3Kb] legere non pertimescunt. Petrus confessus 4 est Christum verum Filium Dei vivi, et tu haeretice dicis, Christus adoptivus filius est? Enim vero fortassis erigeres perfidiae aurem, si absolute dixisset: Tu es Filius Dei vivi. Fingeres forsitan more tuo [8 1Kb] falsa argumentatione, ut diceres: Secundum eum Filium Dei confessus est. Sed quoniam cum additamento dixerat: Tu es Christus Filius Dei vivi, omnium haereticorum ora fidei suae pugno [b 2Kb] attrivit. Christi namque nomen ab homine, quem assumpsit, accepit, quia unctus in homine fuit. Nihil tibi restat [Col. 0157D] quid dicas, nisi solito more faciens, sumas de [9 1Kb] officina mendacii veneno illita spicula, quibus simplicium corda jaculando falsis assertionibus perforare non erubescas. Frons enim meretricis facta est tibi, [Col. 0158A] erubescere noluisti (Jer. III, 3). Defraudare etenim sacram non veremini Scripturam [10 1Kb] , parvipendentes magistri gentium prohibitionem, dicentes: Nolite adulterare verbum Dei (II Cor. IV, 2).

VII. Sed quid mirum, si stulti in his erratis [a 1Kb] , quae allegorica sunt silva condensa, et umbrosis [11 1Kb] phalerarum aenigmatibus obvoluta, carpere nescitis docta manu de sub foliis litterarum pendentia spiritalium fructuum poma, cum in propatulo per sanctos praedicatores eductam male intelligentes orthodoxam depravatis doctrinam? Cujus temeritatis et audaciae estis, o infelices, inflati superbiae fastu, ut ipsa Joannis evangelistae mirabilia documenta perversis non erubescatis fabulis depravare, juxta [12 1Kb] vestram vecordiam, et non secundum sanam doctrinam intelligentes [Col. 0158B] [13 1Kb] mystica sacramenta? Dicitis enim quod Joannes scribat in Epistola sua: Habemus advocatum apud Patrem Jesum Christum (I Joan. II, 1): et hoc advocatus, quod et adoptivus; [14 1Kb] cum longe aliud sit advocatus, et aliud sit [15 1Kb] adoptatus. Nam advocatus ille mihi est [b 1Kb] , qui pro me judicem interpellat, et causam necessitatis meae propria tuitione defendit. Convenientius quippe propitiatus dici potest quam adoptatus, quia ipse est propitiatio pro peccatis nostris. Cum enim naturam nostram [c 1Kb] , quam in se assumpsit, in [16 1Kb] dextera Patris collocatam ostendendo patri incessabiliter manifestat, propitium eum nobis advocatus noster quasi interpellando efficit, et benignum [17 1Kb] . Adoptivus vero dicitur, cui nihil a patre adoptante debetur, sed gratis indulgendo conceditur. Abusive [Col. 0158C] namque, et non essentialiter, adoptivus est filius dictus, sicut Moyses in filium adoptatus est filiae Pharaonis, alienus ab ea et generatione [d 1Kb] et sanguinis affinitate. Hoc ideo posuimus, ut patenter daretur intelligi, eum dici adoptatum, qui nondum prius fuerat proprius filius adoptantis. Unde in Dei Filium non cadit nomen adoptionis, quia semper verus Filius, semper Dominus, ac per hoc et post assumptum hominem veri Filii vocabulum non amisit, qui nunquam verus desiit esse Filius. Quod si juxta vestram vesaniam hoc putatis advocatum esse, quod et adoptatum, confitemini ergo [18 1Kb] [quod est deterius, et omni blasphemia plenum] duos adoptivos, Filium, et Spiritum sanctum. Non enim negare valetis Spiritum sanctum paracletum [e 55Kb] esse. Quod enim Graece , hoc Latine dicitur [Col. 0158D] advocatus. Fatemini quin etiam [quod est super omne malum deterius, super omnem impietatem scelestius] duos adoptivos filios, Verbum scilicet, et Spiritum sanctum, ut sitis deteriores Ario, et Eunomio, [Col. 0159A] et maranatha [f 61Kb] anathemate [1 1Kb] Macedonio digni. Adoptivus enim non nisi affectatae locutionis alienus dicitur filius. Omnis enim adoptio ex affectione ducit vocabuli sui originem, quanquam etymologiae suae non videatur trahere similitudinis sonum. Habet enim ex utraque parte utinam adverbium eleganter insitum, ut si dicas: Utinam sis mihi in filium adoptivum; et e contra: Utinam merear a te in filium adoptari. Ex affectu quidem dilectionis pars subrepit parti [2 1Kb] , ut in utraque conveniat dilectionis affectus. Sed videant haeretici, qui portae sunt inferi, quid dixerint; quinimo perverso garriant ore. Obdurata nempe illorum corda, mendacii latibula, per abrupta perfidiae debacchantes, semper inquirunt, et ne veritatis luce perfundantur [3 1Kb] , in spelaeo [4 1Kb] [g 1Kb] se falsitatis occulere festinant. Cecidit, heu, proh dolor! super [Col. 0159B] eos invidiae ignis, et ideo justitiae solem non meruerunt videre (Psal. LVII, 10).

VIII. Sancta autem catholica atque apostolica Ecclesia, quae licet in toto sit orbe terrarum diffusa, una tamen est amica Sponsi, proxima, et columba, quae pennis deargentatis sacri eloquii refulget pulchritudine, et in pallore auri posteriora ejus perfectae fidei puritate [5 1Kb] clarescunt, confitetur quin potius [6 1Kb] sanctam, et ineffabilem Trinitatem in unitate; salva scilicet inconfusibiliter proprietate personarum, inseparabilem substantiam [7 1Kb] confitetur. Ita sane ut alius credatur pater, quia Pater est, qui genuit coaeternum sibi sine tempore et omni initio Filium: et alius credatur Filius, quia Filius est qui genitus est sine initio a Patre, non putative, sed vere: et alius credatur [Col. 0159C] Spiritus sanctus, quia Spiritus sanctus est, et [8 1Kb] a Patre Filioque procedit. Et non est aliud Pater, et aliud Filius, et aliud Spiritus sanctus; sed unus sunt inseparabiliter Pater, et Filius, et Spiritus sanctus: non unus [a 1Kb] , sed unum: quia alia est persona Patris, alia Filii, alia Spiritus sancti; sed una, et aequalis, et consubstantialis, et coaeterna est Patris, Filiique et Spiritus sancti inenarrabilis divinitatis majestas, quia unus est Deus. Unionem namque in essentia confitemur; Trinitatem vero in personarum discretione praedicamus. Dominum igitur nostrum Jesum Christum Dei Filium, verum Deum [9 1Kb] 5 semper in Patre, semper cum Patre, semper credimus apud Patrem. In ultimis namque temporibus propter nos [Col. 0159D] et propter nostram salutem, secundum secretae dispensationis arbitrium descendit de coelo, unde nunquam recesserat: venit nimirum in propria, ubi nunquam deerat: natus est de Spiritu sancto et Maria virgine, dicente angelo: Quod enim in ea natum est, de Spiritu sancto est (Matth. I, 20). Factus verus homo juxta id quod scriptum est: Et Verbum caro factum est, et habitavit in nobis (Joan. I, 14), permansit [Col. 0160A] verus, et omnipotens Deus in utraque natura, unus Dei Filius, idemque hominis filius. Nihil enim humana nativitas divinae praejudicavit nativitati: assumpsit quod non erat, permansit in id essentialiter quod erat, non commixtionem passus, neque divisionem; sed in una persona Christi Deus verus et homo permanet verus, non duo filii Deus et homo; sed unus filius Deus et homo: non alius filius hominis, et alius Dei, sed unus idemque Dei hominisque filius. Unde et eos valde exsecramur, qui eum adoptivum impio grunniunt [b 3Kb] ore: quia, sicut praefati sumus, adoptivus dici non potest nisi is qui prius alienus est ab eo a quo adoptari desiderat. Dei ergo Filius qua ratione credi potest adoptivus, qui inseparabiliter assumpto homine in una persona coeunte utraque natura, non duo filii, [Col. 0160B] alius Dei, et alius hominis, ut, sicut illi errando aestimant, adoptivus sit hominis filius, et sine adoptione Dei Filius; sed in una persona unus idemque Dei et hominis filius qui nunquam hominem, quem assumpsit, deseruit, etiam nec in cruce, quando inclinato capite tradidit spiritum, Paulo attestante, qui ait: Si enim cognovissent, nunquam Dominum gloriae crucifixissent (I Cor. II, 8). Dominus gloriae dicitur crucifixus, cum sola caro sit crucifixa: sed quia Dominus gloriae idem ipse erat qui et hominis filius qui crucifigebatur, et nunquam hominem deseruit, sicut dictum est, quem assumpsit; ideo dicitur Dominus gloriae crucifixus.
[b 1Kb] [c 16Kb]

IX. Sunt etiam plerique qui astruunt ex tribus substantiis unam mediatoris personam, Verbi, carnis, [Col. 0160C] et animae, cum in causa fidei non videatur necessarium sophistica disputatione saecularium litterarum calculos syllogistica spargere manu. Sufficeret [10 1Kb] enim, juxta praecedentium catholicorum Patrum saluberrimae promulgationis doctrinam, sincera simplicitatis voce ex utraque natura unam personam confiteri, veri Dei verique hominis Christi, divina scilicet et humana: sed propter eos utique, qui semiplenam sine anima rationali, et ad vicem animae divinam [a 2Kb] naturam in carnis dispensatione assumptam suspicantur, cum Psalmista alacri pectore dicat: Ecce enim Deus adjuvat me, et Dominus susceptor est animae meae (Psal. LIII, 6). Pro hac igitur re, et hujuscemodi erroris nubilo, styli flabello ex aere [Col. 0160D] [11 1Kb] mentis ventosas nubium umbras dispergere festinamus, quatenus aeterni solis perfusa radio, micantes stellas per coelos valeat puris obtutibus inspicere Scripturarum. Non enim ignoramus, ex duabus substantiis humanam subsistere naturam, ex anima nimirum, et carne: sed unum sine altero perfectum non efficere [12 1Kb] hominem. Quid enim caro sine anima nisi terra? et quid anima sine carne? Nonne spiritus? [Col. 0161A] Homo enim ex utroque, et non ex uno. Unde quia Redemptor noster perfectum hominem assumpsit in Deum, idcirco ex duabus naturis Deum et hominem confitemur. Non enim caro sine anima perfecta humana dici potest integraque natura. Nam cum ex limo terrae finxisset hominem Deus, protinus insufflavit in eum spiraculum vitae, sicut scriptum est: Et factus est homo in animam viventem (Gen. II, 7). Non igitur alter qui formatus est, et alter qui insufflatus [1 1Kb] , sed unus idemque. Ex flatu namque animata est terra, tam incomprehensibili arte mirabilique modo summi artificis manu configurata [2 1Kb] , ut investigari plenius nequeat qualiter et unum sit anima et caro quae perfectum efficiunt hominem, et tamen diversa sit substantia carnis et [Col. 0161B] spiritus. Nam cum scriptum sit: Ad te omnis caro veniet (Psal. LXIV, 3); et rursus: Non timebo quid faciat mihi caro (Psal. LV); et iterum: Et videbit omnis caro salutare Dei nostri (Isa. XL, 5, juxta LXX ut est et Luc. III, 6); nullo namque pacto sine anima videre potest, ut videat salutare Dei; nec venire valet, ut veniat ad eum omnis caro.

X. Ponamus igitur, exempli causa, secundum humanae rationis affectum, necessitate super omnia compellente, materialia themata disputandi. Nam sicut in planis et solidis figuris linea, et in quadrangulis punctus [a 2Kb] , licet sint indissecabiles et dividi nequeant, et idcirco egregie depingant dimensionum figuras; omnium tamen numerorum multitudinis summam in se sociatam retinent, et ex se usque ad [Col. 0161C] infinitam [3 1Kb] numerositatem procedentes, et rursus in se usque ad unum recurrentes, individuam retinere probantur unionis censuram. Fingamus [b 3Kb] igitur animam in forma corporis, quasi lineam, vel punctum in planis, solidis, atque quadrangulatis figuris cunctas membrorum partium in se individue continentes positiones, unumquodque in junctura sua insertum, ita ut et unum sit et diversum. Nam si subtrahas lineam, et punctum aequalitatis [4 1Kb] , nobilitas degeneratur figurae. Instante autem lineae [5 1Kb] jacentis primordio, punctique circumfusa numeri quadratura, quique segregari, vel non segregari possunt, resolvi insolubili sectione in lineae punctique privilegio demonstratur. Ita sane vis animae, cum sit incorporea et invisibilis, nec dividi potest, nec recipit [Col. 0161D] sectionum scissuras; totam tamen corporis molem, quae dividi vel segregari potest, in se continentem 6 mirabiliter regit, et per totum diffusa animando vivificat, et quasi punctus in medio suam [Col. 0162A] individue retinet dignitatem, et in alienam non resolvitur qualitatem. Nam, sicut dictum est, cum sit incorporea, corporaliter cuncta per corpus disponit: et cum sit substantia carnis corporea, per incorpoream creaturam, id est animam, corporeas perficit actiones. Tanta enim societatis convenientia sibimet sunt junctae [6 1Kb] , ut unum sine altero nihil possit, et alterum sine altero plenam non possit [7 1Kb] humanam monstrare [8 1Kb] [c 1Kb] naturam: et idcirco placuit ex utraque humanam definire naturam. Nam anima incorporea per corporeos [9 1Kb] oculos videt, audit, sentit: et corporei oculi per incorpoream animam videre probantur. Nam si recedat anima, oculi aperti remanentes, et aures patentes, nec videre [10 1Kb] possunt, nec audire. Per linguam loquitur anima, et lingua [Col. 0162B] loquitur per animam. In qualibet enim parte corporis incisa carne anima dolet: sine anima vero in frusta [11 1Kb] secata caro, nec dolere nec sentire potest. Per carnem nempe anima, et per animam caro esurit, sitit, tristatur. Nunquid potest dici caro sine anima humana natura, cum nihil sit aliud nisi terra? Animata vero terra [12 1Kb] humana perfecto [13 1Kb] potest dici integra, perfectaque natura. Omne enim imperfectum amittit nominis proprietatem, nisi perfectionis ei [14 1Kb] commodius adjiciatur supplementum. Ex quatuor igitur diversis elementis humana subsistere fertur natura, calido, frigido, humido, sicco; id est igne, aere, terra, et aqua. Cum ex his quatuor variis homo subsistat naturis, nunquid debemus in uno homine quatuor substantias profiteri? Si hoc [Col. 0162C] placet, addatur quin etiam quinta, id est anima, ut constet homo ex quinque, et Verbi omnipotentis sit sexta: et tunc (quod est omni fatuitate dementius [15 1Kb] , omnique vecordia stultius) fateantur sex in una Dei hominisque Christi persona substantiae [16 1Kb] .
[b 1Kb]

XI. Tu forsitan suspicaris, quicunque es nostrae refragator assertionis, de memoria nobis avolasse quia dixerit beatus Apostolus, in interiore homine habitare Christum per fidem in cordibus nostris (Ephes. III, 17). Haec nos tota devotione mentis totaque simplicitate veraciter retinemus cordis [17 1Kb] : et adjicimus ea quae (te forsitan [18 1Kb] somniante latent) idem vas electionis Paulum dixisse reminiscimur. Ipse autem Deus pacis sanctificet vos per omnia, ut [19 1Kb] integer spiritus vester et anima, et corpus sine [Col. 0162D] querela in adventu [20 1Kb] Domini nostri Jesu Christi servetur. Tria, inquam, dixit: [a 2Kb] spiritus, et anima, et corpus. Nunquid aliud est spiritus, et aliud anima? Non divisit substantias, sed dignitatem distinxit. [Col. 0163A] Spiritalis quippe anima, et spiritale corpus vult ut in adventum Domini nostri Jesu Christi servetur. In hoc [1 1Kb] spiritali homine, qui et interior dicitur, profitetur idem mirabilis doctor habitare Christum per fidem in cordibus nostris. Nam est homo animalis, et est spiritalis, non per substantiam, sed per meriti qualitatem. Animalis quippe ab anima, spiritalis vero a spiritu nuncupatur: quemadmodum idem veridicus [2 1Kb] videlicet doctor alterum ab altero discrevit. Animalis, inquit, homo non percipit ea quae sunt spiritus Dei (I Cor. II, 14). Hic est exterior, qui foras se ad exteriora appetenda effundit: Spiritalis autem dijudicat omnia, id est discernit, et ipse a nemine judicatur. Hic est, inquam, interior, in quo Christus creditur habitare, qui introrsus se [Col. 0163B] per contemplationis gratiam retinet, et internae refectionis dulcedine depastus, in amore sui conditoris suaviter requiescit.
[a 2Kb]

XII. His itaque [3 1Kb] praelibatis, ad ea quae reliquimus, revertamur. Quaero igitur ut dicas mihi in qua natura ipse mediator Dei et hominum homo Christus Jesus dignatus est esurire, sitire, passionum sentire dolores. Quid moraris? non vales negare: melius est [4 1Kb] ut profitearis quia secundum humanam. Divina enim natura impassibilis, inviolabilis et [5 1Kb] semper permanet immutabilis. Verum est, omnino verum, quia in humana. Volo ergo ut liquidius definias quid sit humana natura: sola caro, an sola anima, an utraque, anima et caro? Non enim possumus, nec fas est, veritati contradicere: ex utraque [Col. 0163C] nihilominus humana constat natura, ex anima siquidem et carne. Dicito ergo mihi, in sola carne, an in sola anima, an, quod verius est, in utraque pertulit vulnera passionum? Caro enim sine anima nihil sentit: anima enim sine carne non esurit, neque sitit, nec potest crucifigi, et tamen crucifixa est per carnem. In summis etenim palmis, et in extremis [6 1Kb] crucifixa est plantis. Quod si non est crucifixa cum carne, cur sensit dolorem? Caro enim, sicut dictum est, sine anima nihil sentit. Quod si per carnis cognationem sentit [7 1Kb] dolorem, et caro per animam dolet incisa; nec caro ergo [8 1Kb] sine anima, nec anima sine carne plena potest humana dici [9 1Kb] natura. Ex utraque namque connexione, carnis scilicet et animae, perfecta constat humana natura. Unde [Col. 0163D] et majores nostri hac definitione sancite; quorum sagacissima capacitatis peritia [10 1Kb] longe valde a nostrae tarditatis distat ignavia, placuit eis, sancto annuente Spiritu, duas in una Christi persona indubitanter profiteri naturas, divinam scilicet et [Col. 0164A] humanam: quia anima et caro non sunt duo, sed unus homo. Deum [11 1Kb] enim et hominem Dei filium confitetur [12 1Kb] . Mediator, inquit Apostolus, Dei et hominum homo Christus Jesus (I Tim. II, 5), qui ex anima et carne non duo, sed unus est dictus homo.

7 XIII. Cessent ergo jam nunc omnes superfluae mussitantium [a 19Kb] adinventiones, cessent calumniatrices querularum quaestionum objectiones, quae ad rem non pertinent, sed magis ad simplicium subversionem. Doctrinis variis et peregrinis non abducamur, sed confiteamur cum sanctis Patribus nostris catholicis orthodoxisque viris, qui rectam fidem et corde perceperunt, et inviolabili ore Ecclesiae filios [b 52Kb] salubriter docuerunt, duas in Christo naturas, divinam nimirum et humanam, verum Deum verumque hominem: [Col. 0164B] in utroque proprium Dei Filium, non adoptivum; sempiternum [c 2Kb] ex Patre [13 1Kb] , temporaliter natum ex virgine matre; consubstantialem in sua Deo Patri sanctoque Spiritui, consubstantialem etiam nobis in nostra. Nostra dicimus, in carnis conditione, non in peccati vel miseriae communione. Peccatum enim non fecit, sed alienum tulit, nec dolus inventus est in ore ejus; sed dolores [14 1Kb] nostros ipse portavit, vulneratus est propter iniquitates nostras, attritus est propter scelera nostra: disciplina pacis nostrae super eum, et livore ejus sanati sumus (I Petr. II, 22, et Isa. LIII, 9). Omnia autem haereticorum perversa dogmata cum auctoribus et sequacibus suis aeterno anathemate percelli iudicamus. Elipandum namque et Felicem, novos hostes Ecclesiae, sed veternosa [d 2Kb] faece [Col. 0164C] perfidiae [15 1Kb] pollutos, nisi ab hac stultitia resipiscant, et per rectae fidei satisfactionem lamentis se abluant poenitentiae, indignos et ingratos eos a consortio catholicorum perpetua animadversione eliminare decernimus, et a gremio orthodoxae Ecclesiae censemus [16 1Kb] alienos. [17 1Kb] Optamus tamen et omni annisu mentis, immensae pietatis boni pastoris, qui animam suam posuit pro ovibus suis, et neminem vult perire, clenentiam imprecamur, ut perfidiae relicto errore, ad viam veritatis quae Christus est, et ipso redeant perducente, quatenus in sinum matris Ecclesiae dilectionis suscepti amplexu, tranquilla suaviter fidei pace quiescentes, largissima sugant ubera bonitatis Dei, ac per hoc perpetuae felicitatis gaudia, gratia Dei, qui pro omnibus mortem gustavit, largiente, [Col. 0164D] sine fine valeant adipisci. Eos etiam qui post hanc tam saluberrimam definitionem, quam plenaria [e 2Kb] synodus sancto afflata Spiritu concorditer subtili sinceritate terminavit, falsissimis eorum assertionibus, sive clam, sive in publica voce, praebuerint assensum, [Col. 0165A] simili eos sententiae vindicta sancimus esse plectendos, reservato per omnia juris privilegio [f 2Kb] summi pontificis domini et Patris nostri Adriani, primae sedis beatissimi papae.
[a 2Kb] [b 1Kb] [c 1Kb]

XIV. Nos autem, domini et charissimi fratres, sequentes praecedentium Patrum sanam doctrinam [1 1Kb] , respuentes per omnia deliramenta nugacium hominum, corde credamus ad justitiam, ore autem confiteamur ad salutem, Dominum nostrum Jesum Christum verum Dei Filium, non putativum; proprium in utraque natura [2 1Kb] , non adoptivum: aequalem et coaeternum Patri sanctoque Spiritui; qui Ecclesiam suam proprio sanguine acquisitam, sine macula et ruga immaculatam custodiat, et corda nostra in recta fidei puritate immutilato jure conservet. Catholicum [Col. 0165B] atque clementissimum, semperque inclytum domnum [3 1Kb] Carolum regem per intercessiones beatae et gloriosae semperque virginis Dei genitricis Mariae, per quam meruimus auctorem suscipere vitae, et beati Petri primi pastoris Ecclesiae, omniumque sanctorum, verum etiam suffragantis precibus vestris, omnipotens et sancta Trinitas sua cum gratia circumcingat, suaque dextera semper protegat [4 1Kb] et defendat, ut faciat semper quae illi sunt placita, quatenus [5 1Kb] coelestibus fretus armis, inimicos nominis Christi auxilio fultus de coelo ad terram prosternat. Barbaras etiam nationes infinita Deus omnipotens ditioni ejus potentia subdat: ut ex hac occasione ad agnitionem perveniant veritatis, et cognoscant verum et vivum Deum creatorem suum. Regenerati siquidem [Col. 0165C] [6 1Kb] unda baptismatis in gremio aggregentur matris Ecclesiae, ut impleatur quod bonus pastor promiserat, dicens: Et alias oves habeo quae non sunt ex [Col. 0166A] hoc ovili, et illas oportet me adducere, et vocem meam audient, ut (sic) fiat unum ovile et unus pastor (Joan. X, 16). Multiplicetur pax in diebus ejus, ut sit sancta Ecclesia libera, et ab omni strepitu mundi secura; qua libertate Christus eam liberavit: liceatque Domini sacerdotes, juxta evangelicas et apostolicas canonicasque regulas simpliciter Domino deservire, militare in solis castris Dominicis: quia juxta ejusdem Domini vocem, Nemo potest duobus dominis servire (Matth. VI, 24). Et Paulus: Nemo militans Deo implicat se negotiis saecularibus, ut placeat ei cui se probavit (II Tim. II, 4). Nemo sibi blandiatur quod utrumque possit et Deo et mundo servire, quia veritas est et mentiri non potest, qui hoc fieri non posse testatur. Unde supplicandus est tranquillissimus [Col. 0166B] princeps noster, ut ille pro nobis contra visibiles hostes pro Christi amore, Domino opitulante, dimicet; et nos pro illo contra invisibiles hostes, Domini imprecantes potentiam, spiritualibus armis pugnemus, quatenus vicariam ei retributionem in illa die pro Ecclesia sua Dei Filius rependat; ut quemadmodum ille nunc eam [7 1Kb] inter tot mundanos tumultus constitutam reddit securam, ita eum illa [8 1Kb] coelestis regni faciat esse participem. Indulgeat miseratus captivis. subveniat oppressis, dissolvat fasciculos deprimentes, sit consolatio viduarum, miserorum refrigerium, sit Dominus et Pater, sit rex et sacerdos, sit omnium Christianorum moderantissimus gubernator, auxiliante Domino nostro Jesu Christo, qui cum Patre et Spiritu sancto vivit et [Col. 0166C] regnat Deus in Trinitate perfecta, per omnia saecula saeculorum. Amen.




[Col. 0181]
15 SANCTI PAULINI PATRIARCHAE AQUILEIENSIS EPISTOLA AD HEISTULFUM.
Ex ms. codice Rhemensi collato cum cap. 40 lib. VI Decretorum Burchardi Wormaciensis Ecclesiae episcopi.

[3Kb] Incipit epistola Paulini patriarchae Forojuliensis, edita in loco celebri nomen Franconofurt, in synodo magna, contra Felicem haereticum, de Heistulfo, qui uxorem suam occidit causa adulterii propter unius testimonium.

[Col. 0181D] [a 4Kb] Admonere te cum lacrymis et multo gemitu cordis curaveram [1 1Kb] , fili [b 1Kb] Heistulfe [2 1Kb] , si tamen [c 1Kb] filius dici debeas, qui [sed non fil. dici debet qui, Grat.] tam [Col. 0182D] crudeliter infelix homicidium perpatrasti. Nam occidisti uxorem tuam partem [d 3Kb] corporis tui legitimo tibi matrimonio sociatam, sine mortis causa, non [Col. 0183A] tibi resistentem [e 2Kb] , non insidiantem quocunque [3 1Kb] modo vitae tuae. Non invenisti eam cum alio viro nefariam rem facientem, sed incitatus [4 1Kb] a diabolo, impio inflammatus furore, latrocinii [5 1Kb] more atrocius eam gladio tuo, crudelior omni bestia, interemisti [atrocior et crudelior o. b. eam. g. t. interemisti. Ex Labb.]. Et nunc post mortem ejus addis iniquitatem super iniquitatem, filiorum tuorum improbe [f 1Kb] praedo, qui matri non pepercisti, et ideo [6 1Kb] filios tuos orphanos [g 2Kb] esse fecisti, inducere vis [h 2Kb] super eam mortis causam post mortem per unum homicidam et reprobum [7 1Kb] testem, cum [8 1Kb] nec secundum Evangelium [i 42Kb] , nec ulla divina humanaque lex unius testimonio etiam idonei [9 1Kb] quempiam condemnat vel justificat [incusare vis mortuam. Haec nec Evang. concedit, [Col. 0183B] nec u. d. h. lex ut u. t. etiam idoneo aliquis condemnetur et justificetur. Ibid.]. Quanto magis per istum flagitiosissimum et tam [10 1Kb] scelestissimum nec illa debuit viva condemnari, nec tu poteris [11 1Kb] post ejus mortem excusari: prius causa criminis subtiliter in veritate [12 1Kb] fuerat investiganda, et tunc, si rea [13 1Kb] fuisset inventa, secundum legis tramitem, debuit excipere [14 1Kb] ultionis vindictam. Nam etsi verum, quod absit, fuisset, sicut adulter ille mentitus est, post octo [15 1Kb] annos poenitentia [k 2Kb] forsitan [16 1Kb] peracta dimittere eam per approbatam causam poteras si voluisses: occidere eam [17 1Kb] tamen nullatenus [l 2Kb] debuisses. Non enim vult Deus mortem peccatoris, sed ut convertatur ad poenitentiam et vivat. Idcirco placeat tibi concilium nostrum, et fac hoc quod [Col. 0183C] tibi melius et levius videri potest, miserere animae tuae, ut non sis tuus [18 1Kb] tibimetipsi homicida. Quapropter [19 1Kb] homicida, rogamus te, relinquere hoc malignum saeculum [Duo consilia proponimus tibi: accepta tecum deliberatione duorum, elige magis quod placeat: et miserere animae tuae, et tu hic in isto angusto tempore positus. Ibid.], quod traxit te ad tam immanissimum peccati facinus. Ingredere in [in Grat. deest, in] [m 33Kb] monasterium, humiliare sub manu abbatis, multorum [et multorum, Grat.] fratrum precibus adjutus [20 1Kb] . Observa cuncta simplici [Col. 0184A] animo quae tibi fuerint [Ed. Labb. add. ab abbate] imperata, si forte ignoscat [n 64Kb] infinita Dei bonitas peccatis tuis, et refrigeret animam tuam, priusquam crucieris perpetuis flammis. Hoc tibi levius et melius esse certissime scias [istud consilium ut certissime scias levius et salubrius est, ut sub alterius custodia lugeas deflenda peccata. Ed. Labb.]. Sin autem poenitentiam publicam in domo tua permanens, vel in hoc mundo vis agere [21 1Kb] , quod tibi gravius et durius et pejus esse non [o 2Kb] dubites, ita ut agere debeas te exhortamur. Omnibus diebus quibus vixeris [22 1Kb] poenitere. Vinum et omnem siceram [p 3Kb] non bibas [23 1Kb] . Carnem [q 1Kb] nullo unquam tempore [24 1Kb] ullam quamlibet comedas praeter [Grat., praeterquam] [25 1Kb] Pascha et diem Natalis Domini. In pane et aqua et [r 62Kb] sale poenitere [Col. 0184B] [Grat., poenit. age] [26 1Kb] . In jejuniis, vigiliis et orationibus atque eleemosynis omni tempore persevera. Armis [s 4Kb] nunquam cingere, nec [27 1Kb] causa in quolibet loco litigare [t 1Kb] praesumas. Uxorem nunquam [u 1Kb] ducere, nec concubinam habere [Grat., concub. non hab.], nec adulterium committere [28 1Kb] . In balneo nunquam lavare [x 2Kb] [29 1Kb] : in conviviis laetantium nunquam te miscere [30 1Kb] . In ecclesia segregatus ab aliis Christianis post ostium et postes te similiter [31 1Kb] reponere. Ingredientium et egredientium te [32 1Kb] suppliciter orationibus commendare [Grat., commenda te]. [y 2Kb] A communione sacri corporis [y 2Kb] et sanguinis Christi cunctis diebus vitae tuae indignum te existimans [33 1Kb] abstinere. In ultimo tamen exitus vitae tuae die pro viatico [34 1Kb] , si merueris ut sit qui tribuat, tantummodo venialiter [Col. 0184C] [z 1Kb] ut accipias tibi concedimus.

Sunt et alia multa quae tibi durius et satis acrius erant juxta tam [35 1Kb] magnum pondus peccati, infelix, adjicienda: Sed si haec omnia quae [36 1Kb] supra misericorditer dicta sunt, perfecto corde Domino auxiliante feceris et custodieris; confidimus de immensa 16 Dei clementia remissionem te tuorum habiturum peccatorum et secundum [37 1Kb] boni justique pastoris imperantis jussionem resolvit te [Grat., resolvet te] sancta Ecclesia ab hoc vinculo peccati in terris, ut sis per ipsius gratiam, qui eam sanguine suo acquisivit, [Col. 0185A] solutus in coelis. Sin autem [Grat., si autem] aliter feceris, et sanctae matris Ecclesiae tam salubrem admonitionem despexeris, ipse tibi sis judex, et in laqueo [38 1Kb] diabolico inretitus permanebis. Sanguis [Grat., [aa 1Kb] et sanguis] tuus super caput tuum. Nos alieni a consortio tuo pro aliorum filiorum Dei salute, ipso opitulante, omni sollicitudine intenti [39 1Kb] innitimur desudare, et Domini attentius misericordiam quotidie implorare. Qui cum Patre et Spiritu sancto vivit et regnat Deus in trinitate perfecta, per omnia saecula saeculorum. Amen.

(Quae sequuntur apud Burchardum fusiora sunt ut ibi. LABB.) Secundum autem consilium tale est. Arma depone, et cuncta saecularia negotia dimitte. Carnem et sagimen omnibus diebus vitae tuae non comedas, excepto [Col. 0185B] uno die Resurrectionis Domini, et uno die Pentecostes, et uno die Natalis Domini: caeteris temporibus in pane et aqua et interdum leguminibus et oleribus poeniteas in jejuniis, in vigiliis, in orationibus, et in eleemosynis perseveres omnis tempore. Vinum medonem et mellitam cervisiam nunquam bibas nisi in illis praedictis diebus. Uxorem ne ducas, concubinam non habeas, adulterium non facias, absque spe conjugii perpetuo permaneas. Nunquam te laves in [Col. 0186A] balneo, equum non ascendas, causam tuam et alterius in conventu fidelium non agas; in conviviis laetantium nunquam sedeas, in ecclesia segregatus ab aliis Christianis post ostium humiliter stes, ingredientium et egredientium orationibus suppliciter te commendes, communione sacri corporis et sanguinis Domini cunctis diebus vitae tuae indignum te existimus: in ultimo termino vitae tuae pro viatico, si observaveris consilium, ut accipias tibi concedimus. Sunt et alia multa duriora, quae tibi juxta pondus tanti facinoris essent adjicienda: sed si haec omnia quae supra misericorditer dicta sunt, perfecto corde Deo auxiliante perfeceris et custodieris, confidimus de immensa Dei clementia remissionem tuorum peccatorum habiturum, et secundum boni justique [Col. 0186B] pastoris imperium, resolvat te sancta Ecclesia ab hoc vinculo peccati in terris, ut per ipsius gratiam, qui eam suo sanguine redemit, sis solutus in coelis. Sin autem aliter feceris, et sanctae matris ecclesiae salubre consilium despexeris, ipse tibi sis judex, et in laqueo diaboli, quo irretitus teneris, maneas, sanguisque tuus sit super caput tuum. [bb 1Kb] Nos alieni a consortio tuo: et sub indissolubili anathemate permaneas, donec Deo et sanctae Ecclesiae satisfacias.




[Col. 0197]
22 SANCTI PAULINI PATRIARCHAE AQUILEIENSIS LIBER EXHORTATIONIS, VULGO DE SALUTARIBUS DOCUMENTIS, AD HENRICUM COMITEM SEU DUCEM FOROJULIENSEM SCRIPTUS, UT VIDETUR, CIRCA AN. 795, Collatus cum pluribus editionibus, et notis opportunis illustratus. [2Kb]



CAPUT PRIMUM. Justitia et beatitudo amare Deum.
[Col. 0197C]

O mi frater, si cupias scire, quamvis ego nesciam [1 1Kb] quam perfectissima atque plenissima est justitia, Deum toto corde amare, illique tota adhaerere voluntate, qui est summum bonum! Summum vero [Col. 0198C] amare bonum summa est beatitudo. Qui Deum amat bonus est: si bonus ergo [a 1Kb] et beatus: quem quanto quis ardentius amat, [b 1Kb] tanto melior efficietur. Quatenus hoc beatissimo bono abundare te faciat, charissime frater, ipse qui est hoc bonum, quotidianis precibus integro cordis desiderio eum, etsi indignus, deprecari [2 1Kb] studeo.



CAPUT II. Hominis in creatione praerogativae.
[Col. 0199A]

Tu vero, frater charissime, intellige quia consilio [a 2Kb] sanctae Trinitatis, et opere majestatis divinae creatus es: ex primoque conditionis honore intellige quantum debeas Conditori tuo, dum tantum mox in conditione dignitatis privilegium praestitit tibi Conditor aeternus, ut tanto eum ardentius amares, quanto mirabiliorem te ab eo esse conditum intelligeres.



CAPUT III. Imago Dei quomodo in homine.

Nec hoc solum [b 1Kb] quod consilio sanctae Trinitatis sic excellenter a Conditore conditus es, sed etiam quod ad imaginem et similitudinem suam ipse Creator [Col. 0199B] omnium te creavit: quod nulli alii ex creaturis, nisi soli homini concessit. Et haec est imago unitatis et trinitatis omnipotentis Dei, quam anima tua habet in se: primum quia secundum Dei donum vivis ac sapis [1 1Kb] , secundum quia ad imaginem tui conditoris creatus es: tertium licet unus appelleris homo [c 1Kb] , tamen tres habes a Patre, et Filio, et Spiritu sancto concessas dignitates, id est intellectum, voluntatem et memoriam. Quod idem, licet aliis verbis, in Evangelio designatur, dum dicitur, Diliges Dominum Deum tuum ex toto corde tuo, et ex tota anima tua, et ex omnibus viribus tuis (Matth. XXII, 37). In his igitur [d 1Kb] tribus imaginem Conditoris nostri mirabiliter gerit [Col. 0199C] in sua natura noster interior homo, ex quibus quasi [Col. 0200A] excellentioribus animae dignitatibus jubemur diligere Conditorem, ut quantum a nobis intelligitur, diligatur; et quantum diligitur semper in memoria [2 1Kb] qua recipitur, habeatur. Nec solum sufficit nobis Deum intelligere, nisi fiat in amore ejus voluntas nostra: imo nec hoc sufficit, nisi cum memoria et voluntate opus addatur.



24 CAPUT IV. Converti ad Deum.

Tuo vero capiti, frater charissime, addatur gratia spiritualis scientiae, quae mentem tuam illuminet, et ad vitam aeternam, sicut desidero et opto, perducat. Toto enim cordis mei affectu opto, Deumque deprecor, ut semper ad anteriora te extendas, donec pervenias ad sublimem perpetuae beatitudinis coronam, [Col. 0200B] et animi tui nobilitatem, quam in te optime scio, nullis amicorum consiliis, nulla saecularium ambitione desideriorum, ab amore Christi immutari permittas. Noli tuam bonitatem aliorum malignitate obscurare; sed ubique quantum vales, amabilis coram Deo et omni populo appareas [3 1Kb] . Non deerit tibi gratia adjuvantis Dei, si tibi aderit voluntas admonitionis sanctae, quam saepius in Scripturis divinis mens bonitatis tuae attendit.



CAPUT V. Eleemosynam et pia opera suadet.

Esto, quaeso [4 1Kb] , quamvis laicus, ad omne opus Dei [Col. 0200C] promptus, pius ad pauperes [5 1Kb] et infirmos, consolator [Col. 0201A] moerentium, compatiens miseriis omnium, largus in eleemosynis, memorans evangelicae viduae duo minuta (Luc. XXI, 2), et prophetam dicentem: Frange esurienti panem tuum (Isa. LII, 7), at caute [1 1Kb] praevidens discretionem eleemosynae, ita ut utrisque, danti scilicet et accipienti, solatium sit.



CAPUT VI. Consiliariorum delectus.

Itaque non solum de salute tua, verum etiam de multorum profectu et prosperitate meditare. Elige tibi consiliarios [a 1Kb] optimos [2 1Kb] , Deum timentes, et veritatem amantes. Saepe enim adulatores blanda facie decipiunt animas audientium se, et perpetua morte interimunt. De talibus enim dicit Psalmista: Quoniam [Col. 0202A] Deus dissipavit ossa eorum qui hominibus placent: confusi sunt, quoniam Deus sprevit eos (Psal. LII, 6). Et Apostolus dicit: Si hominibus placerem, Christi servus non essem (Gal. I, 10). Unusquisque amicus ad aedificationem, non ad destructionem, placeat proximo suo, quia non omnis amicus consiliarius esse poterit, dicente Scriptura: [b 1Kb] Amici tibi sunt multi, consiliarius autem unus (Eccli. VI, 6).



CAPUT VII. Amicitia vera.

Licet enim me mutationis locus [3 1Kb] longe [c 53Kb] tulisset a vobis corpore, sed nullatenus charitate: quia charitas, [d 9Kb] quae deseri potest, nunquam vera fuit. Ideo intima amicitiarum charitate, quantum possumus; [Col. 0203A] Domino Christo conjungamur, quia ipse ait: Vos amici mei estis, si feceritis quae ego praecipio vobis (Joan. XV, 14). Et iterum ad discipulos suos: Jam non dicam vos servos; sed amicos meos (Ibid. 15).



CAPUT VIII. Amicitia Dei et mandatorum commendantur custodia.

Et si praemia aeternae vitae volumus promereri, illius praecepta totis viribus satagamus custodire. Praecepta namque ejus nolentibus [a 1Kb] gravia sunt, volentibus levia, sicut ipse ait: Jugum enim meum suave est, et onus meum leve (Matth. XI, 30). Et iterum: Super quem requiescam, nisi super humilem et quietum et trementem sermones meos? (Isa. LXVI, 2.) Saeculi enim [b 1Kb] amicitia aut lucro, aut beneficiis, aut diversis honoribus constat: Salvatoris autem amicitia in [Col. 0203B] se et proximos diligendo consistit. Igitur quotiescunque bonis actibus mandata Christi facimus, toties Christi amici vocamur. Ille nos semper invitat ad amicitiam suam et diabolus invidens quaerit nos mergere in infernum. Salvator nos amat, et proditor nos odit: ideo non praetermittamus Redemptorem, nec sequamur praedonem. Charior nobis sit qui libertati restituit, quam qui nos captivavit, et servituti subdidit. Semper ante oculos cordis pone, quod non amicorum turba, nec familiae multitudo, non auri argentique congestio, non gemmarum lapilli fulgentes, non vindemiarum ubertas, non densitas segetum, non [Col. 0203C] jucunditas extensa pratorum possunt animae [c 1Kb] exeunti [Col. 0204A] de corpore ullum afferre praesidium; sed [1 1Kb] plus lugent [d 1Kb] qui ea plus diligunt. Ideo diligendus est verus amicus noster Dominus Jesus Christus, qui praesentem felicitatem [2 1Kb] et aeternam nobis tribuet beatitudinem. Nam Redemptor noster ideo dicitur, quia nos redemit a diaboli captivitate: et Salvator, salvando nos a peccatis nostris: Adjutor, adjuvando nos in opportunitatibus, in tribulatione: Protector, protegendo nos, ut inter inimicos nostros maneamus illaesi: susceptor, suscipiendo nos in aeterna tabernacula. Ideo charitatem et praecepta et amorem tanti amici nostri totis viribus adimpleamus, et nobilitatem imaginis illius in nobis servemus. [3 1Kb] Rememoremus semper quam inclytus et valde gloriosus est imperator et amicus noster. Ille a nobis non aliud [Col. 0204B] quaerit munus, nisi spiritale. Caveamus [e 1Kb] quantum possumus, ne aliquid in nobis [4 1Kb] inveniat, quod oculos ejus offendat. Et si forsitan, ut solet humanae fragilitatis conditio, aliquam negligentiae maculam malignus spiritus in nobis [5 1Kb] infigat, citius per confessionem et poenitentiam fontemque [6 1Kb] lacrymarum abluere eam omni studio festinemus, ne diu sine amici nostri maneamus amplexu, quia paratior est nos recipere [7 1Kb] quam perdere, tantum si non tardemus [8 1Kb] de die in diem reverti ad illum. Haec enim [f 1Kb] duo mala omnipotens Deus odit in omnibus hominibus, id est, negligentiam revertendi, et desperationem salutis. [Col. 0204C] Tantum haec absint a cogitationibus procul nostris: [Col. 0205A] et ille tunc animis prope erit nostris. Ne, quaeso, de terrena felicitate gloriantes confidamus; sed gratias agamus ei, qui dum homines esse voluit rationales, non superbia, sed humilitate 26 prosequi se rogavit. Quae, rogo, major [a 1Kb] esse nobis gloria poterit, vel sublimior honor, quam ejus imperatoris esse amicos, qui super omnes imperatores est? Et quanto ille sublimior est in omnipotentia [1 1Kb] et virtute, tanto nos majoris debemus esse diligentiae in justitia et sanctitate et humilitate et observatione [2 1Kb] mandatorum illius.



CAPUT IX. Sanctitas in quo sita sit; lectionis Scripturarum commendatio.

[Col. 0205B] Sanctitas vero in justitiae operibus constat. Justitia vero duobus modis adimpletur, ut quae prohibita sunt ab eo non faciamus, et quae jussa sunt ab eo faciamus, juxta Prophetam: Diverte a malo, et fac bonum (Psal. XXXIII, 15). Omnis enim sanctorum librorum series ad nostram doctrinam [b 1Kb] scripta est: et hoc maxime nostris auribus intonat, et iterum atque iterum replicat, quid sit homini cavendum, vel quid sequendum. In quibus libris tua dignitas [c 1Kb] optime exercere [3 1Kb] se novit; quia per illos nobis loquitur ipse Deus et Dominus noster, et piae voluntatis nobis demonstrat affectum. Recognoscamus et recogitemus quali honore nobis illius legatio sit accipienda. Quid [4 1Kb] si a rege legatio aut indiculus [d 1Kb] ad nos veniret, numquid non mox aliis curis postpositis prompta voluntate [Col. 0205C] et cum omni devotione litteras acciperemus, et legentes implere satageremus? et certe de coelo Rex regum et Dominus dominantium, imo et Redemptor noster per prophetas et apostolos dignatus est nobis dirigere litteras suas: non ut aliquod servitium sibi [Col. 0206A] necessarium demandet [5 1Kb] , sed quae ad salutem et gloriam nobis prodesse [6 1Kb] possint, innotescat.



CAPUT X. Deus sit possessio nostra.

(Ex Julian. Pomerii vel Prosperi de Contemplat. vita lib. XI, c. 16.) Proinde [e 2Kb] si aliquid in hoc saeculo possidere delectamur, Deum qui possidet omnia, expedita [7 1Kb] mente possideamus, et in eo habeamus quaecunque feliciter et sancte desideramus. Sed quoniam nemo possidet Deum, nisi qui possidetur ab eo, simus nos ipsi facti Dei possessio, et efficietur nobis possessio Deus [8 1Kb] . Et quid potest esse in mundo felicius, quam cui efficitur suus imperator et redemptor census, et haereditas dignatur esse ipsa divinitas? Omnes enim ex illo fructus percipimus: in illo 27 et de illo semper vivimus. [Col. 0206B] Quid, rogo, homini sufficit, cui ipse conditor non sufficit? Quid ultra quaerit, cui omne gaudium et omnia suus Redemptor esse debet?



CAPUT XI. Gaudium mundi.

(Ex eod. lib. Juliani, c. 13.) Heu quam subtiliter nos ille antiquus hostis decipiendo fallit, eamque [9 1Kb] caecitatem ante oculos mentis nostrae [10 1Kb] obducit, ne discernere valeamus gaudia [11 1Kb] hujus saeculi et gaudia regis aeterni! Nam gaudere [12 1Kb] quidem bonum est: sed qui gaudet, si non inde gaudeat unde debet, non potest bonum esse quod gaudet. Gaudet miles terrenus [13 1Kb] acquisisse honores hujus saeculi perituros, vestes pulchras, et speciosas armillas brachio circumdatas, coronam capiti impositam: et tale gaudium [Col. 0206C] non est aeternum, sed periturum. Gaudet et raptor, cum desiderata rapuerit. Gaudet ebriosus, cum occasionem potationis invenerit. Gaudet adulter, cum ad delectationem corporis fruendi meretricis pervenerit. Gaudet perjurus [14 1Kb] , si hujus saeculi facultates [Col. 0207A] jurando acquisierit. Gaudet iracundus, si iram suam perfecerit. Et multa alia, quae mens bonitatis tuae, frater charissime, comprehendere poterit. Et cum sit gaudere bonum: de his atque hujusmodi tamen gaudere grande malum est, et perducens [1 1Kb] ad mortem peccati [2 1Kb] . Nec ullum quodlibet scelus coram Deo tam abominabile fit, quam praeterita peccata unicuique nostrum reminiscendo gaudere et [3 1Kb] inde exsultare, atque in eis [4 1Kb] semper jacere. Haec sunt quae superius diximus, unde nos gaudere vult mundus ut pereamus cum amatoribus hujus mundi. Haec enim gaudia velut venena diaboli repudiare debemus, quia non solum corpora, sed et animam perpetualiter necare festinant.



CAPUT XII. Gaudium, arma et divitiae spiritus.
[Col. 0207B]

(Excerptum ex cap. eod. lib. ejusd.) Quaeso, frater mi, quaeso, has diaboli sagittas ad petram quae Christus est allidens (I Cor. X, 4), sume scutum fidei (Ephes. VI, 16), in quo possis omnia tela ignea diaboli exstinguere: et gaudeamus de bonis [5 1Kb] Domini, de conscientia pura, de confessione vera, et de poenitentia digna, de luctu et vera tristitia, quae non secundum saeculum [6 1Kb] mortem, sed secundum Deum salutem operatur aeternam (I Cor. VII, 10). Eam vero, quae secundum hoc saeculum est, tristitiam firmiter Apostolus prohibet dicens: Nolite contristare Spiritum sanctum Dei, in quo signati estis in die redemptionis. Sed omnis amaritudo et ira et indignatio et clamor et blasphemia tollatur a vobis cum [Col. 0207C] omni malitia: et estote invicem benigni, misericordes, donantes invicem, sicut et Deus in Christo donavit vobis (Ephes. IV, 31 seqq.). Et quantum possumus solerti studio mores nostros corrigamus, et virtutes omnium bonorum acquirere festinemus, quatenus pietatem Dei et misericordiam in tempore opportuno consequi valeamus, et de promissione futuri illius regni ineffabiliter gaudeamus. Haec sunt arma quae nos contra impetum diaboli armant et Deo commendant. Haec sunt arma quae amicos nostros confortant, muniunt atque nobilitant. Haec arma nobiscum sunt, et intra nos, Deo donante, sunt [7 1Kb] . Hae sunt verae divitiae nostrae. Nam pudicitia pudicos nos facit, et justitia justos, et pietas pios, et humilitas humiles, et mansuetudo mansuetos, et innocentia innocentes, [Col. 0207D] et simplicitas simplices, et puritas puros, et prudentia prudentes, et temperantia temperantes, et charitas Deo et hominibus nos facit charos. Haec omnia bona a Deo, et a bono Deo creata sunt.



CAPUT XIII. Mundi contemptus et concupiscentiarum.

(Ex Pomerii lib. II, de contemplat. vita, c. 21. ex Joan. II, 6.) Et ideo si in illo esse volumus, quod [Col. 0208A] esse debemus, sicut sanctus Joannes apostolus dicit, quomodo ille ambulavit, ita et nos spiritaliter ambulemus. Quid est ambulare sicut Christus ambulavit, nisi contemnere vanitatem et felicitatem hujus 28 saeculi, et non timere adversa pro nomine illius pati? Speremus quae promisit, et sequamur quo ipse praecessit. Non nos ullo modo ab amore Christi separet hujus saeculi miserabilis dulcedo; neque excusatio uxoris aut filiorum gratia [8 1Kb] scilicet, nec multa auri argentique congestio, [9 1Kb] possessionum delectatio, dum terribiliter contestatur nobis sanctus Joannes apostolus dicens: Nolite diligere mundum, neque ea quae in mundo sunt: quia omne quod in mundo est, concupiscentia carnis est, et concupiscentia oculorum, et ambitio saeculi (I Joan. II, 15 et 16 ex cap. 19 [Col. 0208B] ejus lib.). Haec sunt, quae ex paradiso deliciarum in hoc miserabile exsilium Adam et Evam projecerunt. Quia nisi dilectio Dei ab eis defecisset, nunquam diligere coepissent male suadentis serpentis consilium, imo nec credidissent. Et concupiscentia oculorum, quod sibi aperiri oculos cupierunt. Et ambitio saeculi, quod se fieri posse quod Deus est, crediderunt. Et ideo volens nos omnes apostolus ab his tribus generibus mortis cavere, dixit: Omne quod in mundo est, concupiscentia carnis est, et concupiscentia oculorum, et ambitio saeculi.



CAPUT XIV. Quibus gradibus in peccatum primi parentes lapsi sint.

(Ex eod. cap. 19, lib. II Pomerii.) Et ut facilius, frater mi, bonitas tua intelligat, si placet, qualiter [Col. 0208C] illi primi homines, Adam scilicet et Eva, commiserunt tam grande peccatum, pandam, quatenus gratia Domini nostri Jesu Christi te ab hoc semper cavere concedat: quia in illis duobus originaliter totum damnatum est genus humanum. Illi enim non ederent de ligno prohibito, nisi concupiscerent [10 1Kb] ; nec concupiscerent nisi tentati: nec tentarentur, nisi deserti [11 1Kb] : nec desererentur a Deo, nisi ipsi prius deseruissent Deum: nec illi Deum desererent, nisi superbirent, et similitudinem Dei ad quam facti erant, damnabiliter neglexissent. Pro quo morbida eorum corpora contraxerunt mortem, et juxta sententiam Domini eo die creduntur mortui, quo in eis poenaliter facta est necessitas moriendi.



CAPUT XV. Adam vel Christum imitari quid sit.
[Col. 0208D]

(Ex lib. II Pomerii, c. 20.) Haec paulo ante diximus de primis hominibus, ut lapsum et damnationis eorum evadere possimus exemplum sive supplicium: quia quamvis ex Adam simus carnaliter nati, non ipsum tamen debemus imitari, sed Christum Dominum nostrum, in quo renati sumus per baptismum et vivimus. Quid est imitari Adam, nisi carnalibus [Col. 0209A] concupiscentiis ac desideriis morte nos perpetua occidi? Et quid est imitari Christum, nisi carnales [1 1Kb] concupiscentias ac desideria in nobis mortificare, et cum ipso qui nos pretio sui sanguinis redemit, feliciter regnare? Et si quando in Adam fuimus, omnes in ipso [2 1Kb] cecidimus; ita quia [3 1Kb] jam in Christo esse coepimus, omnes cum illo spiritaliter resurgamus. Et ut totum dicam, Adam nobis abstulit paradisum, et Christus donavit regna coelorum, et corpus suum pro nobis peccatoribus tradidit. Christus enim mortuus est [4 1Kb] peccato, non suo, sed nostro. Unusquisque autem nostrum non [5 1Kb] omnium peccato moritur, sed uno.



CAPUT XVI. Quid sit mori peccato et mundo.

[Col. 0209B] Quid est peccato mori, nisi opera maligna in nobis damnare, et hoc miserabile saeculum fugere? Ut sicut homo mortuus in sepulcro carne [6 1Kb] nulli detrahit, nemini violentus existit, neminem calumniatur, neminem opprimit, non invidet bonis, non insultat malis, non luxuriae carnis servit, non bibendo magis ac magis in se sitim accendit, non odiorum flamma inardescit, non potentibus ac divitibus hujus saeculi [7 1Kb] adulatur, non inquieta curiositate raptatur, non turbae [8 1Kb] maximae sibi astantis curam gerit, non auro argentoque sive pallio [9 1Kb] circumdatus distenditur, non salutationibus potentum nec parentum delectatur, non se injuriis fatigat, non eum superbia inflat, non ambitio hujus saeculi necat, non vana gloria turpiter jactat, non aurum sive armillae atque omnes [Col. 0209C] hujus saeculi falsae divitiae inflammant, non rabies insani furoris exagitat, non equorum crassitudo amorque invitat, non pulcherrima species feminarum avidum reddit, non histrionum miserabilium verba in risum excitant, non contentiones hujus saeculi perturbant, non audacia extollit, non gaudia hujus saeculi delectant, non iracundum animositas, non suspiciosum perversitas, non verbosum vanitas, non [10 1Kb] risorem malignitas, non mobilem instabilemque eum hujus saeculi versatilis amor [11 1Kb] facit. 29 Haec et alia hujusmodi enumerando protelavi, ut intelligat dulcissima fraternitas tua, quatenus homo carne [12 1Kb] mortuus nec facere potest ista quae dixi, nec pati. Et ut his talibus non torpeamus [13 1Kb] , sed studeamus [Col. 0209D] quantum possumus cum Dei adjutorio corpora nostra cum vitiis et concupiscentiis mortificare (Gal. V, 24). et induamur novum hominem, qui secundum Deum creatus est in justitia et sanctitate [14 1Kb] veritatis (Eph. IV, 24). Nec humanis laudibus delectemur, nec detractoribus libenter aurem praebeamus, nec adulatoribus [Col. 0210A] nostris credamus, nec discordes simus [15 1Kb] , sed magis eos quos valemus, ad concordiam provocemus, quia secundum Evangelium, Beati pedes qui ad pacem currunt (Forte ex Matth. V, 9, vel Rom. X, 15, (ex Isa. LII, 7.)



CAPUT XVII. Quid sit secundum carnem vivere.

(Ex lib. III Pomerii, cap. 1). Nec simus carnales, id est, carnaliter in hoc saeculo viventes, quia Apostolus dicit: Si secundum carnem vixeritis, moriemini (Rom. VIII, 13). Igitur ille secundum carnem vivit, qui secundum seipsum vivit: quia ipse homo est, et vivit, et secundum seipsum vivit, id est, pergit quo vult, dormit quando vult, loquitur quae vult, et [16 1Kb] cui vult, et ubi vult; manducat et bibit quando [Col. 0210B] vult et quantum vult; ridet et [17 1Kb] jocatur turpiter inter quos vult et quando vult. Postremo quidquid naribus suave est, quaerit; quidquid tactu blandum, quidquid oculis delectabile, quidquid corpori suo jucundum, exercet ac sequitur qualiter vult et quando vult, quia omnia licita et illicita carnaliter vult. Delectatur in vestimentis pulcherrimis et equitibus et armis sicut vult et quando vult: et sic non secundum Deum, sed carnaliter vivit et delectatur, et omnia desideria carnis suae perficit sicut vult et quando vult.



CAPUT XVIII. Vitiorum remedia.

(Ex eod. lib. III, cap. 3). Quapropter, charissime in Christo frater, deprecanda nobis est divina clementia, [Col. 0210C] ut desideria carnalia delectatio spiritualis imminuat, et pietas in nobis crudelitatis iram restringat [18 1Kb] , et malignitatem patientia coerceat, et libidinem pudicitia vincat, et animositatem tranquillitas toleret, scurrilitatem et verbositatem taciturnitas moderata compescat, curiositati studium spiritale in vigiliis et orationibus et eleemosynis [19 1Kb] succedat, ebrietatem sobrietas domet, irae et furori mansuetudo dominetur, levitatem maturitas regat, luxuriam vera castitas excludat, mundi cupiditatem Dei et proximi charitas refrenet, jactantiam et superbiam conculcet profunda himilitas: quia humilitas homines sanctis angelis similes facit, et superbia ex angelis daemones fecit.



CAPUT XIX. Peccatum nullum sine superbia, quae diaboli est, sicut humilitas Christi.
[Col. 0210D]

(Ex eod. lib. III, cap. 2.) Et ut evidenter ostendamus, ipsa est peccatorum omnium initium, finis, et causa, quia non solum peccatum est ipsa superbia, sed etiam nullum peccatum potuit, aut potest, [Col. 0211A] aut poterit esse sine superbia. Siquidem nihil aliud omne peccatum est, nisi Dei contemptus, quo ejus praecepta contemnimus: et hoc nulla res alia persuadet homini nisi superbia. Porro superbia et cupiditas in tantum unum est malum, ut nec superbia [1 1Kb] sine cupiditate, nec sine superbia possit cupiditas [2 1Kb] inveniri. De superbia namque nascuntur haereses, schismata, detractiones, invidiae, irae, rixae, dissensiones, contentiones, animositates, ambitiones, elationes, praesumptiones, jactantia, verbositas, vanitas, inquietudo, mendacium, perjurium et caetera hujusmodi, quae dinumerare per singula longum est. Cupiditas quoque facit homines gulosos, intemperantes, ebriosos, avidos, rapaces, fornicarios, adulteros, stupratores, incestos, flagitiosos et alia innumerabilia, [Col. 0211B] per quae diabolus genus humanum praecipitare solet. (Simile, ne dicam idem, invenies apud S. Gregorium lib. XXXIV, Mor. c. ult.) Per superbiam namque et cupiditatem diabolus dicit: In coelum conscendam (Isa. XIV, 13), Christus cum humilitate dicit: Humiliata est in terra anima mea (Psal. XLIII, 25). Diabolus per superbiam et cupiditatem dicit: Ero similis Altissimo (Isa. XIV, 14); Christus per humilitatem, cum esset in forma Dei, exinanivit semetipsum formam servi accipiens, humiliavit se Patri, factus obediens usque ad mortem (Philipp. II, 6 seq.). Diabolus per superbiam et cupiditatem dicit: Super astra Dei exaltabo solium meum (Isa. XIV, 13), Christus cum humilitate dicit: Discite a me quia mitis sum et humilis [Col. 0211C] corde (Matth. XI, 29). Diabolus cupidus et superbus per Pharaonem loquitur dicens, Nescio Dominum, et Israel non dimittam (Exod. V, 2); Christus cum humilitate dicit, Si dixero, quia non novi eum, ero similis vobis mendax: sed novi eum et mandata ejus servo (Joan. VIII, 55). Diabolus superbus et cupidus dicit: Mea sunt flumina, et ego feci ea (Ezech. XXIX, 9). Christus cum humilitate dicit: Non possum a 30 me ipso facere quidquam (Joan. V, 36); sed Pater [Col. 0212A] meus in me manens ipse facit opera (Joan. XIV, 10). Diabolus superbus et cupidus dicit: Mea sunt omnia regna mundi et gloria eorum, et cui volo do ea (Matth. IV, 8). Christus cum dives esset, pro nobis factus est pauper, ut ejus inopia nos divites redderemur (II Cor. VIII, 9). Diabolus superbus et cupidus dicit: Sicut colliguntur ova, quae derelicta sunt, sic universam terram ego congregavi, et non fuit qui moveret pennam, et aperiret os, atque ganniret (Isa. X, 14). Christus cum humilitate dicit, Similis factus sum pelicano solitario; vigilavi et factus sum sicut passer solitarius in tecto (Psal. CI, 7, 8). Diabolus per superbiam et cupiditatem dicit: Exsiccavi vestigio pedum meorum omnes rivos aggerum (Isa. XXXVII, 25). Christus cum humilitate dicit, Nunquid non possum [Col. 0212B] rogare Patrem meum et exhibebit mihi plus quam duodecim legiones angelorum (Matth. XXVI, 53)? Et ut ad ultimum concludam, diabolus cum ruina magna per superbiam et cupiditatem ad infernum praecipitatur: Christus cum humilitate ad coelos elevatur. Ideo, frater charissime, paucos tibi diabolicae fraudis laqueos et sanctae humilitatis gradus descripsi, ut facilius tibi subjectos valeas docere quomodo vel qualiter hos evadant, atque per humilitatem regna coelorum possideant. Et nos si volumus perficere nostri certaminis cursum, et ad aeternam beatitudinem pervenire, caveamus in primis cupiditatem malam et superbiam diabolicam, et cum omni humilitate Christi conemur sequi vestigia. Et si quis militans imperatori terreno omnibus jussis ejus obedire [Col. 0212C] decertat, quanto magis militaturus imperatori debet custodire praecepta coelestia?



[a 2Kb] CAPUT XX. Miles spiritalis et terrenus.

Frater mi, frater [3 1Kb] mi, animam tuam ad vigilandum excita, et nullus eam praegravet somnus. Miles terrenus quocunque loco mittitur paratus ac promptus est, neque [b 3Kb] se uxoris aut [4 1Kb] filiorum gratia excusare poterit: multo magis miles Christi sine [Col. 0213A] impedimento [a 1Kb] hujus saeculi imperatori suo Domino Jesu Christo debet obedire, qui ipsum pretioso sanguine suo redemit. Tu [b 1Kb] miles terrenus contra hostem visibilem pergis ad pugnam; cum illo vero hostis invisibilis quotidie dimicare non cessat. Tu contra corporis tui inimicos [1 1Kb] pugnare decertas, armis utens carnalibus; illius vero adversus diabolum est colluctatio cum armis spiritalibus. Tu in praelio galeam [c 1Kb] ferream gestas in capite; sed illius galea Christus est. Tu ne vulnereris, lorica indutus es; sed ille pro lorica Christi charitate est vestitus. Tu contra inimicum tuum lanceas et sagittas emittis; ille contra inimicum suum humilitatem et salubria verba dirigere studet. Tu donec pugnam perficias arma a temetipso non projicis, ne ab adversario [Col. 0213B] vulnereris; ille nunquam debet esse inermis, quia illius hostis tuo est callidior. Tuus hostis ad tempus dimicat; illius vero hostis, quandiu in corpore consistit, cum illo pugnare non cessat. Tua arma laboriosa et gravia sunt ad portandum; illius vero arma suavia et levia sunt. Tu pro labore terreno terrenum accipis donativum [d 1Kb] ; ille vero pro labore spiritali coeleste accipiet [2 1Kb] praemium. Tu ornamento armillarum [e 1Kb] brachia decoras [3 1Kb] ; ille virtutum ornamenta animae suae a Christo decorem accipit. Semper enim coeleste donum a Christo exspectat, qui terrenam [Col. 0214A] hujus saeculi pompam projicit. Vae nobis si jugum Christi suave a nobis repellimus, et quidquid grave ac onerosum est animae nostrae supponamus hoc ad portandum: et dum diligimus periculum incidamus [4 1Kb] in mortem.



CAPUT XXI. Ad Dei amorem promovendum beneficia recolit creationis et redemptionis.

Ideo, frater charissime, consideremus quis est [5 1Kb] , qui nos pretioso sanguine redemit, et quid ei debeamus, qui nos cum tanta penuria redemit. Si terrenos parentes cum tanto affectu diligimus, qui parvo tempore pro nobis sustinuerunt laborem, nonne magis nobis [6 1Kb] coelestis Pater noster amandus est, qui pro nobis cruci [7 1Kb] affixus est? Nam quidquid parentum [Col. 0214B] nostrorum circa nos fuit obsequium, ejus est beneficium, qui antequam nasceremur, in hoc saeculo sua providentia parentes nobis praeparavit, quorum obsequio nutriremur [8 1Kb] , et ubera matris lacte implevit, unde nutriremur. Ergo magis omnibus diligamus Redemptorem nostrum, qui et nos et parentes nostros propriis manibus finxit: et cuncta bona, quae erga nos geruntur quotidie, ejus misericordiae, non nostris viribus ascribamus. Jubet enim Scriptura parentes nostros ut propria viscera diligere, si tamen [f 1Kb] accedere nos [9 1Kb] ad servitium Christi non prohibeant: [Col. 0215A] si autem prohibuerint, nec sepultura [a 1Kb] a nobis illis debetur; Christus diligendus est super parentes nostros, quia non nobis tribuunt parentes ea quae Christus: Ipse enim dixit in Evangelio, Qui amat patrem aut matrem aut filios aut agros plusquam me, non est me dignus (Matth. X, 37). Quanto quisque eum plus amat, tanto felicior et beatior efficietur. In tantum enim nos amavit, ut etiam pro nobis mori dignatus sit; et manus ejus quae virtutes plurimas faciebant, clavis pro nostra redemptione affixae sunt; et ori mellifluo, quo salutaris doctrina profluxit, fel pro cibo impii porrexerunt; et qui neminem laesit, caesus est; et qui nullum maledixit, opprobria et maledicta pro nobis pertulit. Haec omnia perpessus est, ut nobis vitam aeternam donaret. Et cum nobis [b 1Kb] tanta beneficia praestet, nihil quaerit a nobis, nisi [Col. 0215B] ut diligamus eum, et animas nostras et corpora [Col. 0216A] impolluta ei servemus, ut ille in nobis semper habitet, et nos in illo permaneamus. Non enim postulat [c 2Kb] a nobis aurum, neque argentum, neque pallia, neque vestes pretiosas, neque armillas, neque agros, et caetera hujusmodi: sed nos ipsos quaerit: in nobis requiescere cupit. Accedamus ergo ad eum, ut vitam aeternam habeamus.



CAPUT XXII. Amorem proximi inculcat et concordiae studium.

Habeamus ergo in nobis dilectionem Dei et proximi, quia qui diligit proximum legem implevit (Rom. XIII, 8). Qui autem e contrario odit, homicida est (I Joan. III, 15). Qui diligit [d 2Kb] fratrem suum in tranquillitate est cor ejus: fratrem vero odiens [e 2Kb] tempestate circumdatus est. Vir mitis et benignus [f 2Kb] , [Col. 0216B] etiamsi patitur mala, pro nihilo ducit: iniquus autem [Col. 0217A] etiam parvum [a 2Kb] verbum audiens a proximo, contumeliam arbitratur. Qui charitate plenus est, tranquillo animo et serenissimo vultu procedit; vir odio plenus ambulat iracundus. Tu autem, frater charissime, ne moveas cuique scandalum in vita tua: ( [1 1Kb] rem quae ad te non pertinet, aliis tractandam dimitte, et nisi rogatus vel interrogatus, enoda te inde, et quod soli Deo est placitum judica, et injustas aliorum sententias, si aliter non potes, evita, et misericordiae locum da) et non quod tibi utile, sed quod illi [2 1Kb] placitum sit, facias. Quod tibi non vis fieri [b 2Kb] , ne proximo tuo cupias evenire (Tob. IV, 16). Si eum videris [3 1Kb] in bonis actibus conversantem, congratulare ei, et illius gaudium tuum dicito [c 1Kb] : et si aliquid adversum patitur, illius tristitiam tuam deputa [4 1Kb] . Ne simulato [Col. 0217B] corde unquam diligas proximum tuum, quia in his Deus ad iracundiam provocatur. Qui enim amplectitur pacem, in mentis suae hospitio mansionem praeparat Christo, quia Christus pax est [d 1Kb] , et in pace requiescere vult. Virum autem iracundum, invidum, [Col. 0218A] detractorem, mendacem, superbum omnibus modis execratus Deus. Invidus autem vir similis est navi, quae jactatur fluctibus maris: in [e 1Kb] perturbatione est semper: ut lupus rapax insanit inaniter: in miseria detinetur, et tabescens ad nihilum redigitur: semper furore plenus particeps daemoniorum efficitur. Homo pacificus securam possidet mentem: totus est ab angelorum agmine munitus, et fructu jucunditatis repletus, gaudens et delectans in Domino. Omnia ejus in pace versantur. Discordiam fugat: secreta mentis suae illuminat. Consortium angelorum merebitur, et regnum aeternae beatitudinis perpetualiter obtinebit.



CAPUT XXIII. Virtutes animae.

[Col. 0218B] Ne, quaeso, frater mi, fabulosa arbitreris Dei praecepta aut quasi a me edita, dum ex fonte Salvatoris nostri sunt [5 1Kb] emanata. Ne frangat animam tuam ulla adversitas vel prosperitas mundi a praeceptis et a mandatis Dei et a charitate quae est in Christo [Col. 0219A] Jesu Domino nostro. Nam virtus est [a 2Kb] animae tuae Deum diligere, et odisse illa quae Deus non diligit. Virtus est animae tuae patientiam sectari, et ab omni impatientia declinare. Virtus est animae tuae castitatem tam corporis quam animae custodire. Virtus est animae tuae vanam hujus mundi gloriam contemnere, et omnia caduca calcare, et pro illius amore qui te redemit, dum vivis in corpore, laborare. Virtus est animae tuae humilitati studere, et superbiam abominari. Virtus est animae tuae iram et furorem cohibere ac reprimere. Virtus est animae tuae ab omni stultitia declinare et sapientiam divinam amplecti. Virtus est animae tuae omnem delectationem carnis subjicere, et mentem tuam ad Christum erigere. Has ergo virtutes facile et perfacile potuisses obtinere, si [Col. 0219B] saecularium curam et caducas ac terrenas res devitare voluisses, et nihil amori Christi praeposuisses.



CAPUT XXIV. Ab studio in omnibus placendi Deo nullo amore avellatur.

O mi frater, ex tota mente dilige Deum, ut in omnibus actibus tuis placeas illi. Qui enim conjugio [Col. 0220A] copulatur, festinat placere uxori suae (I Cor. VII, 33): multo magis anima Christi sanguine redempta debet placere Christo sponso suo. Deus enim non se vult verbis 34 tantum diligi (Matth. XV, 8; et Jac. I, 11, 13), sed corde puro et operibus justis; quia [1 1Kb] non verborum, sed cordis est auditor et inspector (Sap. I, 6). Nunquam, quaeso, frater mi, carnalis amor amorem coelestem a te excludat: nunquam, quaeso, te, hujus fluctivagi ac miserabilis saeculi dulcedo decipiat. Nulla te seducat corporis pulchritudo; ne intret mors in animam tuam per fenestras oculorum tuorum (Jerem. IX, 21).



CAPUT XXV. Quam fluxae carnis deliciae.

Dic mihi, quaeso, frater mi, qualis profectus est in pulchritudine carnis? Nonne sicut fenum [b 3Kb] aestatis [Col. 0220B] ardore percussum arescit, et paulatim decorem pristinum amittit? Et quando mors [c 1Kb] venerit, dic mihi, quaeso, quanta remanebit in corpore pulchritudo? Tunc recognosces quia vanum est quod antea inaniter diligebas. Cum videris totum corpus intumescere, et in fetorem [d 3Kb] esse conversum, nonne claudes [Col. 0221A] nares tuas, ne sustineas fetorem fetidissimum? Ubi, quaeso, erit tunc suavitas luxuriae, et conviviorum opulentia [1 1Kb] ? Ubi blanda verba, quae corda audientium molliebant? Ubi sermones dulces [a 2Kb] , qui amaritudinem amantibus infundebant? Ubi immoderatus risus et jocus turpis? Ubi effrenata et inutilis laetitia? Iste est finis pulchritudinis carnis et oblectationis. Mundus enim peribit et concupiscentia ejus (I Joann. II, 17). O quam felicissimum bonum est, et quam valde felicissimum splendidam pulchritudinem Christi amare et radiis [2 1Kb] fulgoris ejus pectora [3 1Kb] nostra illustrare, et omnem obscuritatem a nobis expellere.



CAPUT XXVI. Detractionis mala, et ut fugienda.
[Col. 0221B]

Non accommodes [b 2Kb] aures tuas ad percipienda verba detrahentium, ne concipias mortem [c 1Kb] in anima [Col. 0222A] tua. Detrahenti [4 1Kb] enim et audienti [d 1Kb] , utrique esca mortis animae, est detractio. Et ut brevius concludam, detractor et libens auditor diabolum portant [5 1Kb] in lingua. [6 1Kb] Evita, quaeso, a tuis auribus laqueos detractionum, per quos captos [7 1Kb] plurimos audis. Postula tibi [8 1Kb] a Domino cor prudens et pervigilem sensum ut discernere valeas verba detrahentium: non ignores fraudes et insidias eorum [9 1Kb] , et in retia eorum non veniat pes tuus.



CAPUT XXVII. Peccatorum confessio.

Aliena debent esse a nobis omnia vitia mala, dum haereditas nostra Christus esse vult: ideo quia incerti [Col. 0222B] sumus de talibus, prosternamus nos humiliter in conspectu pii Patris nostri, et peccata nostra cito producamus in medium, ut deleat ea ipse Pater [Col. 0223A] noster coelestis. Et cum confessi fuerimus, non nos justificemus orantes, ne, sicut Pharisaeus ille, discedamus condemnati. Memoremus [1 1Kb] publicanum illum, et ita oremus, ut veniam delictorum consequi mereamur. Clamor cordis nostri pulset ad aures omnipotentis Dei; quia in pura mente placabitur in tempore orationis.



CAPUT XXVIII Oratio qualiter et quomodo fundenda.

Omnem malitiam cordis projiciamus a nobis, et remittamus in nos [2 1Kb] peccantibus. Est denique genus serpentis [a 2Kb] , quod cum coeperit ire ad bibendum aquam, antequam veniat ad fontem, evomit omne venenum. Imitare et tu hunc serpentem in hac parte, secundum evangelicum Domini nostri Jesu [Col. 0223B] Christi praeceptum, ubi ait: Estote prudentes sicut [Col. 0224A] serpentes (Matth. X, 16); et omne venenum irae amarum evome, et remitte conservis tuis ut tibi dimittantur a Domino peccata tua, sicut Evangelium praecipit: Dimittite, et dimittetur vobis, date et dabitur vobis (Luc. VIII, 37). Et qualem [b 2Kb] cupis erga te esse Deum, talis esto ipse conservo tuo. Et omne opus quodcunque inchoaveris facere, primum invoca [c 2Kb] Deum, et gratias ei age: et cum consummaveris [d 33Kb] illud, similiter fac. Invoca Deum ex toto corde tuo, et invenies eum: et cum inveneris, ne dimittas eum, ut conjungatur mens tua in amore ejus. Hoc, mi frater, stude in vita tua, et orationem tuam puram offer Christo Domino, ne cogitationes hujus saeculi superfluae conturbent cor tuum, neque in diversa rapiatur mens tua. Memento enim se sub Dei [Col. 0224B] stare [e 121Kb] conspectibus, qui occulta cordis perspicit, et [Col. 0225A] secreta mentis tuae novit. Vigilanter ergo et assidue assiste in conspectu Dei in tempore orationis, ut imminentem diaboli tentationem facilius possis effugere. Si enim cogitationes hujus saeculi malae et sordidae turbant cor tuum, et cogunt illicitum aliquid perpetrare, per orationes puras et vigilias sanctas depellentur [1 1Kb] ab anima tua. Oratio [a 1Kb] namque grandis munitio est animae. Per orationes [b 2Kb] purissimas omnia nobis utilia tribuuntur a Domino et cuncta noxia effugantur. Et ne [2 1Kb] diutius de hac re [3 1Kb] disputem vel immorer, 36 sicut ex carnalibus escis alitur caro, ita ex divinis eloquiis et orationibus interior homo nutritur et pascitur. Pasce, quaeso, animam tuam spiritualibus cibis, id est fide, spe, charitate, et reliquis virtutibus, per quas intelligas [Col. 0225B] Deum amari [4 1Kb] , et ejus praecepta servari: ut cum extrema dies tibi [5 1Kb] evenerit. angeli pacis te suscipiant, de potestate diaboli te eripiant, et merearis sanctorum consortio in beata requie perfici, et vitam aeternam cum omnibus sanctis possidere. Nam certissime scis, quia possessio regni coelorum promissa tibi est, sed vide ne ab ea extraneus efficiaris.



37 CAPUT XXIX. Familiae curam hortatur impendere.

Quaeso, mi frater, quaeso, omnibus tibi subjectis et bonae voluntatis in domo tua a majore usque ad minimum, amorem et dulcedinem regni coelestis, [Col. 0226A] amaritudinem et timorem gehennae annunties, et de eorum salute sollicitus ac [6 1Kb] vigil existas: quia pro omnibus tibi subjectis, qui in domo tua sunt, rationem Domino reddes. Annuntia, praecipe, impera, suade eis, ut caveant se a superbia, a detractione, ab ebrietate, a fornicatione, a luxuria, ab ira, a perjurio, a cupiditate, quae est radix omnium malorum.



CAPUT XXX. Ut cupiditatis mala caveat.

Cupidus enim vir animam suam [c 1Kb] venalem habet: si invenerit tempus ut concupiscat alicujus aurum aut argentum, seu vestes pulchras, vel etiam cujuslibet mulierem pulchram facie, pro nihilo perpetrat homicidium. Et ut quis effundit [d 1Kb] aquam in terram, ita est ei effundere sanguinem proximi sui. Plurimae [Col. 0226B] animae in mortis periculum inciderunt propter cupiditatem, et multi Domino jubente ob hoc lapidati sunt (Josue VII, 25). Saul enim alienus a Deo propter avaritiam factus est: et ad extremum de culmine regali expulsus ab inimicis suis peremptus est (I Reg. XV). Et de multis multa dicere potuissem, sed sapienti [e 1Kb] pauca sufficiunt. Dominus vero noster et Salvator voluit de cordibus Pharisaeorum pecuniarum amorem excludere: sed quia erant cupidissimi, salutaria Domini verba deridebant (Matth. XV). Nam et illum divitem, quem Dominus ad regna coelorum provocavit, amor pecuniarum eum intrare non permisit [Col. 0227A] (Matth. XIX, 2). Sed et Judae pectus avaritiae flamma exarsit, ut Dominum cunctorum bonorum largitorem, in manus traderet impiorum (Matth. XXVI, 15). Avarus enim vir inferno est similis. Infernus enim quantoscunque devoraverit, nunquam dicit, satis est. Sic etsi omnes thesauri confluxerint in avarum, nunquam satiabitur.



CAPUT XXXI. Eleemosynam de suo faciat.

Ideo, frater mi, omnibus qui in domo tua sunt praecipe ab hoc vitio cavere. Melius est enim, ut ex paupertate sua pusillum quis [1 1Kb] tribuat indigentibus, quam multum ex injusta acquisitione. Unusquisque juxta quod habet porrigat. Tantum enim expetitur [Col. 0227B] ab unoquoque eorum, quantum ei Deus [2 1Kb] dedit. Nec enim ab eo plus exigit, quam quod ipse dedit. Eleemosyna [a 2Kb] cum iniquitate [3 1Kb] acquisita, abominabilis est coram Deo, et acceptum est [4 1Kb] ei quod fuerit fideliter acquisitum. Sunt enim nonnulli, qui diripientes aliena facere se simulant eleemosynam: et cum alios premant, aliis se misereri fingunt. Si autem ex proprio labore dederint, gratum et acceptum erit Deo.



CAPUT XXXII. Commendat humilitatem; superbiam vituperat.
[Col. 0228A]

Et roga eos ut in omnibus operibus suis humiliter coram Deo agant quidquid eis agendum sit: quia non erit gratum [b 2Kb] Deo quidquid homo facit cum superbia. Quod autem humiliter fit, hoc est ei acceptum. In omnibus operibus suis sint humiles, quia humilitas [c 1Kb] virtutum sublimitas est: nec ad regnum coelorum quislibet veniet, nisi per humilitatem. Multorum autem temporum labores et orationes et eleemosynae, jejunia et vigiliae si cum superbia finem habuerint, pro nihilo apud Deum computantur. Acceptus est Deo vir humilis, et in se Deum gestat. Jam paulatim disseruimus de superbiae malo, sed [Col. 0228B] propter tibi subjectos necessarium hunc locum inveni, ut contra sagittas diaboli discant clypeum humilitatis erigere. Superbus [d 1Kb] autem Deo est odibilis, et diabolo [e 1Kb] similis. Humilis licet habitu vilis sit, gloriosus tamen est virtutibus apud Deum. Superbus autem, etsi decorus et clarus videatur aspectu, tamen apud Deum operibus vilis est: et verbis, et gestis [f 2Kb] , et vultu, et incessu semper ejus dignoscitur superbia [Col. 0229A] et levitas. Cupit se [a 1Kb] semper laudari ab [1 1Kb] hominibus, et bonis quibus alienus est, praedicari se vult: non se [b 2Kb] patitur cuiquam esse subjectum, sed semper inter suos pares primatum cupit tenere, et in majorem gradum ascendere: et quod meritis obtinere non potest, adulando [c 1Kb] [2 1Kb] et detrahendo [d 1Kb] vult invadere. Et sicut navis est sine gubernatore cum jactatur fluctibus, ita et superbus levis circumfertur, instabilis per omnes actus suos. Humilis autem ultimum se judicat, et blando vultu [3 1Kb] intuens, coram Deo eminens apparet; et cum omnia fecerit dicit: Servus inutilis sum, et nihil se fecisse testatur. Et Deus divulgat [e 1Kb] opera ipsius, et profert in medium, mirificatque facta illius, et exaltat et clarum facit eum, et in tempore precum suarum, quod postulat impetrare [Col. 0229B] apud Deum potest. Haec et his similia sola humilitas obtinet apud Deum; quia ipse est sessio et delectabile cubile Domini nostri Jesu Christi, qui ait: Super quem requiescam, nisi super humilem et quletum et paventem sermones meos (Isa. LXVI, 2). Et iterum: Discite a me, quia mitis sum et humilis corde (Matth. II, 29). Annuntia, quaeso, tuis, et dicito eis: Quia Deus superbis resistit (Jac. IV, 6). Et: Ira viri justitiam Dei non operatur (Jac. I, 20). [4 1Kb] Multi se [Col. 0230A] blandos et patientes simulant, et si tempus inveniunt amariores fiunt. Fornicatores et adulteros dijudicabit Deus (Hebr. XIII, 4) in die judicii. De perjuriis scriptum [5 1Kb] est: Vir multum jurans non effugiet peccatum nec recedet plaga de domo ejus (Eccli. XXIII, 12). Detractio fornicatio est animae. Unde [6 1Kb] Psalmista: Detrahentem secreto proximo tuo hunc persequebar (Psal. C, 5). Discordiam ut Salomon cecinit, detestatur Dominus, dicens: Septimum est quod detestatur anima mea (Prov. VI, 16), id est qui seminat inter fratres discordiam (Ibid. 19). [7 1Kb] Hos nulli rei similes judico nisi diabolo, qui seminavit discordiam inter Deum et hominem.



CAPUT XXXIII. Eucharistiae sumptio.

[Col. 0230B] Haec [8 1Kb] sunt cibi et pocula mortis animae nostrae. Ab his [9 1Kb] pietas Domini nostri Jesu Christi nos liberet, et se ipsum nobis edendum tribuat, qui dixit: Ego sum panis vivus qui de coelo descendi (Joan. VI, 41). Qui manducat carnem meam et bibit sanguinem meum, habet vitam aeternam in semetipso (Ibid., 57). Sed unusquisque antequam corpus et sanguinem Domini nostri Jesu Christi accipiat, se ipsum probet, et secundum Apostoli praeceptum, Sic de pane illo edat et [Col. 0231A] de calice bibat, quia qui indigne manducat et bibit corpus et sanguinem Domini, judicium sibi manducat, et bibit, non dijudicans corpus Domini (I Cor. XI, 28). Quando enim eum [1 1Kb] accipere debemus, ante [a 11Kb] ad confessionem et poenitentiam recurrere debemus, et omnes actus nostros curiosius discutere: et peccata nostra, si in nobis senserimus, cito festinemus per confessionem et veram poenitentiam abluere, ne cum Juda proditore diabolum intra non celantes, pereamus, protrahentes et celantes peccatum nostrum de die in diem.



40 CAPUT XXXIV. Peccata cordis cavenda, quia cor intuetur Deus.

Et si quid male [2 1Kb] aut nequam cogitaverimus, [3 1Kb] de eo poenitentiam agamus, et velociter [b 1Kb] illud de corde [Col. 0231B] nostro eradere festinemus. Ne velimus dicere: [c 1Kb] Non est hoc grande peccatum quod cogitavi. Heu insipientes! quare non [4 1Kb] intelligimus, quia in conspectu Domini [d 2Kb] cogitationes nostrae, antequam in opus procedant, manifestae et apertae sunt! Dicit enim [Col. 0232A] Psalmista: Scrutans corda et renes Deus (Psal. VII, 10). Et iterum: Dominus scit cogitationes hominum [5 1Kb] (Psal. XCIII, 11). Et alibi idem Psalmista: Intellexisti cogitationes meas de longe: semitam meam et funiculum meum investigasti (Psal. CXXXVIII, 3). Ne, quaeso, permittamus in nobis cogitationes pravas, neque tanquam minima negligamus, quia qui spernit minima paulatim defluit (Eccli. XIX, 1). Non spernamus morsum [e 1Kb] serpentis, ne venenum ejus conspergatur in corda nostra: quia quamvis venenum vita sit serpentis, tamen mors est hominis. Abscindamus virgulta spinarum de agro cordis nostri, ne defigant in nobis altas radices. Scimus enim, quia cor nostrum ager est Domini nostri Jesu Christi: excolamus eum coelestibus disciplinis, et non sinamus in agro tanti [Col. 0232B] imperatoris seminari [f 1Kb] zizania: sed cunctis floribus virtutum decoremus, quia in his delectatur omnipotens Deus sicut in Canticis Canticorum legitur: Ego flos campi, et lilium convallium (Can. II, 1), id est ego decus mundi, et [6 1Kb] virginitas humilium.



CAPUT XXXV Caro domanda.
[Col. 0233A]

Et semper atque [a 1Kb] semper caro nostra subjecta sit animae, et sicut ancilla famuletur dominae suae. Ne praebeamus vires illicitas corpori nostro, ne committat bellum adversus spiritum nostrum; sed semper subjecta sit caro, ut obtemperet jussis Spiritus sancti. Neque incrassari permittamus ancillam [b 2Kb] ne contemnat dominam suam, sed omnibus jussis ejus et obsequiis mancipetur. Sicut enim [c 1Kb] equis frena sunt imponenda, ita corpora nostra jejuniis et orationibus sunt infrenanda. Nam quemadmodum [d 1Kb] [Col. 0234A] aurigae, si frena laxaverint, per praecipitia ducuntur; ita et anima cum ipso corpore, si ei frenum non imposuerimus, ad inferni praecipitia dilabitur. Simus ergo boni et edocti aurigae corpori nostro, ut per viam rectam possimus incedere.



CAPUT XXXVI. Luxus in cibis cavendus.

Escae enim nimiae non solum animas, sed etiam corpora [e 44Kb] nostra plurimum laedunt, et ad infirmitatem perducunt. Solet enim per nimiam ciborum aviditatem et poculi intemperantiam frangi stomachi [f 2Kb] [Col. 0235A] fortitudo, nec non et abundantia [1 1Kb] sanguinis et cholera [a 14Kb] , et plurimae aegritudines escarum largitate contrahi. Sicut enim animae et corpori sunt ista contraria; ita medela [b 146Kb] est utriusque temperantia jejunii. Et si non per omne tempus, saltem sacratissimos dies [c 4Kb] jejuniorum, quantum possumus cum Dei adjutorio, delicias mundi et ciborum opulentiam fugiamus: ne quando, quod avertat Deus, cruciati [2 1Kb] in flamma [d 1Kb] quaeramus guttam aquae, et nullum refrigerium consequamur.



CAPUT XXXVII. De ebrietatem consequentibus malis.
[Col. 0236A]

Fugiamus ebrietatem, ne crimen luxuriae incurramus, quia Apostolus praecipit [3 1Kb] nobis non nos inebriare vino, in quo est luxuria (Ephes. V, 18). Vinum enim nobis Deus ad [e 1Kb] laetitiam cordis, non ad ebrietatem donavit. Bibamus ergo non quantum gula exigit, sed quantum naturae imbecillitas postulat. Ne [4 1Kb] igitur quod ad medelam [f 1Kb] corporis nostri tributum est, ad perniciem deputemus. Annuntia, quaeso, tuis [Col. 0237A] in domo tua subjectis, quod plerique [a 2Kb] homicidia et [b 2Kb] fornicationes perpetraverunt, nec ipsam mortem [c 1Kb] recusaverunt: alii per vinum a daemonibus capti sunt. Nec est aliud ebrietas, quam manifestissimus [Col. 0238A] [1 1Kb] [d 2Kb] daemon. Ebriosus putat se aliquid optimum gerere, cum fuerit ad praecipitia devolutus. Per vinolentiam armatur [e 2Kb] ad maledicta et convicia proximorum, et immutatur [f 1Kb] mens ejus, et lingua [Col. 0239A] [a 2Kb] balbutit. Hujusmodi enim vir cum se putat bibere vinum, bibitur a vino. Plurimi enim homines per vinum maximam debilitatem contraxerunt, nec potuerunt consequi pristinam firmitatem [1 1Kb] , quia non temperaverunt gulae ardorem. Sicut enim piscis cum avidis faucibus [2 1Kb] properat, ut glutiat escam, repente hamum intra fauces reperit: ita ebriosus intra se vinum suscipit [3 1Kb] inimicum, quod [4 1Kb] intra eum mox impellit ad omne opus nefandissimum: et sic homo rationalis capitur ut [b 1Kb] irrationale animal.



CAPUT XXXVIII. Praecepta Dei ad omnes Christianos pertinere.

Tu autem, frater mi, omnibus domesticis tuis et tibi subjectis praecipe, ut se sobrios exhibeant, et [Col. 0239B] iterum propter [c 2Kb] abstinentiam in superbiam se non erigant; sed omnia temperate, juste, pie, et religiose secundum Dei adjutorium faciant: quia non [Col. 0240A] solum pro nobis clericis, sed etiam pro omni genere humano [d 1Kb] , qui praedestinati sunt ad vitam aeternam, Christus sanguinem suum fudit: nec solum nobis, sed etiam omnibus laicis, ejus ex toto corde praecepta servantibus, regnum coelorum promissum est. Grandis namque confusio est animabus laicorum, qui dicunt [e 3Kb] : Quid pertinet ad me libros Scripturarum legendo audire vel discere, vel etiam frequenter ad sacerdotes et ecclesias sanctorum recurrere? Dum clericus fiam, faciam ea quae oportet clericis [5 1Kb] facere. Quare non intelligit, quia panem et vinum, et omnia hujus terrae bona, et regni felicitatem aequaliter vult participare, et aequali labore jugum Christi ferre non vult? Quid prodest talibus una parte in hoc saeculo esse sublimes, et alia prostratos: [Col. 0240B] in una parte fulgere auro et pretiosis vestibus, et in alia miseriis hujus [6 1Kb] saeculi, et vitiorum caligine occupari? Non sit tibi aliqua [7 1Kb] sollicitudo [f 2Kb] de [Col. 0241A] laici habitus [1 1Kb] persona, quia non est personarum acceptio apud Deum. Similiter enim mandata Dei servantibus laicis coeleste palatium patet, veluti clericis et sanctimoniali habitu praeditis: dum non est Judaeus neque Graecus, non est servus neque liber (Gal. III, 28), sed omnia et in omnibus Christus. Quicunque in corpore illius est, magnus est. Insere te ipsum suo sancto corpori, ut sis membrum nobilissimi capitis. Ama [a 1Kb] ex toto corde caput tuum et membra capitis illius. Quomodo potest manus manui inimica esse, vel pes pedem odisse, vel caetera membra [2 1Kb] suae juncturae non congaudere? Crescere debent in virum perfectum, in [3 1Kb] augmentum corporis Christi. Omnis enim clericus et laicus, qui pretioso sanguine Christi redemptus est, qui baptismo Christi [Col. 0241B] tinctus est, debet humiliter ambulare et perseverare in Spiritu sancto: quia nihil prodest Christianum [b 1Kb] se respondere verbis, et factis negare, dum corruptus est mente et spiritu. De talibus in 44 Evangelio ipsa Veritas dicit: Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei qui in coelis est, ipse intrabit in regnum coelorum (Matth. VII, 21). Et [4 1Kb] alio loco [Col. 0242A] propheta increpando dicit: populus hic labiis me honorat, cor autem eorum longe est a me (Isa. XXIX, 13). Nam civitas si fuerit in una parte munita, et in alia destructa, aditum ad se hostibus praebet. Et navis si fuerit fortiter compaginibus solidata, et unam habuerit tabulam perforatam, aquae fluctibus mergitur in profundum. Omnibus enim laicis, clericis, monachis aequaliter convenit fidem, spem, charitatem, humilitatem [5 1Kb] habere, et Deo ex toto corde servire: veram confessionem facere, et dignam poenitentiam ageret: quia clementissimus Dominus confugientibus ad poenitentiam ignoscit.



CAPUT XXXIX. Pericula dilatae poenitentiae.

[Col. 0242B] Sed ne de misericordia Domini tantum securi existamus, [c 1Kb] ut peccatis peccata augeamus; neque dicamus: Donec vigeat [6 1Kb] aetas [d 1Kb] nostrae carnis, concupiscentias nostras exerceamus, et postremo in senectute [e 1Kb] malorum nostrorum poenitentiam agamus: pius est enim Dominus [f 1Kb] et misericors, nec ultra facinorum nostrorum recordabitur. Ne quaeso taliter cogitemus, quia summa stultitia [g 1Kb] est haec cogitare: [Col. 0243A] cum et impium [a 1Kb] sit talem licentiam a Deo postulare quempiam velle, cujus initium est [1 1Kb] , a Deo separare qui haec cogitat. Impiae enim cogitationes separant nos a Deo (Sap. I, 3). Ideo, inquam, ne talia cogitemus, cum nesciamus qua die morituri sumus. Nemo [b 1Kb] enim hominum novit diem exitus sui. Non [c 1Kb] omnes in senectute moriuntur, sed in diversis aetatibus de hoc mundo 45 migrant: et in quibus actibus unusquisque homo inventus fuerit, in eisdem judicabitur, quando anima exierit de corpore. Dicit enim Psalmista: Nemo in inferno confitebitur tibi (Psal. VI, 6). Ideo festinemus ad poenitentiam converti. Semper ante oculos nostros versetur ultimus dies: et cum diluculo surrexerimus, ne ad vesperam nos confidamus pervenire; et cum in lectulo membra [Col. 0243B] deposuerimus, de lucis [d 1Kb] non confidamus adventu. Sic [2 1Kb] et facillime poterimus corpus nostrum a vitiis et concupiscentiis malis [3 1Kb] refrenare.



CAPUT XL. Gaudia futurae vitae.

Semper cor nostrum promissa coelestia meditetur: omnia terrena quae possidemus, in futuras coelestis regni mansiones transferamus, ut cum ibi provecti [4 1Kb] fuerimus, fruamur bonis coelestibus. Nam credimus, quia cum a carnis vinculo anima nostra fuerit absoluta, si bene et recte coram Deo vixerimus, mox in occursum nostrum angelorum chorus occurret, omniumque sanctorum agmina in nostros miscentur [5 1Kb] amplexus, et ad adorandum verum judicem perducent. Si dum in corpore vivimus, sicut dixi, quae [Col. 0243C] Deo sunt placita faciamus, tunc erit nobis pax in circuitu et summa securitas: nec timebimus ultra diaboli ignita jacula, nec ullum quemlibet inimicum, qui cupit animas nostras [6 1Kb] jaculare, non ferrum, non [Col. 0244A] ignem, non faciem truculentam tortoris, non famem, non sitim, non ullam carnis aegritudinem. Non ultra adversabitur caro spiritui, nec ullum timebimus periculum: sed cum carnis abjecerimus sarcinam, tunc Spiritus sanctus tribuet nobis in coelestibus mansionem, cui nos paulo ante intra corporis nostri hospitium feceramus mansionem: et laeti gaudentesque futuri judicii diem exspectabimus, in quo singulorum animae pro suis actibus recipient merita.



46 CAPUT XLI. Damnandorum poenae.

Et e contra peccatores et impii poenitebunt [7 1Kb] , sed frustra. Rapaces et avari, superbi et adulteri, iracundi et cupidi, maledici et perjuri amarissime flebunt, sed malorum suorum veniam non consequentur. [Col. 0244B] In luctu maximo detinebuntur omnes, qui carnis suae voluptates secuti sunt; in moerore et gemitu sempiterno erunt, qui vitiis et passionibus servierunt. Et cum hi omnes pro criminibus suis et sceleribus gehennae ignibus deputandi erunt, nos, si Deo, dum in hoc corpore sumus, placuerimus, cum sanctis sempiterna praemia accepturi sumus. Ideo contemnamus cuncta, quae vana et caduca sunt, ut tantam gloriam, Christo miserante, adipisci mereamur.



CAPUT XLII. Linguae custodia.

Declinemus semper a vitiis, et ad virtutes tendamus: nec [8 1Kb] superflui sermones procedant ex ore nostro quia pro otiosis sermonibus reddituri sumus [Col. 0244C] rationem in die judicii. Nec ad maledicendum quemquam consuescamus linguam nostram, quae ad benedicendum [e 1Kb] et laudandum Deum creata est [9 1Kb] . Nec consuescamus consuetudines pessimas in omni actu [Col. 0245A] nostro, sive etiam cogitatione, quia consuetudo [a 2Kb] , quae longius fuerit protracta et confirmata, non cum parvo labore vitatur vel expellitur



CAPUT XLIII. Perfectio non annis, sed compunctione demonstratur.

Simus in malitia parvuli [b 1Kb] , et viri perfecti in sensu (I Cor. XIV, 20). In quibusdam vero nos exhibeamus senes, in quibusdam juvenes: quia parvuli [1 1Kb] est [c 1Kb] ludere, perfecti autem lugere: nam praesens luctus [d 1Kb] laetitiam generat sempiternam. Omne autem quidquid immoderatum est, dissolutionem efficit animae, et negligentem erga Dei praecepta: nec delicta sua facile potest ad memoriam revocare, et obliviscens ea, non se instigat ad poenitentiam, et ita paulatim ab omnibus bonis cadit. Nullum habebit accessum [Col. 0245B] cordis compunctio, ubi fuerint immoderata vitia et concupiscentiae malae. Ubi autem fuerint lacrymae [e 1Kb] , ibi spiritalis ignis accenditur, qui secreta mentis illuminat. Nullus nos saeculi amor ab amore Christi segreget, et totae nostrae cogitationes ad praemia futurae vitae tendant, et de coelestibus meditentur. [Col. 0246A] Haec est gloria tua, haec est perfectio cursus certaminis tui. Perfectus enim dicitur non qui in aetate, sed qui in sensu perfectus est: nec [2 1Kb] ulli cuilibet obest puerilis aetas, si fuerit mente perfectus; nec senilis proderit aetas, si fuerit parvulus [3 1Kb] sensu. Nam et David cum puer esset et perfectus, cor [4 1Kb] et mentem habebat in Domino defixam, et ob hoc in regem electus [5 1Kb] est, et Saul cum senili esset aetate, quia in se malignam nequitiam habuit, de culmine regali expulsus est. Dominus vero et Salvator noster a senioribus crucifigitur, et ingressus Hierosolymam a parvulis collaudatur. Nam et arbor si multorum annorum fuerit infructuosa, exciditur; si autem fuerit novella et fertilis, colitur, ut magis ampliorem proferat fructum. Ideo has similitudines pono, ut nec juvenis nec [Col. 0246B] senex in domo tua de salute sua, vel etiam de operibus suis confidat, sed qui gloriatur, in Domino glorietur (I Cor. I, 31).



CAPUT XLIV. Consortium bonorum amare, malorum fugere.

Perfectorum [f 2Kb] autem virorum consortio fruere, et [Col. 0247A] a verbis eorum ne avertas aurem tuam, et in eorum consilio delectetur anima tua: verba enim vitae sunt verba hominum Deum timentium, et incolumitas animae iis qui ea libenter audiunt, et attendunt. Sicut enim [1 1Kb] sol oriens effugat caliginem, ita sanctorum doctrina a sensibus nostris expellit [2 1Kb] tenebras. Evita, quaeso, viros [a 1Kb] superbos, invidos, detractores, mendaces, perjuros, seipsos [3 1Kb] et salutem suam negligentes, qui mortui sunt virtutibus, et laetantur in propriis voluptatibus, ut gaudiis careant divinis. Non dico ut vel unum talem in domo tua habeas, sed etiam ubicunque tales esse audieris, hos devita. Cum hujusmodi [4 1Kb] hominibus nulla sit tibi connexio vel familiaritas, nec velis cum eis sermocinari, si non valeas, Domino miserante, eos ab errore suo revocare. Nam [Col. 0247B] saepe per unam ovem [b 1Kb] morbidam polluitur totus grex: et modica [c 1Kb] pars fellis magnum dulcorem vertit in amaritudinem. Nam talis si in habitu videatur tibi [5 1Kb] clarus ac nobilis, et dulcia tibi [d 1Kb] verba proferat, operibus tamen si agat tecum contrariis, magis nocet illius talis factura, quam placeat ex verbis figura: non enim ex verbis, sed ex virtutibus homo probatur.



CAPUT XLV. Patientia, poenitentia, intentio recta praecipue in oratione commendatur.

Sic et tu sis apud Deum probatus, et omnia pro Christi amore libenter sufferas, et pro tribulationibus [6 1Kb] [Col. 0248A] carnalibus, quando tibi eveniunt, non frangatur animus tuus, ne vigorem patientiae tuae [7 1Kb] res hujus saeculi caducae molliant: sed time potius Deum si a proposito tuo retardaveris; et quando te peccatis obnoxium senseris, ad poenitentiam converti non confundaris, quia qui hic poenitet [8 1Kb] , in novissimo non poenitebit. In omnibus actibus et cogitationibus tuis placeas Deo, nec studeas placere 48 alteri, nisi ad aedificationem animae. Et in omni opere quod cogitas facere, primo [9 1Kb] cogita Deum; et si secundum Deum est quod cogitas, diligenter examina; et si est rectum coram Deo, perfice illud: si vero adversum fuerit repertum, amputa illud ab anima tua. Et omnia per consilium sapientum facito, ut opera tua et gressus tui secundum Domini voluntatem dirigantur. [Col. 0248B] In omni oratione et obsecratione [10 1Kb] Domini voluntatem in te, non tuam deprecare fieri; et secundum Apostoli praeceptum, orare sine intermissione oportet (I Thes. V, 17), et sanctas manus sine ira et disceptatione ad Deum levare (I Tim. II, 8).



CAPUT XLVI. Beneficentia in omnes exemplo Dei et Christi Jesu proponitur.

Misericors est Dominus, et misericordiam in se sperantibus praestat. Non illi misericordia opus erat, qui nullum habuit peccatum, qui angelos fecit, et archangelos praeposuit: sed ut nos ab illo misericordiam consequamur. eleemosynam [11 1Kb] dedit [e 59Kb] . Non illi [Col. 0249A] eleemosyna necessaria fuit, cujus sunt omnia regna coelorum, qui constituit dominationes, principatus, virtutes, potestates; sed ut nos eleemosynis nostris participes regni coelorum efficeret. Patiens et pacificus est Dominus, ut patientia et pace sua mundum totum, qui in maligno positus erat, reconciliaret Deo (I Joan. V, 19). Et nos patientes et pacifici sine ira et disceptatione simus, si ad Deum volumus pervenire. Et ad omnes homines faciamus [a 2Kb] bonum: ad omnes dico, non per partes, non ad unum, vel ad duos, aut ad tres, sed ad omnes homines. Christus enim non pro sanctis tantum passus est, sed pro peccatoribus et impiis et sceleratis ascendit crucem, et passione sua nos omnes revocavit ad vitam. Non sanctis tantum dedit Deus solem et lunam et pluviam, et omnia [Col. 0249B] nascentia terrae, et omnes fructus qui oriuntur in terris, sed in commune [b 2Kb] omnibus hominibus dedit illa, qui solem suum facit oriri super bonos et malos, et pluit super justos et injustos (Matth. V, 96). Ideo omnibus hominibus dedit illa [1 1Kb] in commune, ut bonum nostrum, et eleemosynae nostrae, et charitas nostra, et patientia nostra, et humilitas nostra in commune [Col. 0250A] omnibus hominibus distribuatur. Quandiu fuerimus in hoc mundo faciamus bonum ad omnes, maxime autem ad domesticos fidei (Gal. VI, 10), et oremus pro inimicis nostris, et bonum pro malo restituamus.



49 CAPUT XLVII. Justorum praemia et labores.

Pauperes honoremus, et suscipiamus Christum in ipsis qui dixit: Quandiu fecistis uni ex his fratribus meis minimis, mihi fecistis (Matth. XXV, 40): et filii Dei erimus, et haeredes Dei, cohaeredes autem Christi (Rom. VIII, 17), et participes regni ejus erimus, ubi [2 1Kb] nunquam senescemus, nunquam moriemur; ubi non est [c 2Kb] humanae naturae, nec dolor ullus, nec tristitia post [Col. 0250B] gaudium, nec lux solis, nec lunae, nec [3 1Kb] stellarum splendor: sed Dominus noster Jesus Christus lux erit, et sanitas, et vita, et charitas, et pax, et gaudium, et omne bonum omnibus credentibus in se. Ibi est [4 1Kb] terra viventium, quam Propheta decantaverat dicens: Credo videre bona Domini in terra viventium (Psal. XXVI, 13). Id est, praemium coeleste visurum [Col. 0251A] [1 1Kb] se significabat, et cum Christo in perpetuum vivere et regnare, ubi nec nox ulla inspirat, nec dies terminabitur, nec inopia videbitur, neque cupiditas apparebit, sed perenne gaudium et sempiterna laetitia. Haec sunt promissa justorum, et haec sunt promissiones eorum, propter quae laboraverunt, et festinaverunt, et non cessaverunt currere in bonis operibus quandiu fuerunt in hoc mundo, in jejuniis et eleemosynis, in castitate, in continentia, in longanimitate, in patientia, in suavitate, in benevolentia, in labore multo, in orationibus, in persecutionibus, in fame et [2 1Kb] siti, in frigore et nuditate, in vigiliis multis pro Christi amore, et per omnia inutiles vigilias devitaverunt. Vigiliae autem inutiles sunt, cum quis vigilaverit circa cogitationes multas et turpes, vel [Col. 0251B] ad gerendum contrarium aliquid, vel facinus perpetrandum. Tales vigilias justi [3 1Kb] devitaverunt, et sanctas [a 3Kb] vigilias arripuerunt. Hi tales calcaverunt praesentem mundum, ut futurum regnum lucrarentur. Non acceperunt hic promissiones vel divitias hujus mundi miserabiles, quae homines male eis [4 1Kb] utentes ad inferna perducunt: et hanc praesentem patriam relinquentes, ad civitatem coelestem, cujus artifex et conditor est Deus, intuitum animi sui praemiserunt. Vitaverunt peccatum in verbo, in facto, in cogitatione, in visu, in risu, in motu, in annuendo oculis, in manibus, in pedibus, in ira, in rixa, in furore, in dissensione, in vana gloria, in superbia, in elatione, in cupiditate, custodientes corpus suum et animas suas.



50 CAPUT XLVIII. Duplex, animae scilicet et corporis, jejunium et cibus.
[Col. 0252A]

Pariter enim duo jejunia jejunaverunt, id est jejunium corporis et animae, hoc est ab ira, et furore, et detractione, et blasphemia, et rixa abstinentes se: quia sicut superius intimavimus, isti sunt mortiferi cibi animae, qui pascunt eam in malum, et occidunt eam morte sempiterna. Iterum cibi corporis simul et animae, isti sunt voracitas, somnolentia, fornicatio, vinolentia, securitas, suavitas, homicidium. Isti sunt cibi corporis simul et animae, qui pascunt corpus, et occidunt et [5 1Kb] aggravant animam. Cibaria ista devitemus: escas autem coelestes appetamus, quae ad coelum nos trahant et deducant, sapientiam scilicet divinam, fidem robustam in Christo, benignitatem, [Col. 0252B] benevolentiam, patientiam, humilitatem, virtutem, divinam laetitiam.



CAPUT XLIX. Proposito benefacientibus praemio, terret iniquorum expositis suppliciis.

Sermones boni [b 1Kb] et optimi procedant ex ore nostro, sale divino conditi ad aedificationem audientium. Dilectionem Dei et proximi, in quo tota lex pendet et prophetae (Matth. XXII, 40), semper mente meditemur, et opere perficiamus. Haec sunt mandata Christi, quae nos jubet facere. Si fecerimus ea, erimus participes regni ejus, et regnabimus cum eo: si autem non fecerimus, et ipse non dabit nobis regnum suum. Si denegamus, et ipse denegabit nos. Si non credimus, ipse fidelis permanebit [6 1Kb] : quia omnis incredulus [Col. 0252C] infideliter agit: dum et vitium hominis est omnia credere, et vitium est nihil credere [c 1Kb] [7 1Kb] . Summo [Col. 0253A] studio summaque vigilantia nobis est curandum, ut non [1 1Kb] audiamus a Christo judice omnium in die judicii quod audient peccatores: Ite in ignem aeternum, qui praeparatus est diabolo et angelis ejus (Matth. XXV, 41). Vere enim diabolo est praeparata gehenna, et non [2 1Kb] omnibus hominibus, si non fecimus opera diaboli. Vae his quibus praeparatus est dolor vermium, ardor flammae, sitis sine [a 1Kb] extinctu, fletus et stridor dentium, oculorum lacrymae, tenebrae exteriores sine luce, poena inexterminabilis; ubi non est ullus honor, sive agnitio proximi, sed continuus dolor et gemitus; ubi mors optatur et non dabitur; ubi non est honor senioris et regis, nec dominus est super servum, nec mater diligit filium aut filiam, nec filius honorat patrem; ubi omne malum, et omnis indignatio [Col. 0253B] et fetor et amaritudo abundat. Haec timuerunt justi, et haec fugerunt. Rogo, supplico, iterum [3 1Kb] atque iterum deprecor, frater charissime, ut et nos Deum amemus, et timeamus, et haec fugiamus, quia mors perpetua est animae nostrae, si in his perseveraverimus.



CAPUT L Tria hic pessima: totidem optima.

Tria enim sunt in hoc mundo deteriora omni malo: anima peccatoris cum peccato perseverans, quae nigrior [b 2Kb] corvo est; et mali angeli, qui eam rapiunt; et infernus, in quem [4 1Kb] ducitur. Non sunt enim deteriora his tribus. Eadem enim anima metu futuri judicii expavescens, et putredinem suam inspiciens dicit: [Col. 0253C] Putruerunt et corruptae sunt cicatrices meae a [Col. 0254A] facie insipientiae meae (Psal. XXXVII, 6). Iterum [5 1Kb] tria sunt quibus in hoc mundo non sunt meliora: anima sancti in bonis operibus perseverans, quae speciosior [c 1Kb] est sole; et sancti angeli qui eam suscipiunt; et paradisus, in quem [6 1Kb] ducitur, exspectatioque regni coelestis. His tribus non sunt meliora in hoc mundo. Angeli enim sancti delectant animam spiritali cantico, sicut Psalmista ait: Beatus quem elegisti et assumpsisti, Domine; habitabit in tabernaculis tuis. Replebimur in bonis domus tuae: sanctum est templum tuum, mirabile in aequitate (Psal. LXIV, 5 et 6). Haec, frater charissime, meditemur.



CAPUT LI. Cavere ab omni peccato, finem redemptionis Christi, et tempestive laborandum docet.

[Col. 0254B] Haec in animo firmiter teneamus, et caveamus nos ab omni peccato et iniquitate, in verbo, in facto, in cogitatione, in manibus, in pedibus, in visu, in auditu, custodiamusque corpus nostrum et animam. Christus enim Dominus noster, qui est Deus et Dei Filius, descendit de coelo in terram, ut nos de terra ad coelum secum portaret: pro nobis peccatoribus crucem ascendit, ut nos a [d 1Kb] cruciatu diaboli liberaret: ab inimicis poenam [7 1Kb] suscepit, ut nos de poena sempiterna liberaret; mortem suscepit, ut nos de morte eriperet; a morte resurrexit, ut nos resurgamus anima et corpore in die magno judicii. Ideo dum tempus habemus, laboremus, et bona opera Deoque placita una cum Dei adjutorio semper facere studeamus, ne [Col. 0254C] subito [e 2Kb] praeoccupati die mortis quaeramus spatium [Col. 0255A] poenitentiae et invenire non possimus. Dum sumus in hoc tempore [1 1Kb] seminare nos oportet: tempore enim suo, id est post mortem, sive in die judicii metemus, quod in vita aeterna habere debeamus [2 1Kb] . Hac enim laboremus, et invicem onera nostra portemus. Quo enim praecessit caput, et caetera membra secutura erunt [3 1Kb] .



CAPUT LII. De fide, spe et praesertim mutua charitate.

Teneamus sicut jam superius insertum est, fidem rectam, spem certam, charitatem perfectam, quia fides [a 3Kb] tanquam sensus noster est, et charitas tanquam nostra sanitas. Fides credit, charitas operatur, spes roborat: et quamvis diversa membra diversa habeant officia, si charitatis tamen unitate [Col. 0255B] teneantur omnia membra, tunc merebuntur ire post caput. Caput enim nostrum in coelo est: et ipsa Veritas Dominus noster Jesus Christus de suis fidelibus ait: Si quis mihi ministrat me sequatur: et ubi ego sum, illic et minister meus erit (Joan. XII, 26). Caveamus et per omnia caveamus, ne per invidiam, odium, detractionem, iram, [4 1Kb] rixam a capite nostro Jesu Christo praecidamur; et quidquid mali [5 1Kb] pro [Col. 0256A] amore Christi [6 1Kb] nostri proximi pertulerint, charitatis affectu compatiamur; et quidquid boni alius quislibet acceperit, quasi nos acceperimus, ita gaudeamus et pro illo qui acceperit gratias referamus. Ecce jam, ut [7 1Kb] diximus, patitur aliquis tribulationem aut damnum hujus saeculi, aut pro culpis suis vapulat, [8 1Kb] vel jubente imperiali [b 2Kb] sublimitate in carcerem retruditur; tristatur parentum sive amicorum morte; si dolemus pro illo [9 1Kb] , in corpore Ecclesiae constituti sumus; si non dolemus, jam a corpore praecisi sumus [10 1Kb] . Charitas quae colligat [11 1Kb] et vivificat omnia membra Ecclesiae, si nos videat de ruina alterius gaudere, statim nos praecidit a corpore. Forte igitur non dolemus de ruina proximorum nostrorum [12 1Kb] , quia praecisi sumus a corpore. Si enim ibi essemus, sine dubio doluissemus. Consideremus, frater [13 1Kb] charissime, [Col. 0256B] et diligenter attendamus, quia tandiu dolet membrum, quandiu in corpore continetur: si autem abscisum fuerit, nec dolere poterit, nec sentire. Cum enim manus aut aliquod membrum fuerit abscisum a corpore, si totum corpus tunc in multis partibus dividatur, manus illa non sentit, quae jam a reliquorum membrorum societate divisa est: talis 52 est omnis Christianus, qui de alterius aut damno, aut [Col. 0257A] afflictione, aut etiam morte non solum non dolet, sed, quod pejus est, forte etiam [1 1Kb] gaudet. Et quia jam est alienus a corpore, ideo affectum charitatis non tenet in corde [2 1Kb] , cum Apostolus praecipiat, Gaudere cum gaudentibus, flere cum flentibus, idipsum invicem sentientes (Rom. XII. 15, 16). Et Salomon ne de ruina fratrum nostrorum gaudeamus, manifestissime admonet (Prov. XVII, 5). Nos vero [3 1Kb] , mi frater, si veram et perfectam charitatem volumus custodire, [4 1Kb] omnes homines sicut nosmetipsos studeamus diligere: ut quia caput nostrum Christus est, membra illius nos esse mereamur; ut cum Christus apparuerit gloria nostra, et nos per concordiam charitatis, [5 1Kb] dilectionem scilicet Dei et proximi, quasi vera et perfecta membra illius absque ullo dolo malitiae vel [Col. 0257B] invidiae, omnes homines sicut nos ipsos amantes, cum ipso apparere mereamur in gloria. Ipse etenim ait in Evangelio [6 1Kb] , In hoc cognoscent omnes, quia mei estis discipuli, si dilectionem habueritis ad invicem (Joan. XVIII, 35). Dilectio enim proximi malum non operatur (Rom. XIII, 10). O mi frater charissime [7 1Kb] , si Dominus et Salvator noster, qui nullum peccatum habuit, tanto affectu et tanta dilectione nos peccatores amare dignatur, ut quod nos patimur, se ipsum pati testetur: quare nos, qui sine peccato non sumus, et qui peccata nostra [8 1Kb] per charitatem redimere possumus, non tam perfecto amore eum diligimus, dum tanto [9 1Kb] nos dilexit, ut etiam proprium Filium suum pro nobis peccatoribus morti traderet? Et dum tantam benignitatem et misericordiam erga nos exhibuit, [Col. 0257C] vigilemus ne perdamus bonum, quod nobis dedit, et sacramentum baptismi nostri, in quo [10 1Kb] juravimus abrenuntiare diabolo et pompis ejus et peccatis omnibus. Et si transgredimur in aliquo peccato post baptismum [11 1Kb] , pius Deus dedit secundum baptismum, id est fontem lacrymarum, et ordinavit nobis poenitentiam propter fragilitatem nostram. Ideo debemus nostras confessiones veraciter confiteri, et fructus dignos poenitentiae facere: id est, ut praeterita non [12 1Kb] reiteremus secundum jussionem [13 1Kb] Domini, et consilium sacerdotis Deum timentis. Qui sacerdos, [Col. 0258A] ut sapiens et perfectus medicus, primum sciat curare peccata sua, et postea aliena vulnera detergere et sanare, et non publicare. Hos, si quimus, [14 1Kb] perquiramus, et cum talibus consilium salutis nostrae ineamus: ut non perdamus haereditatem coelestem, quam nobis Dominus ab initio mundi praeparavit, si serviamus ei in justitia, et sanctitate, et puritate cordis, et charitate non ficta, clamantes cum Apostolo: Quis nos separabit a charitate Christi? Tribulatio, an persecutio, an angustia, [15 1Kb] an fames, an gladius (Rom., VIII, 35), et caetera quae sequuntur; sicut dictum est [16 1Kb] : Neque mors, neque vita, neque angeli, neque principatus, neque instantia, neque futura, neque aliqua creatura poterit nos separare a charitate Dei, quae est in Christo Jesu Domino nostro (Ibid., 38). Dictum est [Col. 0258B] enim [17 1Kb] de Ecclesia primitiva, quod erat illis cor unum, et anima una (Act. IV, 32) in Domino, et erat illis unum velle et nolle, quia in unum eos Christi charitas copulaverat.



53 CAPUT LIII. Pravorum hominum placita, et iterum de eleemosyna de proprio facienda.

E contrario vero carnales et amatores hujus mundi contra se invicem separantur et disjunguntur: moventes in alterutrum scandala, contentiones, iras, rixas, dissensiones, homicidia, perjuria, furta, rapinas et omnia quae mundus [18 1Kb] iste amat; et delectatur dicens unusquisque in corde suo: Faciam quod volo [19 1Kb] et possum; impleam [20 1Kb] cogitationes meas et delectationes [Col. 0258C] corporis; suffragantur mihi consilia mea, sive amicorum meorum, vel parentum potentum [21 1Kb] ; adest mihi aurum, superabundat argentum [22 1Kb] ; adsunt mihi servi et ancillae, agri et multae possessiones hujus mundi, pallia, vestes pretiosae, unde me redimere possum; adimpleam [23 1Kb] voluntatem meam: Deus dabit mihi spatium vitae et poenitentiae. Heu, quare non timemus quod Evangelium terribiliter insonat, dicens: Stulte, hac nocte exposcent a te animam tuam: quae praeparasti cujus erunt (Luc. XII, 20)? Homines [a 2Kb] nos esse cognoscamus, et ne sic [24 1Kb] superbiamus [Col. 0259A] contra Deum et proximum, ut [1 1Kb] voluntates nostras malas perficiamus et Deum [2 1Kb] postponamus; ac deinceps Domini bonam voluntatem ad nostras malas reflectere cum muneribus posse nitamur, [3 1Kb] nostramque pravam voluntatem ad Domini semper rectam voluntatem corrigere negligamus; sed ubicunque nos delectat, injurias nostras volumus vindicare, [4 1Kb] dicentes: Faciam homicidium, perjurium, adulterium, fornicationem, et postea dabo Domino redemptionem meam. Quare non intelligimus, dum sic audacter peccamus, aestimantes Deum [a 1Kb] posse muneribus placari, quod tum multo plus eum ad iram [b 1Kb] , quam ad misericordiam provocamus, quia Deus non delectatur in auro [c 1Kb] vel argento, nec aliud a nobis quaerit, quam animas nostras mundas in conspectu suo praesentari? [Col. 0259B] Nec enim consiliis peccatorum se immiscet, sed ex salute nostra nos semper admonet, et salubre dat consilium, quia ipse est consiliarius salutis nostrae, sicut propheta ait: Et vocabitur nomen ejus admirabilis, consiliarius (Isa. IX, 6). Et iterum dictum est de eo in Psalmo: Beatus vir, qui non abiit in consilio impiorum (Psal. I, 1). Et iterum, quia non est iniquitas in eo (Rom. IX, 14). Et forte ipsa, [5 1Kb] quam putamus pro nobis facere eleemosynam vel de [d 1Kb] praediis [6 1Kb] mortuorum, sive de rapinis pauperum, nomine, non opere videtur esse eleemosyna, ut unus injuste vestiatur, et alius injuste [7 1Kb] exspolietur; et unus injuste pascatur, et alius injuste fame torqueatur. Non quaerit ista Deus a nobis: audeo dicere, [Col. 0259C] odit ista omnipotens Deus. Ipsum audi per [8 1Kb] prophetam [Col. 0260A] quid dicat: Qui offert sacrificium ex rapina, sive ex substantia pauperum, quasi qui victimat filium in conspectu patris sui (Eccli. XXXIV, 24). Non accipiam, inquit [9 1Kb] , ista de manibus vestris: manus enim vestrae sanguine plenae sunt (Isai. I, 15). Et alius propheta, Panis egentium, vita pauperum est: qui defraudat illum, vir sanguinum est (Eccli. XXXIV, 25). Contemnamus facere injustas eleemosynas, qui volumus facere justas [10 1Kb] et spiritales eleemosynas, ut de justis laboribus faciamus, non de rapinis, sive de [11 1Kb] multiplicatione frugum, aut de ineptis negotiis, ne forte in hoc multa [12 1Kb] sacrilegia incurrantur, vel etiam, quod pejus est, [13 1Kb] pro cupiditate vel ebrietate sanguis fundatur, clamentque eorum voces ad Deum contra nos, multo labore afflicti. Unde et Psalmista [14 1Kb] : [Col. 0260B] Qui pecuniam suam non dedit ad usuram, et munera super innocentem non accepit (Psal. XIV, 5), et caetera quae superius in eodem psalmo audientem, [15 1Kb] credentem et caventem beatum efficere possunt, sicut [16 1Kb] idem psalmus concludit: Qui facit haec, non movebitur in aeternum (Ibid.).



54 CAPUT LIV. Christiana felicitas non est hujus mundi, cui itaque non est haerendum, sed Deo.

Et quia talia et his similia creator omnium creaturae suae rationali annuntiando insinuat, credamus [17 1Kb] quia diligit creator quod creavit; neminem persequitur, si ipse homo se non persequatur; a nullo [e 1Kb] [Col. 0260C] quolibet homine recedit [18 1Kb] , nisi prius ipse homo ab eo [Col. 0261A] recedat; nec naturam in [1 1Kb] nobis, sed vitium quod contraximus, odit. Et non prodest [a 1Kb] nobis, imo etiam obest Christi sanguine esse redemptos, et voluntarie diabolo esse subjectos. Ideo cogitemus et recogitemus, quod non propter felicitatem terrenam Christiani effecti sumus, [2 1Kb] nec propter divitias hujus saeculi, vel propter istam vitam Christum colimus, sicut Apostolus ait: Si in hac vita tantum speramus in Domino [3 1Kb] , miserabiliores sumus omnibus hominibus (I Cor. XV, 19). Christus enim, ne aurum diligeremus, oblata munera contemnere docuit; ne famem timeremus, quadraginta diebus jejunavit; ne nuditatem pertimesceremus, praeter unam tunicam, aliam discipulis suis habere vetuit; ne tribulationes expavesceremus, omnia ipse sustinuit; ne mortem formidaremus, [Col. 0261B] et hanc ipse suscepit. Et cum ista omnia nos docuerit, non tantum verbo, verum etiam exemplo ipse praecessit. Hoc enim flagret in cordibus nostris; hoc ignis Spiritus sancti in nobis fervere faciat, ut sequamur vestigia ejus, ne desideremus remanere in hoc mundo, et pereamus cum hoc mundo. Heu quam miseri sumus, si hoc credere nolumus, et ab amore hujus saeculi mentem nostram non revocemus, dum perpetualiter ista tenere non possumus, et illa per securitatem amittimus! Quid faciemus? quid agemus? lugendum nobis est si regnum [4 1Kb] promissum perdamus, et subito dicatur nobis, o vos amatores mundi, exite obviam sponso, et ad illum venite, quem videre non vultis, quia praecepta ejus postposuistis. Videbitis enim plagas ipsas, quas in corpore suo pro vobis [Col. 0261C] [5 1Kb] pertulit. Quid tunc dolentes et gementes dicemus? Et quid meritis nostris in eum exigentibus responsuri erimus [6 1Kb] , dum frequenter audivimus, et negleximus [b 2Kb] quod Psalmista cecinit: Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (Psal. CXV, 12). Firmiter teneamus, quia spes bonorum in isto mundo non est posita, quamvis videatur spes [Col. 0262A] [7 1Kb] mundana esse, quae in amaritudinem vertitur, et amaram potionem ipse mundus amatoribus suis propinat. Et ipsa Veritas eos alloquitur dicens: Ubi est quod amabatis [8 1Kb] ? Ubi est quod pro magno tenebatis?



CAPUT LV. Quam lugenda animarum perditio.

O mi frater, nunquid ferreae sunt carnes nostrae, ut non contremiscant, vel etiam sensus noster adamantinus, ut non mollescat, aut etiam non [9 1Kb] evigilet ad talia Dei verba? Quare non dicimus cum Propheta: Quis dabit capiti nostro aquam, et oculis nostris fontem lacrymarum, et [10 1Kb] ploremus die ac nocte vulneratos filios plebis nostrae (Jerem. IX, 1)? Deficiunt flendo oculi eorum qui considerant non solum mortes corporum, vel etiam animarum Christianorum. Quis [Col. 0262B] luctus idoneior, quis planctus certior inveniri potest, [11 1Kb] quando unusquisque nostrum de anima perdita luget et dolet cum Apostolo, qui dixit, Quis infirmatur, et ego non infirmor? Quis scandalizatur, et ego non uror (II Cor. XI, 29)? Atque iterum in alio loco dilectionem proximorum compassus, dicit: Optabam esse anathema pro fratribus meis a [12 1Kb] Christo (Rom. IX, 3). Discamus in tanto Christi Apostolo tantam flagrare Christi charitatem, 55 dum sciebat quod unico filio suo non pepercisset, sed pro nobis omnibus tradidisset eum (Rom. VIII, 32). Pro omnibus nobis dicit: ideo nulli laici, nulli clerici, nullae sacratae virgines debent negligere salutem animarum suarum, dum tanti sanguinis pretium pro nobis fusum esse manifestum est.



CAPUT LVI. Captandum tempus misericordiae tempestiva conversione.
[Col. 0262C]

Ideo omnes nos qui reliqui sumus super terram, peccata nostra agnoscamus, ne cum impiis pereamus, dum cito digna satisfactione Judicem [13 1Kb] non placemus. Quam velociter placavit iram ejus ille qui dixit: [Col. 0263A] Peccatum meum cognovi et injustitiam meam non operui. Dixi: pronuntiabo adversum me injustitiam meam Domino (Psal. XXXI, 5). Promittit se pronuntiaturum, et illi jam dimittitur. [1 1Kb] Attende, mi frater, magna res! Dixit pronuntiabo, non dixit pronuntiavi; et tu remisisti, quia ex eo ipso quod dixit pronuntiabo, ostendit quia nondum pronuntiaverat, sed corde pronuntiaverat. Hoc ipsum dicere, pronuntiabo, pronuntiare est, ideo et dimisisti impietatem cordis mei. Vox mea nondum in ore erat, confessio ergo mea nondum ad os venerat. Dixeram, pronuntiabo adversus me, verumtamen Deus audivit vocem cordis mei. Vox mea nondum in ore, sed auris Dei jam in corde erat. Et quid secutum est? Et remisisti impietatem cordis mei. Paratus est semper Deus peccata nostra [Col. 0263B] indulgere, si non tardaverimus ad eum reverti. Si enim tardaverimus, timeamus ne inferat nobis [2 1Kb] iram suam, quia quosdam quidem [a 6Kb] praedestinavit ad [3 1Kb] supplicium, et quibusdam quidem magnum praestitit beneficium: nec tamen hoc injuste, sed in alto suo judicio. Nam Cain perfecit [4 1Kb] homicidium, et Job vulneratus Dei amicus effectus est, et Abel innocens a fratre suo occisus: tamen nec Job diutius passus est cruciatum, nec Ananiae locum donavit ad ignoscendum, nec Paulum deseruit colaphizatum, quem sua gratia fecit robustum, nec Judam suscepit poenitentem, nec Petrum deseruit flentem, nec Saul respexit poenitentem, nec David despexit confitentem. [Col. 0264A] [5 1Kb] Et sic sic pius et misericors Dominus, alto suo judicio separat vasa irae a vasis misericordiae. O si attendamus miserum Judam, vas olim perfectum, [6 1Kb] in perditionem perductum! Mustum sancti Spiritus portare [7 1Kb] non potuit, quo [8 1Kb] accepto continuo crepuit, totumque fractum ad nihilum utile est. Haec pertimescentes convertamur: et convertamur [9 1Kb] dum tempus est. Ait enim Psalmista: Inquirite Dominum, dum tempus est, et confirmamini, quaerite faciem ejus semper (Psal. CIV, 4). Tempus est enim, ut reparemur: et si in aliquod [10 1Kb] peccatum fracti sumus, omnipotentem Deum figulum et artificem habemus; credamus quia potens est reparare perdita, qui creavit haec omnia integra. Ipse enim ait: Sicut lutum in manu [11 1Kb] figuli, ita vos estis in manu mea (Jer. XVIII, 6). Ideo humiliemus [Col. 0264B] nos sub manu omnipotentis Dei, ut nos exaltet in tempore visitationis (I Petr., V, 6). Cogitemus nos in conspectu Dei stare; agnoscamus quid sumus; agnoscamus quia terra et cinis sumus, dum et propheta contra nos dicat, Quid superbit terra et cinis (Eccli. X, 9)? Quod si nos non agnoscimus, frustra exaltare volumus cervices nostras, dum Deus superbis resistit, humilibus autem dat gratiam (Jac. IV, 6). Consolamini humiles, dicit Deus vester, consolamini qui estis pusillanimes; confortamini, et jam nolite timere: ecce Deus vester retribuet judicium, ipse veniet et salvos nos faciet (Isa. XXXV, 4). Dominus in proximo est: nihil solliciti sitis (Philip. IV, [Col. 0265A] 5, 6), nihil nos [1 1Kb] terreat mundi infelicitas [2 1Kb] : quia si istam infelicitatem mundanam sancti [3 1Kb] omnes timuissent, perpetuam felicitatem non haberent. Si felicitas hujus mundi transitoria diligitur, hic perpetua non invenitur. Si vero perpetua felicitas quaeritur, quoniam hic non invenitur, ad perpetuam felicitatem tendamus, ubi patriam et parentes nostros habemus: patientissime omnia hujus mundi pro Christi nomine toleremus. Quid, [4 1Kb] rogo, est quod toleretur, contra illud, quod nobis promittitur? Apostolus inquit: Non sunt condignae passiones hujus temporis ad futuram gloriam quae revelabitur in nobis (Rom. VIII, 18).



CAPUT LVII. In pressuris ad Christum pastorem confugere.

[Col. 0265B] Nulla ergo nos pressura terreat, nulla calamitas frangat. Dominus in proximo est [5 1Kb] pastor noster circa nos est, quid metuemus? Et si metuimus, clamemus ad pastorem nostrum, ut nos audiat. Clamemus in compunctione cordis, dicentes: Erravi sicut ovis quae periit; require servum tuum, Domine (Psal. CXVIII, 176). Clamemus et dicamus, Libera a framea Deus [6 1Kb] animam meam, et de manu canis unicam meam: salva me ex ore leonis (Psal. XXI, 21). Clamemus et dicamus, Periit fuga a me, et non est qui requirat animam meam (Psal. CXLI, 5). Considerabo ad sinistram? Ecce diabolus [7 1Kb] ut lupus rugit, sicut leo frendet. Ecce lupus est? contra latrat canis. Clamavi ad te, Domine; dixi: tu es spes mea, portio [Col. 0265C] mea in terra viventium (Ibid., 6). Libera me [8 1Kb] de manibus inimicorum meorum, et eorum qui me persequuntur. Nunquid pastor noster bonus, qui animam suam posuit pro ovibus suis, ad quem si clamemus, dimittet nos diutius errare, aut a feris vel a bestiis dilaniari atque consumi? Quin imo relictis nonaginta novem in deserto [9 1Kb] , perrexit unam ovem quaerere perditam. Nec quia clamantem audivit ideo perrexit; sed antequam clamaret; ait enim Evangelista: Relictis nonaginta novem in deserto, abiit quaerere unam ovem quae perierat (Luc. XV, 4 seqq.): quam inventam et lassatam atque fatigatam, impositam humeris suis reportavit ad gregem. Pastor eam ad gregem suis humeris dignatus est reportare, et misericordia sua ab errore revocare. Quod vero ovem [Col. 0265D] istam Dominus humeris propriis [10 1Kb] impositam reportavit ad gregem quantae misericordiae ejus gratiae agendae sunt, qui tantum se ad nos humiliavit et inclinavit [11 1Kb] ? Portat et reficit, regit et custodit.



CAPUT LVIII. Pastoris auxilium contra diabolum exposcitur.
[Col. 0266A]

Deprecamur te [12 1Kb] , Domine bone, summe et optime pastor, ne pereat ovis: imple officium summi pastoris; persequere leonem [a 1Kb] , qui rapuit ovem de grege tuo; leo interficiatur, et ovis de faucibus suis eruatur; tu enim es pastor ovium. Rex noster potens, contere Satanam sub pedibus nostris. Et nunc, Domine pastor noster [13 1Kb] , rex noster, tot de grege tuo quotidie rapiuntur oves, et quare [14 1Kb] tantum taces? Responde: quare taces? Ecce per diversa praecipitia rapiuntur oves tuae, et inimici tui, qui te oderunt, levant caput contra te, et tu taces? O Domine Deus, quare tandiu taces? Ad haec Dominus per prophetam clamat et dicit: Tacui, tacui (Isa. XLII, 14), sed non semper [Col. 0266B] tacebo: aget judicium manus mea. Ergo, Domine Jesu, pastor noster, rex noster, accipe arma tua, et progredere, ut pugnes contra leonem adversarium nostrum, qui circuit quaerens devorare nos (I Pet. V, 8). Esto nobis, Domine [15 1Kb] , turris fortitudinis a facie inimici (Psal. LX, 4). Petimus et instantissime petimus, ut liberes nos. Mundus enim in maligno positus est (I Joan. V, 19). Ecce saeviunt mala, et pereunt mundi dilectores; blasphemant, insoniunt, et adversus te murmurant; non solum tuam misericordiam non precantur, verum etiam tuum judicium reprehendunt. Quis in eis talia operatur, nisi auctor mali, angelus superbus, perditus, et omnes perdere cupiens? Libera nos, Domine Deus [16 1Kb] , ab omni malo, et pars nostra sit cum omni bono. Ab omni malo libera [Col. 0266C] nos, quia tunc ab omni malo liberamur, quando a diabolo et angelis ejus separamur. Angeli ejus sunt, qui faciunt voluntatem ejus. Non sit nobis pars cum talibus qui faciunt voluntatem diaboli, sed cum illo qui dixit: Si quis fecerit voluntatem Patris mei, ipse meus pater, soror, et mater est (Matth. XII, 50). Nos enim illius pretio redempti sumus. Societatem malorum fugientes, bona quaeramus, summo bono inhaereamus, illi serviamus, ejus voluntatem faciamus: ut simus et nos angeli Dei, de quibus dicit Propheta: Benedicite Domino, omnes angeli ejus, ministri ejus, facientes voluntatem ejus (Psal. CII, 20, 21): quia voluntas Patris nostri est, sicut Evangelium ait, ut non pereat unus ex pusillis suis (Matth. XVIII, 14), et ne pereamus et evellamus de via justa.



57 CAPUT LIX. Opera tenebrarum, et arma lucis.
[Col. 0266D]

Deponamus opera tenebrarum, et induamur arma tucis (Rom. XIII, 12), et expulsa noctis caligine, effugatisque [Col. 0267A] umbris [1 1Kb] tenebrarum, radius veri luminis fulgeat in cordibus nostris. In nocte non opera noctis, sed diei opera peragamus, quia filii Dei appellati sumus. Neque enim delectatione somni sensu noster torpescat, nec variis fantasmatibus animas nostras illudat, nec ipsa corpora nostra stramentorum calore depressa in alto torpore quies inclinet; sed vigilando, orando, jejunando, psallendo contra adversarium diabolum dimicemus, et magnam lucem infusam cordibus nostris sentiamus, et in nocte opera diei peragamus. Quid enim agendum est nobis in nocte hujus saeculi caliginosa, nisi diabolum effugare et Christum introducere? Quid agendum est nobis in hujus noctis caecitate, nisi captivatorem captivare, et liberatorem sequi? Quid agendum est nobis in [Col. 0267B] nocte, nisi tenebras diabolicas de cordibus nostris excutere, et lumen verum haurire? Quid agendum est nobis in nocte, nisi superbiam exstirpare, et humilitatem introducere? Quid agendum est nobis in nocte, nisi principem omnium vitiorum a nobis expellere, et fontem omnium bonorum suscipere? Suscipiamur eum, frater charissime, suscipiamus eum, ut et suscipiamur ab eo, et videamus quae bona praeparata ab eo habeamus, qui nos quotidie vocat. Suscipiamus jugum ejus leve, et sarcinam ejus suavem, qui sarcinam peccatorum nostrorum relevat [2 1Kb] . Deponamus opera tenebrarum, et induamur arma lucis (Rom. XIII, 12). Quid enim est deponere opera tenebrarum, nisi renuntiare diaboli pompis et angelis ejus? [Col. 0267C] Et quid est nos arma lucis induere [3 1Kb] , nisi credere in [Col. 0268A] Deum Patrem omnipotentem, qui illuminavit omnem hominem venientem in hunc mundum, qui et [4 1Kb] dixit: Dum lucem habetis, credite in lucem, ut filii lucis sitis (Joan. XII, 35)? Prius tamen, dilectissime, si vis, imo quia vis, discutiamus quis sit, vel quid sit diabolus.



CAPUT LX. Diabolus qualis in nos sit, qualisve fuerit.

Diabolus est enim angelus per superbiam superatus a Deo, qui in veritate non stetit; et doctor mendacii, et pater mendacii [a 2Kb] , quia ab ipso primum inventum est mendacium, et ipse est mendacium, sicut veracissimus, [5 1Kb] Veritas Dominus noster Jesus Christus in Evangelio Joannis loquitur (Joan. VIII, [Col. 0268B] 44), quia ipse est caput et finis mendacii; et a semetipso deceptus, nos decipere festinat; iste est adversarius [b 1Kb] effectus generis humani, inventor [c 1Kb] mortis, superbiae institutor [d 1Kb] , rex [6 1Kb] malitiae, scelerum caput, princeps omnium vitiorum, persuasor etiam turpium voluptatum. Hic ergo, cum illum primum [e 1Kb] hominem a Deo factum, Adam scilicet, patrem omnium nostrum intueretur, sicut superius crebro intelligere potes, videretque eum [7 1Kb] ex limo terrae ad imaginem Dei factum, pudicitia ornatum, temperantia compositum, charitate circumdatum, immortalitate vestitum, aemulus atque invidus tantam beatitudinem hominem terrenum accepisse, quam [8 1Kb] ipse dum esset angelus, per superbiam cognoscitur amisisse, [Col. 0268C] invidit statim insatiabilis homicida primum parenti [Col. 0269A] nostro [1 1Kb] , nos nostrosque parentes [2 1Kb] tantis ac talibus bonis exspoliavit, insuper et peremit. Nam et multis bonis in prima [a 1Kb] fronte diabolus nos exspoliavit, id est pudicitia, continentia, patientia, mansuetudine, charitate, immortalitate. Sic nos nudos ac miserabiles reddidit, suisque pannis derisit esse involutos, et suo dominio esse astrictos, atque ex ipso vinculo omnem prolem nostram sibimet obligavit. Exspoliavit nos pudicitia, et accinxit impudicitia; exspoliavit nos temperantia, et effecit intemperatos; exspoliavit nos charitate, et implevit malitia; exspoliavit nos immortalitate, et propinavit mortem. His etiam turpissimis ac foedissimis pannis nos posterosque nostros involvit, et semivivos reliquit.



CAPUT LXI. Quam libenter diabolo renuntiandum: et auxilii contra eum expostulatio.
[Col. 0269B]

Et quia sic [b 1Kb] sic [3 1Kb] miserabiliter atrocissimus hostis circa nos egit, imo quia sic egit [4 1Kb] , eia, frater charissime, eia; renuntiemus huic damnosae haereditati. Pupilli effecti [5 1Kb] sumus: antequam exactor [c 2Kb] veniat tam [Col. 0270A] pessimae haereditatis, omnibus quae ejus sunt, renuntiemus. Si quis itaque huic haereditati, in qua sunt panni diaboli, [d 2Kb] pompae scilicet saeculi [6 1Kb] , et angelis ejus renuntiare neglexerit, cum judex venerit, sicut Evangelista loquitur, tradetur debitor exactori; exactor autem debitorem trudet in carcerem. Amen dico vobis, dicit Dominus, non exiet [7 1Kb] inde, donec reddat novissimum quadrantem (Matth. V, 26). Omne itaque genus humanum tanquam pauperem et pusillum divina Scriptura commendat Deo dicens: Tibi derelictus est pauper, pupillo tu eris adjutor (Psal. IX, secundum Hebraeos, X, V. 14). Ejusque adversarium demonstrans, secutus adjunxit: Contere brachium peccatoris et maligni (Ibid., 15). Adsit Dominus noster Jesus Christus pius et misericors, qui aliquam misericordiam [Col. 0270B] huic et pupillo [8 1Kb] et pauperi [e 1Kb] exhibeat, quia callidum atque ferocissimum adversarium patitur, et jam jam [9 1Kb] pupillus in sua causa deficit: quapropter suus adversarius pravis artibus decipere eum festinat. Adsis, Domine Jesu Christe, pupillo idoneus defensor; sta in causa [f 1Kb] illius qui jussisti [10 1Kb] recta judicare [Col. 0271A] filiis hominum. Eleva brachium tuum, et contere brachium peccatoris et maligni. Optime nosti hujus pauperis et pupilli, generis scilicet humani causam, quae ex paterno [a 2Kb] chirographo debetur. Inventus est reus, et obstrictus ab adversario detinetur: non est aliud quemadmodum nobis subveniatur, nisi ex tuo consilio et pernecessario [1 1Kb] adjutorio. Judica causam nostram: defende quia potens es.



CAPUT LXII. Daemon accusator in judicio.

O mi frater charissime, quam felix anima quae tam potentem habet defensorem! Ideo nunc quaeso vigilet unusquisque nostrum, ne apud eum diabolus in die judicii suos pannos agnoscat, et incipiat reus detineri, [Col. 0271B] quem Christus sua gratia voluit liberari [2 1Kb] . Nec sibi male blandiantur, qui post acceptam gratiam corrigi nolunt, atque rursus ad suas pristinas redeunt voluptates [3 1Kb] . Exspectatur enim dies judicii: aderit ille aequissimus judex, qui nullius potentis personam accipiet, cujus palatium auro argentoque nullus episcopus, nec abbas, nec comes [b 1Kb] corrumpere poterit. Astabunt omnes animae, ut referat unaquaeque secundum illud [4 1Kb] quod in corpore gessit, sive bonum sive malum. Praesto enim erit adversarius diabolus, et recitabuntur [c 1Kb] verba professionis nostrae et objiciet [d 1Kb] nobis in faciem quidquid fecimus, et in qua die peccavimus, et in quo loco, et quid boni operis [Col. 0271C] tunc temporis facere debuimus [5 1Kb] . Et si tales inventi [Col. 0272A] fuerimus, exsultabit ille adversarius in conspectu piissimi judicis, superiorem se esse nobis declamans, agens talem causam apud talem judicem. Habet enim dicere tunc ipse diabolus: Aequissime judex, judica istum meum esse ob culpam, qui tuus esse noluit per gratiam. Tuus est per naturam: meus est per miseriam. Tuus est ob passionem: meus est ob suasionem. Tibi inobediens: mihi obediens. A te accepit immortalitatis stolam: a me hanc pannosam, qua indutus est, tunicam [6 1Kb] . Tuam vestem amisit: cum mea veste huc advenit. Quid apud eum impudicitia faciebat, quid intemperantia, quid avaritia, quid ira, quid superbia, quid caetera mea membra? Dimisit te: confugium fecit ad me: meas sorores video comitari cum illo. Quid enim idcirco [7 1Kb] faciebat? Quid [Col. 0272B] cum superbia disputabat? Quid cum ira furiebat? Thesaurizavit sibi iram in die irae. Aequissime judex, judica, inquam [8 1Kb] , quia justitia et judicium praeparatio sedis tuae (Psal. LXXXVIII, 14). Judica illum meum esse, et mecum damnandum esse. Haec omnia quae huc attulit, mea esse cognosco. Meus esse voluit, et mea concupivit: mecum puniri debet; quoniam quem tu dignatus es tanto pretio liberare, ipse se mihi voluit postmodum libenter obligare. Heu, heu! frater charissime, poteritne talis aperire os, qui talis ibi invenietur, ut juste ire cum diabolo deputetur?



60 CAPUT LXIII. Relabi quam periculosum.

[Col. 0272C] Videamus quid agamus; ab illo videamus quomodo [Col. 0273A] liberemur; videamus et caveamus ne in vacuum gratiam Dei suscipiamus [1 1Kb] : sed integro corde, perfectaque fide renuntiemus atque spernamus tam damnosam diaboli [2 1Kb] haereditatem, ne pupilli et pauperes remaneamus. Recitetur in medio nostrum sententia beati [3 1Kb] Apostoli terribilis terribiliterque prolata, quae corda simul et corpora nostra contremiscere faciat. Ait enim: Voluntarie peccantibus nobis post acceptam notitiam veritatis, jam non relinquitur pro peccatis hostia: terribilis [4 1Kb] autem quaedam exspectatio judicii, et ignis aemulatio, quae consumptura est adversarios. Irritam quis faciens legem Moysi, sine ulla miseratione duobus vel tribus testibus moritur: quanto magis putatis deteriora mereri supplicia, qui Filium Dei conculcaverit, et sanguinem testamenti [Col. 0273B] pollutum duxerit, in quo sanctificatus est [5 1Kb] , et Spiritui gratiae contumeliam fecerit? Scimus enim qui dixit, Mihi vindictam et ego retribuam [6 1Kb] . Et iterum, Quia judicabit Dominus populum suum. Horrendum est enim incidere in manus Dei viventis (Hebr. X, 25 seq.). Et paulo post: Nolite itaque amittere confidentiam vestram, quae magnam habet remunerationem. Patientia enim vobis necessaria est, ut voluntatem Dei facientes reportetis promissionem. Adhuc enim modicum [7 1Kb] aliquantulum qui venturus est veniet et non tardabit reddere unicuique secundum opus suum (Ibid., 35) Haec enim verba non ex me, sed ex ipso qui dixit, An experimentum ejus quaeritis, qui in me loquitur Christus (II Cor. XIII, 3), profluxerunt. Extendamus aciem oculi cordis [8 1Kb] , et videamus: et [Col. 0273C] aurem cordis accommodemus ad terribilem Apostoli sententiam perspiciendam et investigandam. Mundemus oculum [9 1Kb] cordis, imo ipsa lux, quam desideramus videre, mundet cor nostrum, et sit a peccatorum tenebris ipso miserante mundatum. Beati enim, ait, mundo corde, quoniam ipsi Deum videbunt (Matth. V, 8). Non sit nobis hic labor inutilis ad perniciem, sed utilis ad salutem. Curramus, dum lucem habemus, ne tenebrae nos comprehendant (Joan. XII, 35). Et iterum Apostolus hortatur nos intentissime dicens: Remissas manus et soluta genua erigite, et gressus rectos facite pedibus vestris, ut non claudicans quis erret; magis autem sanetur. Pacem sequimini cum omnibus et sanctimoniam, sine qua nemo videbit [Col. 0274A] Deum: contemplantes ne quis desit gratiae Dei, ne qua radix amaritudinis sursum germinans impediat, et per illam inquinentur multi (Heb. XII, 12 seqq.). Et paulo post: Videte ne recusetis loquentem. Si enim illi qui increduli fuerunt verbo Dei, non effugerunt, recusantes eum qui super terram loquebatur: multo magis nos qui de coelis loquentem nobis avertimur [10 14Kb] , cujus vox movit terram tunc, modo autem repromisit dicens. Adhuc semel, et ego movebo non solum terram, sed et coelum (Ibid., 25 et seqq.). Quod autem adhuc semel, dicit, declarat mobilium translationem tanquam factorum, ut maneant ea quae sunt immobilia. Itaque regnum immobile suscipientes, habeamus gratiam, per quam serviamus, placentes Deo cum metu et reverentia: etenim Deus noster ignis consumens est, [Col. 0274B] qui consumpturus est adversarios. Accedamus ad eum antequam consumamur ab illo: postulantes ab eo urere [11 1Kb] cor nostrum et renes nostros. Et iterum, Quoniam probasti nos, Deus, igne nos examinasti, sicut examinatur argentum (Psal. LXV, 10). Apertissime enim patet, quia si hic ab illo non urimur, illic velut adversarii consumemur. Ait enim Apostolus, Nemo se circumveniat, nemo se seducat inanibus verbis, quia quaecunque seminaverit homo, haec et metet (Ephes. V, 6; Gal. VI, 8). Non aliud lingua loquamur, et aliud corde: ne simus Judas et [a 1Kb] Herodiani: alii in proditione [12 1Kb] , alii in confessione, alii in dissimulatione, sed alii [13 1Kb] in veritatis humilitate. Ideo cum vero corde in plenitudinem fidei properemus, aspersi [b 1Kb] corda a conscientia mala. Teneamus [Col. 0274C] spei nostrae confessionem indeclinabilem, et bonorum operum inchoationem non deseramus, sicut est consuetudinis quibusdam: sed consolantes, et [14 1Kb] tanto magis quanto viderimus appropinquantem diem judicii.



61 CAPUT LXIV. Malorum carnis descriptio ex Scripturis: et in eam declamatio.

Teramus carnis nostrae superbiam, quia caro est quae animam perdit, et totam superbiam affert: et qui in carne seminat, sicut Apostolus ait, de carne et metet corruptionem (Gal. VI, 8). Caro est quae recipit diabolum: diabolus enim [c 1Kb] seminat in carne nostra semina sua, id est, homicidium, fornicationem, [Col. 0275A] concupiscentiam, libidinem, iram, rixam, ebrietatem, superbiam, furtum, et omnem suggestionem malam, dicente Apostolo, Non est nobis colluctatio adversus carnem et sanguinem, sed adversus spiritus aeris [1 1Kb] hujus [a 2Kb] , adversus spiritalia in coelestibus (Ephes. VI, 12). De diabolo dicit, qui spiritus malus [b 1Kb] est, et non videtur. Et ipse spiritus nequissimus projectus est de coelo cum angelis suis, de quibus dicitur in Apocalypsi: Ecce projectus est accusator fratrum nostrorum, qui accusabat illos die ac nocte, et ipsi vicerunt eum propter sanguinem agni (Apocal. XII, 10). De quo Apostolus dicit: Datus est mihi stimulus carnis meae, angelus Satanae qui me colaphizet: Propter quod ter Dominum rogavi, ut discederet a me; et dixit mihi, sufficit tibi gratia mea: nam virtus [Col. 0275B] in infirmitate perficitur (II Cor. XII, 7 seq.). Item [2 1Kb] ipse repetens dicit: Video aliam legem in membris meis, repugnantem legi mentis meae, et captivantem me in lege peccati, quae est in membris meis (Rom. VII, 23). Iterum ipse, Ego enim mente servio legi Dei, carne autem legi peccati (Ibid. 25). Et iterum: Nihil nunc damnationis est his qui sunt in Christo (Rom. VIII, 1). Caro est quae recipit diabolum, et carnem habet diabolus in potestate, non animam, ideo dicit Apostolus, Datus est mihi stimulus carnis meae; non dicit, animae meae [3 1Kb] , sed carnis meae angelus Satanae. Denique Job in carne tentatus est a diabolo, dicente [Col. 0276A] Domino, Et data est ei potestas a Domino in facultate et in carne [4 1Kb] ejus (Job. I, 12). Et iterum, Dabo tibi illum in potestatem, praeter animam illius (Job. II, 6): Caro enim concupiscit adversus spiritum: spiritus autem adversus carnem. Haec autem sibi invicem adversantur ut non quaecunque vultis illa [5 1Kb] faciatis (Gal. V, 17). Caro est misera bestia [c 2Kb] quae gravat animam, dicente Apostolo, Qui in carne sunt placere Deo non possunt (Rom. VIII, 9): Iterum ipsa Veritas Dominus noster Jesus Christus de se ipso dicit: Spiritus quidem promptus est, caro autem infirma (Matth. XXVI, 41). Caro enim nostra in malitia semper vult potens [d 1Kb] esse; in abstinentia autem, id est in jejunio et in vigiliis et orationibus ac bonis operibus infirmam se esse fingit. Caro nostra est quae nos demergit in foveam, [Col. 0276B] dicente Apostolo, Mortificate membra vestra quae sunt super terram, id est, fornicationem, immunditiam, iram, rixam, et caetera quae sequuntur (Col. III, 6). Et iterum: Curam carnis ne feceritis in concupiscentiis vestris (Rom. XIII, 14). Itaque mortificemus carnem nostram per abstinentiam, et [6 1Kb] jejunium, et vigilias, et orationes, ne vobis adducat diabolum cum concupiscentiis malis. Caro autem data est nobis quasi animae bellum: quae, si mortificetur, adducit vitam; si nutriatur, praeparat se contra animam ad bellum. Laudo autem illum qui carnis suae potest habere [e 1Kb] potestatem. Dum infirmitatem carnis [Col. 0277A] nostrae timemus, salutem animae nostrae negligimus. O anima [1 1Kb] misera, quid dicis, quam caro sic fortiter gravat? dicente Salomone, Caro quae corrumpitur, aggravat animam (Sap. IX, 15). Et iterum repetit, Os quod mentitur, occidit animam (Sap. I, 11). Vae, vae animae miserae, quam caro persequitur! Caro nostra quotidie contra animam pugnat: et nos contra carnem pugnare quotidie debemus, sicut Apostolus praecipit: Si secundum carnem vixeritis, moriemini: si autem spiritu facta carnis mortificaveritis, vivetis (Rom. VIII, 13). Omnem suggestionem malam caro concupiscit et demonstrat; caro concupiscit omne malum; caro hortatur maleficia, caro provocat iram, [Col. 0277B] caro provocat homicidium, caro provocat adulterium et rixam, caro inserit ebrietatem, caro portat omnem concupiscentiam malam hujus saeculi, et omnia mala caro desiderat. O caro, bestia crudelis, quid habes, quid gravas animam, quae nihil desiderasset nisi Deo servire, si tibi inimicae non se junxisset? Tu autem, caro misera, non solum te ipsam occidis, sed et animam occidis [2 1Kb] . Non sufficit tibi perditio tua, sed adhuc animam vis in infernum demergere [3 1Kb] . Vae tibi anima, quae carnem accepisti contrariam, quae nec ipsa intrat, [a 2Kb] nec te permittit introire [4 1Kb] in regnum coelorum! O caro mala, quid quaeris, quid desideras? Non vis laborem sustinere? non vis inquieta conquiescere? suffocas animam, ut versa vice tu sis domina, et illa ancilla. Rogo, quare gravas animam, [Col. 0278A] quae molesta non est tibi? Nec tu effugies poenam, dum ipsa patitur gehennam; nec enim sine te poterit judicari in die judicii. Quare non consentis spiritui et animae nostrae, sicut Evangelium te hortatur, dicens: Esto consentiens adversario tuo dum es cum ipso in via, hoc est in hoc saeculo, ne forte tradat te judici, hoc est Christo, et [5 1Kb] judex tradat te ministris, hoc est angelis malis, et ministri mittant te in carcerem, hoc est in gehennam: non exies inde, donec reddas novissimum quadrantem (Matth. V, 25, 26), id est minimum peccatum.



CAPUT LXV. Alia malorum carnis congestio.

[Col. 0278B] Quid es tu [6 1Kb] et quid nobis praestas, nisi detrimentum animae nostrae? Qui te [b 1Kb] nutrit, ad malum faciendum te nutrit, quia non [c 2Kb] peccat anima nisi per carnem, sicut scriptum est: Anima quae peccaverit ipsa morietur (Ezech. XVIII, 4). Verbi gratia dicit aliquis [7 1Kb] . Anima quomodo potest peccare, cum non videatur? Quid potest timere, [8 1Kb] cum ipsa non teneatur? Ipsa caro peccat, quae animam gravat: et anima a carne superata consentit carni in peccatis. Caro enim praeceps est ad libidinem, improba ad petulantiam, frequens ad luxuriam, inverecunda ad fornicationem, crimen quotidie crimini superponens [9 1Kb] , peccatum peccatis; non cessat pessimis deteriora conjungere; voluntate crudelis, vana et insipiens, semper ad malum prona, ad bonum [d 1Kb] excusabilis et pigerrima, [Col. 0279A] velox ad mortem, ad vitam difficilis; cui exosa sunt opera lucis, et tenebrarum [a 1Kb] amantissima; quia cadere diligit, surgere negligit; amara est illi salus, et dulcis perditio; de malo semper corruens in deterius, et de pejori in pessimiora [b 1Kb] defluens; inquieta et impatiens, flammis gehennae animam circumdans; injiciens [1 1Kb] se inter germina cupiditatis et avaritiae, vanitatis et arrogantiae, irae et impatientiae, caeterarumque nequitiarum, [2 1Kb] ad superflua et inhonesta se deprimit, abstrahens se a coelestibus, et delectans in terrenis; relinquit veritatem, festinat haurire vanitatem, et verba mendacii. Et quid plura? Sicut tinea [c 1Kb] lanam devorat, et sicut ignis ligna, fenum, et stipulam consumit: ita caro rebellis et delicata animam consumit et concremat. Quid tu ad [Col. 0279B] haec anima, quid tu ad haec respondes? Dicam, inquit, Redemptori meo, antequam carne exuar, quid ad haec respondeam, et ad quod bonum corpus, quod inhabito incitare voluissem.



CAPUT LXVI. Oratio animae ad Deum adversus mala carnis.

Non sit in me, obsecro, Domine, concupiscentia libidinis, sed amor pulcherrimae castitatis. Sim ad malum audiendum tarda, ad verbum tuum festina, ad perficiendum [3 1Kb] accelerans. Sim in tuo timore sollicita, in amore perfecta, in fide constans, in spe nullatenus dubitans. Dilectione proximi ferveam, odii ardore non urar, nec invidiae livore tabescam. Sanctum semper opus in me spira ut cogitem, compelle ut faciam. Suade me [4 1Kb] ut diligam te, confirma [Col. 0279C] me ut teneam te, custodi me ne perdam te. Non ingrediatur nec requiescat in domicilio meo, ubi tua debet esse mansio, pes superbiae, nec gulae [5 1Kb] concupiscentia, fornicatio nec avaritia, invidia nec ira, tristitia nec vana gloria. Sed profundam humilitatem posco a te, qui dixisti: Super quem requiescam nisi super humilem et quietum, et caetera [6 1Kb] (Isa. LXVI, 2)? Da mihi profundam humilitatem, qua curvetur altitudo carnis, [7 1Kb] superbia quae me suffocat. Da mensuratam [Col. 0280A] abstinentiam, qua superflua ventris refrenetur edacitas, quae me perimit. Da castitatem cordis, quae me impollutam reddat. Da munditiam spiritus, quia immunda carnis luxuria me demergit. Da manus [8 1Kb] largifluas ad erogandum eleemosynas, quo tenax avaritia respuatur. Da dilectionis amorem, quo zelus exstinguatur invidiae. Concede tolerantiae patientiam, per quam ira crudelis bestia superata deficiat. Tribue aeterni gaudii spem, qua tristitiae amaritudo demulceatur. Fac intrinsecus mentem de bono opere gloriari in te, ut vanae gloriae foras ex me non procedat jactantia. Dona etiam mihi in omnibus tenere justitiam, magnanimitatem, temperantiam; et fac me [9 1Kb] cum simplicitate esse prudentem, ut et beatam vitam sinceriter agam, et malum prudenter [Col. 0280B] fugiam [10 1Kb] ; atque fraudulentam et deceptoriam astutiam diaboli intelligere valeam, ne me per speciem boni fallat [11 1Kb] ; et discernere rationabiliter valeam, et praevidere quid boni agam, vel quid mali refugiam. Fac me post haec mitem, benevolam, pacificam, mansuetam, sine simulatione esse, omnibus bonis concordem, in vigiliis, in jejuniis, in orationibus constanter strenuam. Da etiam in mansuetudine moderatum sermonem [12 1Kb] , adipisci silentium, ut loquar quod condecet, taceam quod loqui non oportet, vel quidquid ex virtutum fructu conferre dignaberis. Da sine aliquo errore immaculatam tibi servare fidem, et juxta fidem digna [13 1Kb] esse opera mea, ut fidem rectam opere pravo non polluam; et te quem credendo confiteor, male vivendo non denegem; et [Col. 0280C] te quem strenua fide sequor actu, negligentiae [14 1Kb] operibus non offendam. Fac me in sancto conversantem [15 1Kb] proposito, sequi justitiam, diligere misericordiam, amare veritatem, refutare mendacium, falsum nihil meditari vel loqui [16 1Kb] ; te indesinenter timere, te amare, te diligere, tua praecepta servare, pacem cum omnibus sine dolo retinere, [17 1Kb] discordes sine simulatione ad concordiam provocare, charitatem cunctis insimulatam offerre, nullum scandalizare, nulli me [Col. 0281A] praeferre, sed omnibus inferiorem judicare, reverentiam et timorem non propter timorem potentum, sed ob Altissimum exhibere; senioribus obedientiam, et charitatem [1 1Kb] aequalibus offerre [2 1Kb] : gratiam opportunae dilectionis junioribus ostendere [3 1Kb] ; fraterna onera sive pericula aequanimiter sustinere [4 1Kb] ; cunctis simul prodesse, non obesse; nulli nocere, nulli adversari, nullum calumniari, nulli offendiculum ponere, nullum judicare, nulli detrahere, nulli injuriosam esse, nullius carpere vitam, nullius explorare semitam, sed de me ipsa tantum esse sollicitam, malum pro malo nequaquam rependere; injuriarum mearum nec memorem esse ullatenus nec vindicem, sed in omni bonitate superare malitiam; maledicenti benedictionem parare; inimicum et amicum 64 [Col. 0281B] diligere; convicia et contumelias irascentium sustinere, non rependere [5 1Kb] , injurias cito oblivisci, offensori meo ignoscere, ad veniam concedendam semper paratam esse: aliena non concupiscere, nec occasione qualibet auferre: mea vero non habentibus misericorditer erogare. Advenam [6 1Kb] et peregrinum propter te, qui redemisti me, retinere, esurientem reficere, sitientem potare, hospitem colligere, nudum operire, visitare languidum, requirere [7 1Kb] carceratum, consolari tristem, afflicto et lugenti compati, non habenti praebere necessaria, victum et vestitum dividere cum egeno, amplecti indigenam, fovere domesticum, amare peregrinum, redimere captivum, suscipere [8 1Kb] advenam, tueri pupillum et orphanum, suffragari viduae, subvenire oppresso, [Col. 0281C] praestare auxilium desolato, disrumpere colligationes impietatis (Isa. LVIII, 6); vel quaecunque praeceptorum tuorum documenta declarant, diligenter credere et audire, ardenter investigare, prudenter scire, festinanter exercere, desideranter implere, et coram te humilem semper existere: ut surgam, non dejiciar; erigar, non subruar; ascendam, non descendam: quia caro, cum qua inhabito, semper perducere me vult ad peccatum, mecum vult coronari, sed non mecum decertare. Nullum pessimiorem [9 1Kb] patior hostem, quam corpus meum in quo inhabito [10 1Kb] . Est enim quasi leo subversor in domo mea (Eccli. IV, 35), undique me pestifero morsu dilacerando consumens. [Col. 0282A] Ideo longa trahens suspiria, clamitando dicam: Infelix ego homo, quis me liberabit de corpore mortis hujus? Gratia Dei. Per quem? Per Jesum Christum Dominum nostrum (Rom. VII, 24, 25). Haec velim, o Jesu Salvator [11 1Kb] bone, redemptor optime, haec velim, quae hucusque nunc supplicando deprecata sum; haec et haec deprecor; quia pretiosissimo sanguine tuo redempta sum, ut propter carnis corruptionem non peream in aeternum, non veniam in mortem secundam, neque in terram oblivionis. Haec vox mea in auribus misericordiae tuae sonet, ut tuam, non carnis faciam voluntatem: et omnis mens mea te meditetur, in te [12 1Kb] delectetur, te sequatur, te confiteatur, quia redimendo [13 1Kb] me in aeternum misericordia tua est, et in tua misericordia [Col. 0282B] revixi perdita peccatis [14 1Kb] adolescentiae meae, et egi poenitentiam coram te quia servasti mihi tempus conversionis, quae considerans peccata mea compuncta sum, et te inspirante egi poenitentiam coram te. Laeta jam inde tibi nunc et semper innumeras gratias refero, quia ut invenirem te, tu prius quaesisti me; ut redirem ad te, tu compulisti; ut verberarer, [15 1Kb] tu sicut [16 1Kb] pius Pater respexisti; ut confiterer, tu es operatus; ut me recognoscens plangerem, tu dedisti mihi. Pone, Domine, lacrymas meas in conspectu tuo (Psal. LV, 9), et perveniat ad te in coelum deprecatio mea. Adesto, precor, et subveni, atque in manibus tuis commendatam tibi me ipsam suscipe, liberans me de ore saevissimi draconis, et de manu atrocissimi inferni. Cum acceperis me, et auferes de [Col. 0282C] medio umbrae mortis, imo deduces in semitam lucis, in clarissimam regionem viventium. Colloca me in caulis tutissimis gregum tuorum, quia tu es pastor bonus, qui requiris et reducis perditam [17 1Kb] ovem, tueris et salvas inventam: sanas et foves languidam. Et tu es misericors Dominus, qui sperantes in te non confundis, requirentes te non derelinquis; revertentes ad te non respuis, sed exsultando et laudando suscipis, atque in aeterna beatitudine una cum sanctis et electis tuis aeternaliter regnare concedis: quia est tibi cum aeterno Patre et Spiritu sancto una deitas, gloria, virtus, [18 1Kb] imperium et potestas in saecula saeculorum. Amen.



[CONCILIUM FOROJULIENSE.]




[Col. 0283]
65 CONCILIUM a FOROJULIENSE b A SANCTO PAULINO c IN CAUSA SACROSANCTAE d TRINITATIS ET INCARNATIONIS VERBI DIVINI CONGREGATUM Sub LEONE papa III, anno Domini 796 e et CAROLI MAGNI 23, in Italia; PIPINI vero ejus filii 15.

[Col. 0283A] I. Regnante Domino nostro Jesu Christo in perpetuum super omnes coelos, et super omnem terram, Rege regum, et Domino dominantium, cujus regnum sempiternum est, qui est super omnia Deus benedictus in saecula. De cujus largissimae benignitatis manu invictissimi principes dominus Carolus ac Pipinus donativo pietatis ejus suscepto regalia sceptra, ipso opitulante prosperis gubernare rebus probantur.

II. Anno igitur felicissimo principatus eorum tertio et vicesimo, et quindecim [(a) 1Kb] canonicis siquidem evocatum syllabis fraternum quorumdam episcoporum contubernium Forumjulium municipium metropolim Aquileiensem veneranter coacervatum convenit. Igitur residentibus a cunctis ex more in sedilibus praeparatis, assistente vero circumquaque non modica [Col. 0283B] fratrum consentanea turba, in ecclesia beatae semperque virginis Dei genitricis Mariae: immolato namque Deo primum in ara cordis sacrificio laudis, et orationis hostia in altari pectoris charitatis igne concremata: post apostolicam et evangelicam lectionem, hymnisque spiritualibus salubriter praelibatis, nec dum valvis publicis reseratius patefactis, persistente nimirum pro foribus vulgi glomerata caterva, per secretioris januae aditum, vocante archidiacono, intromissus est ad brevem b sacerdotalis sub silentio venerabilis coetus. Paulinus Christi et Domini servus his verbis post paululum loquendi principium dedit:

66 III. Nulli prorsus dubium, domini, sacerdotum, qui sacras venerandorum canonum regulas vigilanti [Col. 0283C] non omiserit ingenio sagacius explorare, bis in anno concilium per unamquamque provinciam fieri debere (Nicaen. conc. can. 5, distinct. 18), in urbe scilicet, et metropoli, in quolibet opportuno loco, juxta metropolitani ejusdem regionis arbitrium, et ut temporis commodius dictaverit ordo, propter necessariam videlicet ecclesiasticae dignitatis curam. Quinimo propter confluentia gerendarum rerum confusaque negotia, quae crebrius litis de radice spinosis causarum emergere aculeis consuevit, ac per hoc pullulantia dominici ruris triticeae messis virentia sata adhuc, ut ita dixerim, infra stipulae thecam spiritualium fructuum turgentibus spicis, nec dum in flaventes culmos aureas erumpentes aristas, nec dum [Col. 0284A] sterilium zizaniorum manipulis in uno fasce ignitis funibus colligatis, ultricibus traditis in pabulum flammis, umbrosis nihilominus a, suffugare [Forte, suffocare] falsitatum rhamniculis moliuntur.

IV. Qua de re talia et hujuscemodi pestifero de virgulto fruteta gliscentia, plurimorum nimirum venerabilium fratrum, qui agrum curiae coelestis patroni summa sollicitudinis cura excolere sunt deputati, radicitus necessarium fore prospectum est, ut linguarum falcibus detruncata marcescant, quatenus saepius censurae magisterio nequitiae recisis ramusculis, ipsa quandoque radicum materies veneni infusione vitiata funditus evellatur. Sed quam ob rem, juxta quod definitum est in hac veneranda sede, cui Deo auctore, non meis meritis, sed gratuito me praeesse [Col. 0284B] munere recognosco, per tot temporum curricula minime sit reverendi concilii sessio celebrata, vestram scire non ambigo sincerissimam charitatem. Nam propter improbos, qui solent irrumpere, mundanos tumultus, propterque imminentia praeliorum bella, quae circumquaque per gyrum finium nostrorum frementi ferocitate ingruere non cessabant, intermissum interim hoc magnificum opus procul dubio poterit approbari. Verumtamen non penitus intermissum veridicis valebit assertionibus aestimari. Nam quoties reverendis principalibus accersiti imperiis, in generali celeberrimae synodi venerabilium Patrum conventione humillimam parvitatis meae praesentiam, quia saepius contigit adfuisse, vestris est animis, ut opinor, non celatum, vestrisque etiam obtutibus [Col. 0284C] quoties clarius patuisse in promptu, non dubito. Nunc autem divina opitulante clementia, attritis utique ferocium barbarorum superbiae a typho erectis cervicibus, auxilio per omnia adminiculante de coelo, reddita jam quietissima pace terris, superna prorsus largiente gratia, paululumque respirantibus regalibus jussis, necessarium duximus summopere festinantes dilectissimam fraternitatem vestram, juxta priscorum canonum inviolabiles sanctiones, in uno collegio aggregari: quatenus insolubile charitatis vinculo colligati, suppliciter eum exorantes, qui suis dignanter sese fidelibus repromisit in medio adfuturum, ubi in unum duo vel tres in ejus fuerint nomine congregati. Sicque sub ejus praesentia, licet indigni, [Col. 0285A] ejus tamen famuli constituti, incipiamus jam jamque ipso auctore, et consummatore nostri certaminis, et perfectore operum nostrorum, quin potius suorum, magis dicam, quam nostrorum operum perfectorem, quia omnia ejus sunt, et de illius cuncta gratis suscipimus manu. Scriptum quippe est: Omnia opera nostra operatus est in nobis (Isaiae XXVI, 12). Diligenti profecto exigentes cura, si qua sunt irrita, et enormi b statione persistentia, quae sacris oporteat valenter legibus coerceri, praeterita corrigere, praesentia suffulciendo constituere, futura praecavendo vitare.

V. Sed quoniam ad hujus spiritualis aedificii fabricam constituendam fundamenta sunt primum fidei nihilominus profundius jacienda super illud videlicet inflexibile fundamentum modis omnibus inserenda, [Col. 0285B] de quo per Paulum dicitur: Fundamentum enim aliud nemo potest ponere praeter id quod positum est, quod est Christus Jesus (I Cor. III, 11). Cujus nimirum fundamenti constructionem debet inordinata manu jactata fulciri. Clamat profecto illa praeconia voce in amoris Cantico, in cujus thalami constructione haec jaciuntur altius fundamenta, ordinata, ait, in me charitate (Cant. II, 4). Cuique longe ante prophetico repromittebatur oraculo, Sternam, inquiens, per ordinem lapides tuos, fundabo te in sapphiro (Isa. LIV, 11). Per sapphirum quippe, qui aeream fingit simulando pulchritudinem, fidei simillimum non inconvenienter demonstrat mysterium.

VI. Primum ergo visum est mihi, omnium minimo Domini servorum in primi ordinis fronte ipsum [Col. 0285C] textum symboli salubriter a sanctis editum Patribus quasi lineam in directum a normulatim aequo moderamine, in fundamenti hujus spiritalis aedificii mole, intrinsecus, ac forinsecus tendere, ut coaequata juxta illius rectitudinis normulam tota nostri operis fabrica, hinc inde catholicae fidei libratim submissa perpendiculo, rectius ad altiora excrescens, convenienter in utroque pariete, aequis disputationum metita funiculis, in summa scientiae arte perfectionis culmen veridicis assertionibus fulciatur. Persistente b autem hujus invisibilis aedificii aequaliter tricamerata structura, quatuor prorsus virtutum altrisecus positis subnixa fornicibus, jamjamque triplici purpureoque in funiculo, qui difficile rumpitur, aureum [Col. 0285D] jucundius suspendatur decus ornamentorum.

67 VII. Post inviolabilem igitur, et meo sensu modis omnibus inserendam Symboli definitionem, a venerandis videlicet (sicut dictum est) olim praesulibus sancto revelante Spiritu mirabiliter praelibatam: a trecentis siquidem decem et octo, qui apud Nicaeam Bithyniae, et centum quinquaginta qui apud Constantinopolim. De mysterio namque sanctae et mirabilis Trinitatis planiore me repromisisse profiteor sermone dicturum: sophisticas per omnia verborum a phaleras devitantes, sed et isagogicas argumentorum relinquentes inextricabiles conclusiones, simpliciter propter simplicium mentes, liquidiusque, ut humanae permittit possibilitas infirmitatis: vel certe, ut ipsa de se sancta dignatur Trinitas revelare, [Col. 0286A] cultiore potius sensu, quam stylo, cupio redolere, propter varios videlicet haereticorum errores, diversasque quorumdam simplicium suspiciones, non alteram componere vel docere fidem consentio, sed eam, quam a sanctis Patribus traditam omnia sinceriter saecula susceperunt. Scio namque quibusdam in b synodalibus foliis esse sancitum, ad refellendas siquidem novas, et multiplices haereses, praesertim propter fraudulentam fictamque Nestorii vel Eutychis falsidicorum pestilentiumque virorum, non fidem dicam, sed potius perfidiam, non licere cuiquam alterius fidei Symbolum docere vel componere. Sed absit a nobis proculque sit ab omni corde fideli alterum, vel aliter quam illi instituerunt, Symbolum vel fidem componere vel docere. Sed juxta eorum [Col. 0286B] sensum ea fortasse, quae propter veritatis compendium, minus quam decet a simplicibus vel indoctis intelliguntur, exponendum decrevimus tradere, ac memoria mandavimus eam, ipsumque textum symboli retinere: quatenus juxta Apostolum idoneus sit homo Dei, ad omne opus bonum paratus, ad resistendum non sanae fidei. Ait enim ipse, sine fide impossibile est Deo placere (Hebr. XI, 6). Hinc alias scriptum est, Nisi credideritis, non intelligetis (Isa. VII, 11, juxta LXX). Ipse enim admirabilis doctor prohibet variis nos et peregrinis abduci (Hebr. XIII, 9), sanam tamen doctrinam docet fidelibus modis omnibus praedicari. Enim vero non est in argumento fidei addere vel minuere ea quae a sanctis Patribus bene salubriterque sunt promulgata, secundum eorum [Col. 0286C] sensum recte sentire, et exponendum eorum subtile supplere ingenium; sed addere, vel minuere, est subdole contra sacrosanctum eorum sensum, aliter quam illi, callida tergiversatione diversa sentire, et confuso stylo perversum dogma componere, ac per hoc impio ore potius jactanter garrire, quam docere praesumere. Plurimorum c etenim catholicorum virorum, ecclesiarumque Dei cultorum, sacrae fidei compositum venerabile legitur opus, aliis quidem verbis dissimilique calamo resonante, sed eundem sensum, eundemque ingenii intellectum, concorditer inviolatae fidei uno assertionis redolere probantur documento. Nam si recenseatur Nicaeni Symboli series veneranda, nihil aliud de Spiritu [Col. 0286D] sancto in ea, nisi hoc modo reperiri poterit promulgatum: et in sanctum, inquiunt, Spiritum. Quid est ergo dicere, et in Spiritum sanctum? Quomodo accipienda est tam brevissima eorum professio, nisi ut patenter detur intelligi mentium eorum integrae fidei religiosa devotio, et in sanctum Spiritum, sicut et in Patrem, et in Filium, probabiliter credidises, quemadmodum postea a sanctis Patribus centum quinquaginta, qui constestati sunt symboli fidem Nicaeni concilii inviolatam perenniter permanere? Suppleverunt tamen, quasi exponendo eorum sensum, et in Spiritum sanctum confitentur se credere, Dominum, et vivificatorem, ex Patre procedentem, cum Patre et Filio adorandum, et glorificandum. Haec enim et caetera quae sequuntur in Nicaeni Symboli sacro [Col. 0287A] dogmate non habentur, sed et postmodum, propter eos videlicet haereticos, qui sussurrant Spiritum sanctum solius esse Patris; et a solo procedere Patre, additum est: Qui ex Patre, Filioque procedit. Et tamen non sunt hi sancti Patres culpandi, quasi addidissent aliquid, vel minuissent de fide trecentorum decem et octo Patrum, quia non contra eorum sensum diversa senserunt, sed immaculatum eorum intellectum sanis moribus supplere studuerunt. Didicerant itaque centum quinquaginta, qui intulerunt a Patre procedentem, evangelista testante, repromisisse discipulis ipsum unigenitum de suo Spiritu: Spiritus qui a Patre procedit, ipse me clarificabit (Joan. XV).

VIII. Legerant nempe ii sequentes, qui addiderunt, [Col. 0287B] Qui ex Patre Filioque procedit (Joan. XVI), ipsam eamdemque veritatem in Evangelio redarguentem Philippum: Philippe, inquit, qui videt me, videt et Patrem meum. An non credis quia ego in Patre, et Pater in me est (Joan. XIV, 9, 10)? Si ergo, sicut ipse testatur, inseparabiliter et substantialiter est Pater in Filio, et Filius in Patre, quo pacto credi potest, ut consubstantiali Patri Filioque Spiritus sanctus, non a Patre Filioque essentialiter, et inseparabiliter semper procedat? Quis est iste, obsecro, qui dicit discipulis suis, cum insufflasset in eos, Accipite Spiritum sanctum (Joan. XX, 22)? Quis est, inquam, qui repromisit eis? Nonne unigenitus Filius, qui in Patre est, et Pater in eo? Nisi ego abiero, Paracletus non veniet; cum assumptus fuero mittam eum vobis [Col. 0287C] (Joan. XVI, 7). Et illud, Paracletus autem Spiritus sanctus, quem mittet Pater in nomine meo, ille vos docebit omnia, et suggeret vobis omnia quaecunque dixero vobis (Joan. XIV, 26)? Saepe enim a nobis a notrisque majoribus indubitanter definitum est, inseparabilia semper esse opera sanctae Trinitatis. In eo namque Spiritus 68 sanctus a Filio procedere creditur, in quo a Patre procedere non dubitatur. Sed melius hoc approbare valemus, si rei gestae actio, quae per apostolos est exsecuta, in medio revolvatur. Per fidelissima quippe historiae argumenta, quae Actus nuncupantur apostolorum, Luca evangelista testante cognovimus, praedicante Petro in Judaea, tria fere millia credentium compuncta corde, dixisse ad Petrum et reliquos apostolos: Quid faciemus, viri fratres [Col. 0287D] (Act. II, 37)? Respondisse Petrum pro se et pro cunctis ad illos didicimus: Poenitentiam, inquit, agite, et baptizetur unusquisque vestrum in nomine Jesu Christi in remissionem peccatorum. Et rursus, accersitus a Cornelio centurione, viro justo et timente Deum, cum aperuisset os suum, evangelizabat illis multa de regno Dei, et nomine Jesu Christi; Et adhuc eo loquente Spiritus sanctus cecidit super eos qui audiverant verbum (Act. X, 44); et post pauca protinus subinfertur dixisse Petrum: Nunquid aquam quis prohibere potest, ut non baptizentur hi qui Spiritum sanctum acceperunt sicut et nos? Et jussit eos in nomine Jesu Christi baptizari. Sed et doctor et magister gentium in fide et veritate solertissimam curam [Col. 0288A] gerens omnium Ecclesiarum, cum de Joannis baptismate disputaret, quia Joannes quidem baptizavit baptismo poenitentiae populum, in eum qui venturus est post ipsum, hoc est in Jesum (Act. XIX, 4). Porro multi Samaritanorum cum credidissent Philippo evangelizanti de regno Dei et nomine Jesu, baptizabantur viri, et mulieres, haud dubie in nomine Jesu Christi (Act. VIII, 12). Si ergo omnes isti, qui, evangelizantibus sanctis apostolis, credentes baptizati sunt in nomine Jesu Christi, et sancta Ecclesia inviolabiliter fundata super eam persistit petram, quam beatus Petrus, non carne et sanguine, sed Patre qui in coelis est revelante, sibi confessus est, et illius fide regitur et gubernatur omnis Ecclesia, cuique specialiter quasi primo pastori dictum est: [Col. 0288B] Tu es Petrus, et super hanc petram aedificabo Ecclesiam meam (Matth. XVI, 18); ubi est, inquam, illa regula Trinitatis, quam generaliter suis post resurrectionem Dominus apostolis commendavit, quorumque principatum idem beatus gerebat Petrus apostolus? Ite, inquit, docete omnes gentes, baptizantes eos in nomine Patris et Filii, et Spiritus sancti (Matth. XXVIII, 19). Cur magister in nomine Patris, et Filii, et Spiritus sancti, et discipuli in nomine tantum Jesu praecipiunt baptizari? Nunquid aliud Veritas per semetipsam docuit, et aliud discipuli Veritatis, vel aliam formam doctrinae Ecclesiis tradiderunt? Absit hoc. Nullus sic desipit qui sani capitis est. Nullus tam insanae furiae mancipatus, qui haec vel mente tractare praesumat. Sed videamus qualiter [Col. 0288C] utrumque verum et sanctum est, socialeque bonum, et individuum mysterium. Sacramentum igitur sanctae Trinitatis, quam magister et Dominus tribus enumeratis personis, in uno tamen nomine voluit demonstrare, hoc ejusdem Veritatis discipuli, in una de Trinitate persona, id est Filii, totam sanctamque Trinitatem essentialiter, sancto sibi revelante Spiritu, intelligere meruerunt. Quoniam, sicut crebrius dictum est, inseparabilia sunt semper opera Trinitatis. Ubi enim Pater, ibi inseparabiliter Filius et Spiritus sanctus. Et ubi Filius, inenarrabiliter Pater, et Spiritus sanctus. Et ubi Spiritus sanctus, ibi incomprehensibiliter Pater et Filius. Nam etsi audierant discipuli, praecipiente Domino et magistro propter mysterium Trinitatis: Ite, docete omnes [Col. 0288D] gentes, baptizantes eos in nomine Patris, et Filii, et Spiritus sancti (Matth. XXVIII, 19); audierunt profecto praesentes eum ostendentem sibi unitatem naturae: Ego, ait, et Pater unum sumus (Joan. X, 30), et rursus: Ego in Patre, et Pater in me est (Joan. XIV, 10): et iterum: Pater autem in me manens ipse facit opera (Ibid.). Sed et Verbum illud consubstantiale Patri sanctoque Spiritui, internis intuentes obtutibus, quod in principio erat, et apud Deum erat, et per quem omnia facta sunt (Joan. I), semper in Patre, semper cum Patre, semper apud Patrem inseparabiliter sciebat permanere. Unde non immerito Philippus redargui debuit, qui alicubi fortassis Patrem aut plus aliquid quaerebat, cum diceret: Domine, [Col. 0289A] ostende nobis Patrem, et sufficit nobis (Joan. XIV, 8 seqq.); cuique protinus a Domino quasi per increpationem refertur: Tanto tempore vobiscum sum, et non cognovistis me: Philippe, qui videt me, videt et Patrem meum. An non credis quia ego in Patre, et Pater in me est? De Spiritu autem sancto, ut ostenderet eum suum Patrisque, sic ait: Spiritus, inquit, veritatis, quia a Patre procedit, ille me clarificabit (Joan. XV, 26, et XVI, 14). Nam qui de Patre procedit, Patris profecto spiritus est: et qui Veritatis spiritus est, suus nihilominus spiritus est: ipse enim de se dicit: Ego sum via, veritas, et vita (Joan. XIV, 6). Hinc per Isaiam Patris [Forte, Hunc per Isaiam spiritum Patris, etc.] testatur esse, cum propter assumptum hominem loquitur: Spiritus Domini super [Col. 0289B] me (Isa. LXI, 1): et illud: Dominus misit me, et Spiritus ejus (Isa. XLVIII, 16), et quia suus est, idem ipse per Joelem promisit dicens: Effundam de spiritu meo super omnem carnem (Joel. II, 28, et Act. II, 17) Quam bene ergo Dominus alta et ineffabili sapientia, ut ostenderet personaliter mysterium Trinitatis, in nomine, inquit, Patris, et Filii, et Spiritus sancti, et ut demonstraret inseparabilem essentialiter individuae Deitatis unitatem, praemisit, in nomine. Non enim ait in nominibus, quasi in multis, sed in nomine, quia trinus, et unus est Deus. Non enim naturam, sed personam discrevit. Quam feliciter quidem et apostoli in nomine Jesu, id est, Salvatoris, totam sanctam et ineffabilem docuerunt intelligere 69 Trinitatem! Quam catholici et sancti [Col. 0289C] Patres in hac fidei stabilitate solidati, a Patre sanctum Spiritum procedere sunt professi! Quam gloriose et illi, qui eum ex Patre Filioque procedere confitentur! Hinc perspicue datur intelligi sempiterna Dei Patris et omnipotens sapientia, quae mirabiliter intelligentiae b nostrae infantiam erudire non cessat, cum de se inclinatius loqui in sacro dignatur eloquio, ut se innotescat trinum et unum Deum. Modo propter discretionem distincte loquitur, modo vero indiscrete propter consubstantialem individuae Deitatis unitatem. Nam si semper indiscrete, absconderet utique mysterium Trinitatis. Si vero semper distincte, excellentiam profecto celaret inseparabilem Deitatis. Docet nimirum per sacras Testamentorum [Col. 0289D] paginas modo mirabili utrumque, ut intelligamus, et corde credamus ad justitiam, et ore confiteamur ad salutem trinum et unum Deum (Rom. X, 10). Unde et ipsa Divinitas trinus et unus Deus, licet sit inenarrabilis, non tamen est incognoscibilis. Cognosci nempe Creator a sua rationabili debet creatura. Hinc est quod in Evangelio unigenitus qui est in sinu Patris (Joan. I, 18) loquitur Genitori: Haec est autem vita aeterna, ut cognoscant te verum Deum et quem misisti Jesum Christum (Joan. XVII, 3). Hinc alias per prophetam praedicendo testatur, dicens: Cognoscent me, inquit, omnes a minimo usque ad maximum (Jerem. XXXI, 34). Hinc vas electionis de ignorantibus Deum per exprobrationem intonans ait: Qui ignorat [Col. 0290A] ignorabitur (I Cor. XIV, 38). Inenarrabilis quippe est, quoniam quantus aut quid sit Deus inveniri non potest, et non solum humana, sed neque c subtilis et incorporea angelica natura, summam illam et incomprehensibilem et incircumscriptam divinitatis essentiam, nulla plenius [penitus] investigare subtilitatis potest sagacitate. Nam etsi angeli fonti scientiae perenniter assistentes, omnia sciunt; ipsum tamen scientiae fontem, cujus sit magnitudinis, qui nec initium recipit, nec fine concluditur, metiri nequeunt. Magnus tamen est Dominus noster, et magna virtus ejus, et sapientiae ejus non est numerus (Psal. CXLVI, 5). Tantum de illo absque dubio sciunt, quantum ille illis de se revelare dignatur. Verumtamen cognoscibilis est illis juxta quod illi secundum suam possunt [Col. 0290B] naturam capacius sustinere, et nobis scilicet in speculo et in aenigmate (I Cor. XIII, 12) quandiu per fidem ambulamus, et non per speciem (II Cor. V, 7), juxta modum nostrae naturae, in quantum nostra praevalet possibilitatis infirmitas summatim sentire. In sacro autem eloquio vel in fidei instrumento addere vel minuere, est non recte, et aliter sentiendo intelligere, quam a sancto Spiritu per calamum linguae sanctorum virorum aenigmata mirabiliter constant mysteriorum sacramenta digesta, qui eodem sancto afflati Spiritu per sacras ea librorum exarare paginas studuerunt. Sicuti est mos proprius haereticorum, qui negligentes divinae Scripturae sensum vel modum genusque locutionis, corrupti ab antiquo serpente secundum sua desideria coacervant sibi inextricabiles [Col. 0290C] quaestionum tumultus, et idcirco infuso d ferrugineo stylo in tinctorio falsitatis, proprium, sed tamen perversum, se dogma componere gloriantur. Quin potius peregrinis et variis, quam ecclesiasticis ac spiritualibus abuti conantur doctrinis, parvipendentes, veritatis refragatores [(a) 1Kb] legis praeceptum (Lev. XXI), quo mystice cavetur sacerdotem semel in sua tribu et de sua tribu, vel stirpis suae uxorem accipere et ipsam virginem ex eadem scilicet Christiana religionis doctrina, qua semel imbutus est, de qua Christianum nomen sortitum sese gratulatur, sumpsisse, et ex qua per undam regeneratum se recognoscit in immaculatae fidei puritatem quasi virginem, et non haeretica pollutione corruptam in [Col. 0290D] amplexu amoris accipere, ad propagandam catholicae fidei posteritatis ex ea sobolem perdocetur. Sed his decepti, imitati prorsus Zambri (Num. XXV), in adulterino concubitu exarserunt. Qui sermo alterius linguae vernaculus elucubratus de proprio interpretatus dicitur fluxus vehemens, sive canticum meum, qui deceptus in specie Ammonitidis scorti eam petiit, velut isti vehemente fluxu perversae doctrinae immoderatius despumantes, delectantur in pulchritudine splendentis eloquentiae perversi dogmatis. Quem Phinees Domini sacerdos, qui proprio de stylo translatus, in Latino palato, oris augurium resonat, vel requievit, ultrici transfixum pugione in locis genitalibus simul cum sua adultera interfecit. Quia videlicet [Col. 0291A] censura ecclesiasticae disciplinae haereticum hominem post unam vel alteram correptionem (Tit. III, 10), expulsum de Ecclesiae gremio, aeterno anathematis jaculo simul cum sua condemnata stuprata haeresi interimit. Quiescere namque fecerat, juxta nominis sui interpretationem, iram indignationis furorisque Domini, quae jam egressa erat ad perdendum populum in ultionem e petulci. Nam quemadmodum lubricus ille serpens in paradiso deliciarum Evam corrupit astutia sua (Gen. III, 4), cujus mentem mendacii venenum inficiens, instigavit ne veritati crederet, sed potius acquiesceret falsitati, dum praeceptum inobedientiae male interpretando persuasit transgredi; ita nunc versipellis in hoc paradiso sanctae Ecclesiae, quae spiritalibus deliciis affluit, per haereticorum [Col. 0291B] molitur semper pectora nequitiae virus infundere, quatenus falsitatis debriati poculo errabundo poplite per anfracta erroris evacuantes [Forte, evagantes], veritatis invenire nequeant fontem. Unde et Paulus de quibusdam dubius praecavens ait: Timeo enim ne sicut serpens decepit Evam astutia sua, ita corrumpentur sensus vestri, ne credatis veritati (II Cor. XI, 3). Quemadmodum infelix Arius hujus serpentis crapulatus veneno, addere vel demere in sancto Evangelio conatus est, ubi mediatoris 70 vocem intonantis prurienti aure cauteriata audierat conscientia, et perfunctorie legerat secundum hominem dixisse: Vado ad Patrem, quia Pater major me est (Joan. XIV, 28). Super hoc igitur quasi addidisse quidam convincitur, cum polluto sensu, et impio [Col. 0291C] ore ex suo intulit: Non solum secundum humanam naturam, sed et secundum divinitatem minorem eum et posteriorem Patre mentiri non timuit. Quae nunquam in sacrosanctis Evangeliis, in nulla saltem qualibet divinorum testamentorum serie se legisse poterit approbare. Et quasi minuisse de sancti Evangelii lectione reus constringatur, ubi surda et obdurata, quasi aspis, aure (Psal. LVII, 5), eumdem unigenitum Dei Filium audire despexerat: Ego et Pater unum sumus (Joan. X, 30). Hinc quoque videtur minuisse, sed sibi [(a) 1Kb] ibi imprudenter addidisse, sed ad suam perniciem, nihil praejudicans divinis oraculis. Sancta autem et veneranda Evangelii sacramenta cuntis inviolata saeculis permanebunt.

IX. Catholicus vero quilibet doctor, recte sentiens, [Col. 0291D] juxta quod a Domino gloriosius est praelibatum, quomodo et secundum hominem minor, et secundum Deum aequalis sit Patri, haec multiplici evidenter exponendo sermone explicuit non addidisse vel minuisse, sed irreprehensibiliter praedicandus est, fatentia sancti Evangelii mysteria supplevisse. Multa quidem hujuscemodi et his similia objectionum spicula ex arcu linguae intorta inveniri poterant quibus adversantium obtrectatorum confossa pectora saucioque infecta vulnere reticerent; sed propter brevitatis compendium ab his jam jamque calamo subtrahendo decrevimus temperare. Nam in Apocalypsi Joannes apostolus sub unius libri appellatione de [Col. 0292A] tota utriusque Testamenti serie contestatus est dicens: Si quis, inquit, apposuerit ad haec, apponet Deus omnes plagas scriptas in libro hoc. Et si quis diminuerit de verbis prophetiae hujus, auferet Deus partem illius de libro vitae, et de civitate sancta (Apoc. cap. ult., 18, 19).

X. Verumtamen sanctos praedicatores Ecclesiae haec non percellit ultionis vindicta, quos ipsos nimirum Apocalypsis librum, et unumquodque capitulum Scripturarum, multiplici disputationum stylo per singula exponendo salubri explicuisse promulgatione laudamus, quosque pro his sempiternam credimus recepturos mercedem. Ipse quippe mediator Dei et hominum Dominus et Magister multa in parabolis quas ipse proposuerat, mellifluo divinitatis exponendo [Col. 0292B] ore, verborum insignia multiplicavit, et duabus in via ambulantibus aperuit sensum, et incipiens a Moyse et omnibus prophetis, interpretabatur illis in omnibus Scripturis quae de ipso erant (Luc. XXIV, 27). Sed et beatus apostolus non est culpandus, qui legis aenigmata per multiplicia disputationum disseruit verba. Huc usque propter eos qui nequeunt ad purum subtiliter intelligere quid sit in sacro eloquio addere, vel minuere. Nunc autem his ita digestis proposita nostrae repromissionis debita tandem aliquando pleno reddere calamo jam non differamus.

XI. De causa nempe fidei polliciti sumus contra eos disputare qui variis erroribus implicati non recte sentiunt de mysterio Trinitatis. Contra eos videlicet, [Col. 0292C] qui de personarum discretione dubitant: qui ipsum putant esse Patrem, ipsumque Filium, qui inferiorem Filium, et posteriorem mentiuntur esse Patre, qui tria principia confitentur. Nos autem cum sanctis Patribus unum principium confitemur, Patrem, et Filium, et Spiritum sanctum. Scriptum est enim: Tecum principium in die virtutis tuae (Psal. CIX, 3). Non principium quod incipit, vel quasi initiale, sed principium quod praecedit omnia. Quia nunquam non fuit Pater, hoc est paternum nunquam defuit nomen, quia semper Pater fuit, et est; et nunquam non fuit Filius, hoc est, quia Filii nomen nunquam defuit, quia semper, et sine initio, Filius fuit, et est. Contradicimus per omnia Patropassianis, qui divinitatem ejus ausi sunt a elinguare. Similiter et illis non [Col. 0292D] cedimus, qui in duos videntur filios unum Christum Dei Filium dividere, dum illum naturalem, et adoptivum affirmare moliuntur, cum unus idemque sit Dei, hominisque Filius, cui per Prophetam dicitur. Tu autem idem ipse es, et anni tui non deficient (Psal. CI, 28). Sed melius haec intimamus, si ipsum, sicut praefati sumus, textum symboli, ac deinceps quae sequuntur, hoc exsequimur ordine. Obsecramus vos, fratres, et germano b obnixius imprecamur affectu, ut ab hoc loco ea quae sequuntur usquequo pervenitur, ubi legitur de divina Unigeniti essentia hoc modo: In qua regnat in unitate, et trinitate cum Patre et sancto Spiritu, scribentes illa non in membranis et [Col. 0293A] morticinis pellibus, sed in tabulis cordis carnalibus, memoria retinere curetis.



71 SYMBOLUM FIDEI.

XII. Credo in unum Deum Patrem omnipotentem, factorem coeli et terrae, visibilium omnium et invisibilium. Et in unum Dominum Jesum Christum, Filium Dei unigenitum, ex Patre natum ante omnia saecula. Deum de Deo, lumen de lumine, Deum verum de Deo vero. Genitum non factum, consubstantialem Patri, per quem omnia facta sunt. Qui propter nos homines, et propter nostram salutem descendit de coelis, et incarnatus est de Spiritu sancto ex Maria virgine, et homo factus est. Crucifixus etiam pro nobis sub Pontio Pilato, passus et sepultus est, et resurrexit tertia die secundum Scripturas. [Col. 0293B] Ascendit in coelos, sedet ad dextram Patris. Et iterum venturus est cum gloria judicare vivos, et mortuos, cujus regni non erit finis. Et in Spiritum sanctum Dominum, et vivificantem. Qui ex Patre Filioque procedit. Qui cum Patre, et Filio simul adoratur, et conglorificatur. Qui locutus est per Prophetas. Et unam sanctam catholicam, et apostolicam Ecclesiam. Confiteor unum baptisma in remissionem peccatorum. Et exspecto resurrectionem mortuorum. Et vitam futuri saeculi. Amen.

XIII. Sanctam autem, perfectam, et inseparabilem, et ineffabilem veramque Trinitatem, id est, Patrem, et Filium, et Spiritum sanctum, individuam confiteor in unitate naturae, quia trinus, et unus est Deus. Trinus nimirum per distinctionem [Col. 0293C] personarum; unus vero per substantiam inseparabilem Deitatis. Has igitur tres personas Patris Filiique ac Spiritus sancti, non putativas vel quasi suspicabiles tantum, sed veras, subsistentes, coaeternas, coaequales credimus et consubstantiales. Alia est enim persona Patris, alia Filii, alia Spiritus sancti. Sed Pater, et Filius, et Spiritus sanctus non tres dii, sed unus est Deus. Nam Pater verus Deus vere et proprie Pater est, qui genuit ex se, id est ex sua substantia, intemporaliter, et sine initio verum Filium, coaeternum, consubstantialem, et coaequalem sibi. Et Filius verus Deus, vere et proprie est Filius, qui ante omnia saecula genitus est de Patre intemporaliter, et absque ullo initio. Lumen [Col. 0293D] de lumine, Deus verus de Deo vero. Et nunquam fuit Pater sine Filio, nec Filius sine Patre. Pater etenim semper Pater est, erat, et erit. Et Filius semper Filius est, erat, et erit. Et nunquam non fuit Pater, quia nunquam non fuit Filius. Semper enim Pater, qui genuit sibi aequalem Filium: semper quidem Filius, qui genitus est aequalis Patri. Spiritus namque sanctus verus Deus, vere, et proprie Spiritus sanctus est: non genitus, nec creatus, sed ex Patre Filioque intemporaliter, et inseparabiliter procedens. Consubstantialis, coaeternus, et aequalis Patri Filioque semper est, erat, et erit. Et nunquam fuit Pater, aut Filius sine Spiritu sancto. Nec Spiritus sanctus sine Patre, et Filio. Et idcirco inseparabilia sunt semper opera Trinitatis, et nihil est in sancta [Col. 0294A] Trinitate diversum aliquod aut dissimile, vel inaequale. Non divisum naturaliter, non confusum personaliter, nihil majus aut minus. Non anterior, non posterior, non inferior, non superior, sed una, et aequalis potestas, par gloria sempiterna, et coaeterna consubstantialisque majestas. Unum namque sunt essentialiter Pater, et Filius, et Spiritus sanctus. Et idcirco unus est Deus; sed non unus propter personarum discretionem Pater, et Filius, et Spiritus sanctus. Verus enim Pater proprie Pater est, et non est Filius, et verus Filius proprie Filius est, et non est Pater. Spiritus quoque sanctus proprie Spiritus sanctus est, et non est personaliter Pater, vel Filius, sed ex utroque procedit; et tamen non sunt tres dii, sed unus est Deus. Et in hac sancta [Col. 0294B] Trinitate nihil (quod absit) aliquid putandum est visibile, corporale, palpabile, vel comprehensibile. Omnipotens namque sancta Trinitas, invisibilis, incorporalis, impalpabilis, incomprehensibilis, incircumscripta, infinita, immensa, et sempiterna, omnia nutu, et imperio suo gubernat. Nam etsi a legitur oculus Domini, vel brachium sive dextra et cetera, non membrorum positionem, vel molem corporis, sed effectum summae, et inenarrabilis divinae potentiae, integra rectae fidei credulitate debemus intelligere. Nam quia omnia videt, et omnia penetrat, et cuncta nuda, et aperta sunt ante eum, oculos habere dicitur: quia vero nos sua virtute creavit, regit, protegit, et defendit, brachium vel dexteram habere perhibetur, et his similia. De hac autem ineffabili [Col. 0294C] Trinitate sola Verbi Dei persona, id est, Filius, in ultimis diebus propter nos et propter nostram salutem, secundum propositum secretae dispensationis arbitrium, descendit de coelis, unde nunquam recesserat. Incarnatus est de Spiritu sancto, et ex semper virgine Maria verus homo factus est, verusque permanet Deus. Nec obfuit humana, et temporalis nativitas divinae illi, et intemporali nativitati, sed in una Christi Jesu persona verus Dei verusque hominis Filius. Non alter hominis filius, et alter Dei: sed unus idemque Dei hominisque Filius in utraque natura divina scilicet, et humana, Deus verus, et homo verus. Non putativus Dei Filius, sed verus: non adoptivus, sed proprius, quia nunquam 72 [Col. 0294D] fuit, propter hominem quem assumpsit, a Patre alienus. Solus enim sine peccato natus est homo, quoniam solus est incarnatus de Spiritu sancto, et immaculata virgine novus homo. Consubstantialis Deo Patri in sua, id est, divina: consubstantialis etiam matri, sine sorde peccati in nostra, id est humana natura. Et ideo in utraque natura proprium eum, et non adoptivum Dei Filium confitemur, quia inconfusibiliter, et inseparabiliter, assumpto homine, unus idemque est Dei, et hominis Filius. Naturaliter Patri secundum divinitatem, naturaliter matri secundum humanitatem: proprius tamen Patri in utroque; quoniam sicut dictum est, non sunt duo filii, alter Dei, et alter hominis, sed unus Christus Jesus propter unam personam, Dei et hominis Filius, [Col. 0295A] Deus verus, et homo verus, in anima rationali et vera carne. Perfectus homo secundum humanitatem, perfectus Deus secundum divinitatem. Qui in eadem natura, id est humana quam sumpsit ex Virgine, humanas pertulit infirmitates, non fragilitatem peccandi: sed in eadem dignatus est crescere per incrementa temporis, esurire, sitire, fatigari, contumelias et opprobria sustinere. Dignatus est flagellari, crucis patibulum subire, lanceam in latere excipere, clavis transfigi, fel, et acetum gustare. In eadem dignatus est, mori, sepeliri, ad inferos descendere, tertia die resurgere, cum discipulis conversari: et post triumphum victricis gloriae eamdem humanam naturam, ascendendo super omnes coelos, exaltatam super omnes angelos, in Patris dextera collocavit. In [Col. 0295B] eadem iterum venturus est judicare vivos, et mortuos, et saeculum per ignem, redditurus unicuique secundum opera sua; impiis utique supplicium sempiternum, justis vero vitam aeternam. Divina autem illa ineffabilis natura, in qua Deus est aequalis Patri sanctoque Spiritui, impassibilis, immutabilis, inconvertibilis, ubique praesens, semperque omnipotens, inviolata permanens in qua regnat in unitate, et trinitate cum Patre, et sancto Spiritu et nunc, et semper, et per cuncta saecula saeculorum. Amen.

XIV. Hanc igitur catholicae fidei sincerissimam puritatem volumus omnes Dei sacerdotes, omnesque gradus Ecclesiae, summo cum studio, et absque ullo vitio, ita ut ne unus quidem apex intermittatur, vel augeatur, distincte, et sensatim discendo [Col. 0295C] memoria retinere, et posteris suis discenda derelinquere. Si quis vigilantiori sensu ante potuerit, laudamus, et hortamur. Qui vero imbecilli ingenio torpens ante nequiverit; in anniversaria tamen proximiore hujus venerandi concilii volubilique sessione cum vestris obtutibus, auxiliante Domino, pusillitatis nostrae praesentiam vita comite repraesentari meruerimus, Deo amabilis fraternitatis vestrae charitas, hanc, sicut dictum est, memoria retineat; ita sane, ut in nostrae humilitatis aspectu, eam studiose valeat recensere: alioquin difficile vos vitare ecclesiasticas a ferulas aestimate.

XV. Symbolum a vero, et orationem Dominicam omnis Christianus memoriter sciat, omnis aetas, [Col. 0295D] omnis sexus, omnisque conditio: masculi, feminae, juvenes, senes, servi, liberi, pueri, conjugati, innuptae puellae: quia sine hac benedictione nullus poterit in coelorum regno percipere portionem. Qui autem observaverit haec, et a malis operibus se custodierit; et in praesenti saeculo salvus erit, et in futuro cum angelis congaudebit.

XVI. Non novas, charissimi, regulas instituimus, nec supervacuas rerum adinventiones inhianter sectamur; sed sacris paternorum canonum recensitis foliis, ea quae ab eis bene digesta salubrique promulgata a mucrone persistunt, summa devotionis veneratione amplectentes, recentiori stylo operae [Col. 0296A] pretium duximus renovare. Quatenus ad modum mundi ac ruminantis, ungulasque findentis animalis (Levit. IX, 3), devoratas escas ad faucem memoriae revocantes, quasi ruminando per sacrae lectionis studium dudum depastum spiritale pabulum subtilius, liquidibusque sese in ventrem mentis refundat. Quo satiati deliciarum suaviter epulo, ad referendas superni largitoris gratias, de cujus benignitatis manu cuncta gratuito suscepimus munere, modis omnibus incitemur. Qui ut nos post culpam discordiae ingratos funiculo charitatis trahendo ad Patris suamque gratiam revocaret, cum in forma Dei esset aequalis Patri, semetipsum pro nobis exinanivit formam servi accipiens (Philipp. II, 6, 7), mediator inter Deum et nos fieri dignatus est: cujus livore ab eo quod [Col. 0296B] diabolus inflixerat, mortis vulnere, mirabiliter sumus sanati (I Petri II, 24).



73 CAPITULA.



I.

Primum igitur, ut juxta priscas Patrum divinitus editas sanctiones, nullus Domini sacerdotum, vel quicunque sub a canone constituti canonicas, quinimo b apostolicas ignorantes aut parvipendentes definitiones, inordinate vel inhoneste in domo Dei, quae est Ecclesia, conversentur; sed, in suo ordine cunctis persistentibus pulchritudo ecclesiastici decoris inviolata permaneat. Illud summopere, vigilantique studio praecaventes decernere curavimus, ut nullus canonicae deditus ditioni, donum sancti Spiritus, [Col. 0296C] pecuniae pretio fraudulenter deceptus, vendere vel emere praesumat: ne cui in quemlibet sacrum ecclesiastici ordinis gradum, muneris exigente merito, liceat quempiam subvehendo promovere: patentique semper cordis aure pertimescens intellige [(a) 1Kb] clarissimam illam Domini vocem dicentis: Gratis accepistis, gratis date (Matth. X, 8). Hanc quippe pestiferam simoniacam haeresim primus pastor Ecclesiae in ipsa, ut ita dixerim, originali cupiditatis radice, anathematis ferro funditus resecare curavit (Act. VIII, 18 seq.).



II.

Ut longe altius excellat vita pastoris comparata subditi gregis, quibus singulariter boni pastoris voce dicitur: Vos estis lux mundi (Matth. V, 14), et rursus: [Col. 0296D] Vos estis sal terrae (Ibid., 13); et iterum: Luceat lux vestra coram hominibus, ut videant opera vestra bona, et glorificent Patrem vestrum qui in coelis est (Ibid., 16). Hinc etenim colligi potest, in quantum distare debet pastor a grege, dum istos homines, et illos plusquam homines, id est, lucem hominum, Dominus voluit appellari. Si ergo lux mundi sumus, lucere utique absque nebulosa hypocrisis admixtione debemus: et si sal terrae sumus, condire nihilominus terrenas mentes sapientiae sapore per verbum praedicationis debemus.



III.

Item placuit, ut sobrie, pie casteque, juxta Apostolum [Col. 0297A] fugiamus turpis lucri gratiam, non in comessationibus, et ebrietatibus, et inebriemur vino, in quo est luxuria (Tit. II, 12; Rom. I, 13; Ephes. III, 18). Quemadmodum per semetipsam Veritas generaliter in Evangelio praecipiendo protestatur, dicens: Cavete a crapula, et ebrietate, et curis hujus saeculi (Luc. XXI, 34). Unde et in ecclesiastico canone sententialiter constat decisum, aut cessare ab hujusmodi a vitii ingurgitatione, aut certe perseverantes honoris jactura periclitari debere. Quorum ultricis sententiae b dictatorum nos complices c ac fautores esse fatemur.



IV.

Ut juxta Nicaeni venerandi definitionem concilii (Can. 5), nullus patiatur subintroductas a mulieres [Col. 0297B] secum in domo propria habere, vel private cum eis cohabitantes conversari. Et quanquam de quibusdam inhonesta carentibus suspicione clementius aliquo modo inibi legatur indultum; nos tamen omnes omnino nunc necessarium vetare prospeximus, eo quod experimento didicerimus, illarum velamento alias licentius ad eos aditum veniendi, perditionis causam habuisse. Non autem vetamus quempiam, sed potius hortamur pauperibus personis jure sibi cognationis conjunctis benefacere, cum sit omnibus benefaciendum, sed ab eis segregatae in suis degentes domiciliis perseverent.



V.

Ut saecularia negotia ultra modum mensurae nulli liceat exercere. Ait enim Apostolus: Nemo militans [Col. 0297C] Deo, implicet se negotiis saecularibus, ut ei placeat, cui se probavit (II Tim. II, 4). Intueri quapropter subtilius libet, cujus nos esse regis milites gratulamur. Et quia in castris a Dominicis militamus, sollicite pensare constringimur, quibus armis muniti cum tanto adversario certaminis bella aggressi pugnare valeamus, ut expediti ab omni praesentis saeculi impedimento, intrepidi in prima b acie persistentes, post palmam victoriae triumphatricis gloriae coronam ab eo rege qui nos de antiquo hoste triumphavit, suscipere mereamur.



74 VI.

Item placuit ut eas prorsus mundanas dignitates, quas saeculares viri vel principes terrae exercere solent, [Col. 0297D] in venationibus a scilicet, vel in canticis b saecularibus, aut in resoluta et immoderata laetitia, in lyris et tibiis, et his similibus lusibus, nullus sub ecclesiastico canone constitutus ob inanis laetitiae fluxum, audeat fastu superbiae tumidus, quandoque praesumendo abuti: nisi forte si in hymnis et spiritualibus canticis delectatur, de sacris videlicet c Scripturarum voluminibus digne honesteque compositis utatur. Ab his igitur non solum non inhibemus abstinere, verum etiam conniventes licentiae concedimus votum.



VII.

Item placuit ut nullus episcoporum presbyterum, vel diaconum, vel a archimandritam in dispendio b honoris condemnare praesumat absque hujus venerandae [Col. 0298A] sedis consultu. Si quis post haec prohibita temerarius usurpare tentaverit, non erit ambiguus de sui honoris periculo.



VIII.

De his autem qui propinqui sanguinis affinitatem sibi in matrimonium sociare tentaverint, quia valde gravis nimisque asperrima in prisco a canone ab antiquis Patribus de hoc negotio judicialis sententiae elimata sub poenitentiae flagello persistit vindicta; idcirco tanti praecaventes flagitii periculum, ut melius cautiusque prospeximus dignum duximus definire. Ita duntaxat ut nemini liceat furtim raptimque nuptias contrahere, ne forte per erroris ignaviam, vel certe (quod pejus est) diabolico instigati amore, illicita connubia celebrentur. Sed interventis pactis [Col. 0298B] sponsalibus, per aliquam dilationis moram, requisiti quin etiam diligenti cura vicini vel majores natu loci illius, qui possint scire lineam generationum utrorumque, sponsi scilicet vel sponsae. In eo etiam, ut sine notitia sacerdotis plebis illius nullatenus fiat, quatenus nulla deinceps separationis tribulatio intercedat. Si vero hoc ordine cuncta peragantur, ac probatum sine fraude testium fuerit, et causa contigerit quod postea aut ipsi recordati fuerint, qui primum se nescire professi sunt, aut certe per aliorum veracium hominum testimonium, inventi fuerint in eo gradu consanguinitatis, qui segregari solent, segregentur quidem abinvicem et agant poenitentiam, et si fieri potest perseverent utrique innupti. Quod si propter incontinentiam, vel certe, quod et honestius, [Col. 0298C] amore filiorum in id permanere nequeunt, transeant quidem ad secundas nuptias. Hoc autem dicimus secundum indulgentiam, non secundum imperium (I Cor. VII, 6). Beatiores tamen erunt si sic permanserint, secundum nostrum consilium. Filii vero qui ex tali matrimonio procreati fuerint, legitimi b habeantur ad haereditatem defuncti capiendam. Qui autem non observaverint omnia haec, quae pro salute animae et frugalitate vitae supra compendiose scripta leguntur, et furtivas vel interdictas nuptias contrahere praesumpserint, et proximi cognationis fuerint inventi, separentur quoque et ipsi, et cunctis diebus vitae suae sub poenitentiae c lamento permaneant: atque ad secundas nuptias nunquam vel ille vel illa [Col. 0298D] perveniant, alieni a communionis gratia judicentur: filiique d qui de hoc tam incesto conjugio nati fuerint, improbi habeantur, nullamque rerum adipisci valeant parentum facultatem.



IX.

Illud praeterea per omnia praecaventes prohibere decrevimus, ut nullus praesumat ante annos pubertatis, id est infra a aetatem, puerum vel puellam in matrimonium sociare, nec in dissimili aetate, sed coaetaneos sibique consentientes. Multas saepius ex hujusmodi nuptiali contractu ruinas animarum factas audivimus, et tales fornicationes perpetratas, quales nec inter gentes (I Cor. V, 1). Ita plane, ut cum contigit puerum adultum esse, et puellam parvulam; et e contrario, si puella maturae aetatis, et puer sit [Col. 0299A] tenerae; et per virum cognata, et socrus deprehendantur adulterae, et per puellam frater vel pater pueri tanti peccati flagitio pereant irretiti. Unde qui haec prohibita de caetero usurpare praesumpserit, ab omni ecclesiastico consortio sit alienus, sed nec [et a] a publicis b sit immunis judiciis.



75 X.

Item placuit ut, resoluto fornicationis causa jugali vinculo, non liceat viro, quandiu adultera vivit, alienam uxorem ducere, licet sit illa adultera; sed nec adulterae, quae poenas gravissimas vel poenitentiae a tormentum luere debet, alium accipere virum, nec vivente nec b mortuo, quem non erubuit defraudare, marito. Nam etsi legatur in sacris evangelicis paginis, sola fornicationis causa dixisse Dominum dimittere [Col. 0299B] virum uxorem suam: non tamen legitur concessisse vivente illa, in conjugio sibi sociare; prohibuisse quidem modis omnibus non ambigitur. Ait enim: Quicunque dimiserit uxorem suam, nisi ob fornicationem, et aliam duxerit moechatur, et qui dimissam duxerit, moechatur (Matth. XIX, 9). Qua de re ita diffinire prospeximus, ut juxta ejusdem Domini mellifluam vocem, nemo haec interdicta violator inculcare praesumat. Sed quoniam in medio ambiguus c interponitur sermo, id est, nisi ob fornicationem, quaeri nimirum potest utrum ad solam licentiam dimittendi uxorem, qui dimiserit uxorem nisi ob fornicationem, an etiam ad utrumque dictum referatur, hoc est, ad aliam, vivente illa, accipiendam; quasi dixerit: Qui dimiserit uxorem suam, et aliam, nisi [Col. 0299C] ob fornicationem, duxerit, moechatur. Et idcirco peritissimi viri beati Hieronymi libellum commentariorum recenseri nobis studiose mandavimus, anxie utique cognoscere festinantes, qualiter idem famosissimus doctor haec sacrata Dominica verba, juxta capacioris ingenii sui subtilitatem, sensisse monstraretur. Cujus nimirum sensum sagaciter explorantes, in promptu nihilominus patuit, ad solam dimittendi uxorem licentiam pertinere. Nam cum more suo vir sanctus hujus capituli summatim seriem exponendam transcurreret, inter caetera, et post pauca sic ait: »Et quia poterat, inquit, accidere ut aliquis calumniam faceret innocenti, et ob secundam copulam nuptiarum, veteri crimen impingeret, sic priorem dimittere jubetur uxorem, ut secundam, prima vivente, [Col. 0299D] non habeat.« (Hieron., comment. in Matth., lib. III.) Non enim debet imitari malum adulterae uxoris, et si illa duo, imo unam carnem, per scissuras fornicationum divisit in tres, dividat in quatuor. Unde patenter datur intelligi: quandiu vivit adultera, non licet viro, nec potest impune secundas contrahere nuptias.



XI.

Item placuit de feminis cujuscunque a conditionis, puellis scilicet vel viduis, quae virginitatis sive continentiae propositum spontanee b pollicentes, Deo c emancipatae fuerint, et ob continentiae signum d nigram vestem, quasi religiosam, sicut antiquus mos fuit in his regionibus, indutae fuerint, licet non sint [Col. 0300A] a sacerdote sacratae, in hoc tamen proposito eas perpetim perseverare mandamus. Si vero postea sese sive clanculo corruperint, seu publice nupserint, dignis quidem mundano e judicio corporalibus coercitae vindictis, segregentur ab invicem, et agant cunctis diebus vitae suae poenitentiam, et a communione corporis et sanguinis Christi priventur: nisi forte pontifex, rescita illorum poenitentia, si digna fuerit, humanius praevidens, poterit communionis gratiam indulgere. In extremo tamen vitae suae viatico humanius indulto non defraudentur. Et in his rebus praecipue illa modis omnibus custodiatur interdictio, ut nulli liceat praedictis personis, habitum, id est vestem f mutare absque sui g episcopi conscientia.



XII.
[Col. 0300B]

Hoc igitur inviolato stylo juste sancire prospeximus, ut monasteria puellarum, quae sub disciplinae regula degunt, obstructius munitis claustris, nullo pateant, nisi forte summa compellente necessitate, aditu virorum. Sed neque presbyteri vel diacones, vel quilibet de clero, vel etiam archimandritis, quasi visitationis vel praedicationis causa, sine permissu episcopi civitatis, sibi licentiam tribuat ineundi. Quin etiam nec episcopus absque sacerdotibus vel clericis suis, ut decet et honeste convenit, adire illuc licentius se existimet. Sed sive ipse, sive quaelibet religiosa persona, alienus ab illicita suspicione, quem morum gravitas a ornat, permittente, et admonente episcopo exhortationis vel aedificationis obtentu, quae [Col. 0300C] ad salutem animae pertinet, dignum fuerit ut adeant haec Deo dicata loca, non aliter; sed cum idoneis testibus peragant, ne propter incautam praesumptionem sanctae Ecclesiae infametur angelicus b ordo, Et nulla ullo unquam tempore licentia sit abbatissae vel cuilibet monachae, transfigurante se Satana in angelum lucis, quasi orationis causa suggerente eis, Romam c adire, vel alia loca venerabilia circuire. Quam sit namque irreligiosum et reprehensibile cum viris propter itineris necessitatem conversari, nullus tam excors est vel desipiens qui ignoret. Si quis post hanc definitionem hujus reverendi concilii, de his quae consona voce, 76 salubriterque statuta sunt, temerario ausu violare tentaverit, canonicis coerceatur vindictis; scilicet aut juxta modum et qualitatem [Col. 0300D] culpae excommunicatione multetur, aut anathematis vinculo punitus vinciatur, aut certe honoris proprii amissione nudatus, reus ab Ecclesiae gremio evellatur. Hae enim sunt canonicae ultrices vindictae, a quibus nullus sacrae legis praevaricator poterit immunis abire, nisi forte poenitentiae interveniente medela veniam meruerit adipisci.



XIII.

Diem autem Dominicum inchoante noctis initio, a id est vespere sabbati, quae in prima b lucescit sabbati, quando signum c insonuerit, vel hora est ad vespertinum celebrandum officium, non propter honorem sabbati ultimi, sed propter sanctam illam noctem primi sabbati, hoc est Dominici diei, cum [Col. 0301A] omni reverentia et honorifica religione venerari omnibus mandamus Christianis. Abstinere d primum omnium ab omni peccato, et ab omni opere carnali, e etiam a propriis conjugibus, et ab omni opere f terreno, et [ad] nihil aliud vacare, nisi ad orationem, concurrere ad ecclesiam cum summa mentis devotione, cessante omni g causarum strepitu, cum charitate et dilectione benedicere Deum Patrem, et laudare totis medullis cordis unigenitum Dei Filium, qui istam diem per gloriosam suam sanctificavit resurrectionem, et hymnum dicere sancto Spiritui, qui eam benedixit per admirabilem suum adventum, quando in igneis linguis super beatos descendit apostolos (Act. II, 3). Sed et omnium h pene dona charismatum in eadem sacratissima die creduntur in [Col. 0301B] mundo collata. Nam in ipsa die Dominus post resurrectionem in discipulis suis Spiritum sanctum ad remittenda peccata insufflavit (Joan. XX, 22). In ipsa in deserto Dominus de quinque panibus quinque millia hominum pavit (Matth. XIV, 20). In ipsa die manna pluit de coelis primum in eremo (Exod. XVI, 13), et multae aliae spiritalium munificentiae rerum in ipsa die sunt manifestatae, quas cunctas i longum est per ordinem recenseri. Ipsum est enim Sabbatum Domini delicatum (Isa. LVIII, 13), de quo Scriptura dicit: Qui fecerit in eo opus servile, id est peccati, morte moriatur (Exod. XXXV, 2). Porro si de illo sabbato diceret quod Judaei celebrant, quod est ultimum in hebdomada, quod et nostri rustici observant, diceret tantum sabbatum, et nequaquam adderet delicatum [Col. 0301C] et meum. Sed quia differentiam voluit facere inter illud, et istud, quod est Dominica dies, ideo addidit meum: ac si diceret, meum, non vestrum; delicatum, non in vestris observationibus maculatum. Et ideo cum omni reverentia est a nobis honorandum atque colendum. Caeterae vero principales festivitates j et ipsae sunt veneranter honorandae vel custodiendae. Et illa festa k quae sacerdos in ecclesia praedicat, modis omnibus sunt custodienda. Nos autem, qui sacerdotes vocamur, debemus populum nobis subjectum, et praedicando verbis in omni bono, et faciendo quae docemus, exemplis instruere, in charitate, in castitate, in humilitate, in continentia, in modestia, in vigiliis, in jejuniis et oratione, in religione, in eleemosynis, in hospitalitate in quantum [Col. 0301D] vires permittunt, in verbo sapientiae sale condito, in temperantia manducandi vel bibendi, in conversatione sancta, in simplicitate cordis, in omni opere bono, pie et juste vivendo exspectantes beatam spem [Col. 0302A] et adventum gloriae magni Dei et Salvatoris nostri Jesu Christi (Tit. II, 12, 13), qui cum Patre et Spiritu sancto vivit et regnat Deus, per omnia saecula saeculorum. Amen.



XIV.

De decimis vero vel primitiis, salvis scilicet allegoricarum rerum mysticis a sacramentis, nihil melius puto docere, quam quod scriptum est in Malachia propheta, dicente Domino: Inferte omnem decimam in horreum meum, et sit cibus in domo mea, et probate me in hoc, dicit Dominus: Si non aperuero vobis cataractas coeli, et effudero vobis benedictionem usque ad abundantiam, et increpabo pro vobis devorantem, et non corrumpet fructum terrae vestrae, nec erit sterilis vinea in agro, dicit Dominus exercituum, et beatos [Col. 0302B] vos dicent omnes gentes (Malach. III, 10 Seq.) Sed quia indignatio et ira Dei manet super gentem vel populum, qui hoc Domini praeceptum toto corde et bona voluntate non adimplet, supra praemiserat, dicens: Si affiget, inquit, homo Deum, quia vos configitis me; et dixistis: In quo configimus te? In decimis et primitiis vestris. In penuria vos maledicti estis, et me vos configitis gens tota (Ibid., vers. 8, 9). Qua de re quis non alacri et laeto pectore offerat Deo, ut possit illam promereri benedictionem, de qua dicit: Effundam super vos benedictionem meam usque ad abundantiam? Vel quis non timeat, vel contremiscat illam maledictionem, quam minatur nolentibus offerre. Vos maledicti estis, et me vos configistis gens tota? Et si forte nobis non creditis, vel nos despicitis, [Col. 0302C] quia homines sumus, credite ergo ipsi Domino dicenti, qui mentiri non potest, qui utrumque promisit, et maledictionem in hoc saeculo et in futuro nolentibus obedire ejus mandatis: et benedictionem, et abundantiam et salutem animae et corporum bona voluntate obtemperantibus ejus imperiis et in praesenti saeculo se daturum et in futuro. Non enim exigit Deus a te quae non habes, nec pensat 77 quantum tribuas. Sed in quantum habes simplici corde de suis, b non de tuis donis da Domino. Quia omne quod sumus c vivimus et habemus (Act. XVII, 28), ejus est, et de ipsius benignitatis suscepimus manu. Considerat namque qua mente d et non quantum in ejus sacrificium offeras, qui potens est et in praesenti saeculo centuplum, et in futuro vitam tribuere [Col. 0302D] sempiternam. Qui vivit, et regnat cum Patre, et Spiritu sancto et nunc et semper per cuncta saecula saeculorum. Amen.




[Col. 0301]
OBSERVATIONES ET NOTAE.





IN TITULUM CONCILII SEVERINI BINII NOTAE.
[Col. 0301D]

a Concilium. Qua occasione haec synodus in Italia auctoritate Paulini congregata fuerit, indicat ipse Paulinus sermone quem habuit ad Patres concilii his verbis: »Nunc autem divina opitulante clementia [Col. 0302D] attritis utique ferocium barbarorum superbiae typho erectis cervicibus, auxilio per omnia adminiculante de coelo, reddita jam quietissima pace terris, superna prorsus largiente gratia, paululumque respirantibus regalibus jussis, necessarium duximus summopere festinantes dilectissimam fraternitatem vestram, juxta priscorum canonum inviolabiles sanctiones, in [Col. 0303A] uno collegio aggregari.« Haec ad synodum dicebat Paulinus, cum in praecedentibus se de intermissis conciliorum celebrationibus per tumultus bellicos et frequentes peregrinationes excusaret.

b Forojuliense. Sic dictum a Forojulio, quod, juxta acta hujus concilii, est municipium Aquileiensis provinciae, hodierno tempore Venetis subjectum. Olim insignis ibi urbs fuit Aquileia, ab Attila Hunnorum rege destructa, quemadmodum annis fere ducentis postea Forumiulii ab Avaro rege eversum fuit.

c A Paulino. Wilfridus Strabo, qui sub Ludovico filio Caroli Magni claruit, de Rebus ecclesiasticis, cap. 25, haec de Paulino: »Traditur si quidem Paulinum Forojuliensem patriarcham saepius, et maxime privatis missis, circa immolationem sacramentorum hymnos vel ab aliis vel a se compositos celebrasse.« Eumdem sanctitate et doctrina insignem fuisse, plurimumque synodalibus sub Carolo Magno coactis, [Col. 0303B] adeo ut suae ipsius provinciae curam eam, quam optabat, habere non posset, interfuisse acta concilii ostendunt.

d In causa sacrosanctae Trinitatis. His temporibus duae diversae haereses Ecclesiam devastabant. Una de processione Spiritus sancti, altera de incarnatione Domini nostri Jesu Christi. De Spiritu sancto controvertebatur, an is a solo duntaxat Patre, vel a Patre simul et Filio procederet. Antiquam controversiam adversus haereses saepius antehac damnatas Paulinus doctissime decidit, ostendens Patrem, et Filium unum esse principium processionis Spiritus sancti, adeoque impium et blasphemum videri, contra sententiam ab universa Ecclesia temporibus sancti Leonis Magni receptam, novos errores concitare. De incarnatione Verbi divini, Elipandus Toletanus episcopus in Hispania, et cum eo is a quo seductus fuerat, quem ipse seduxerat, Felix Urgellitanus episcopus asserebant, Dominum nostrum Jesum [Col. 0303C] Christum secundum naturam divinam dicendum esse Dei Filium naturalem; secundum humanitatem vero eumdem Filium Dei adoptivum esse nominandum. Quae doctrina cum duos Dei filios assereret, adeoque Nestorianismum jam diu ante condemnatum resuscitaret, Paulinus recitatione symbolorum Nicaeni et Constantinopolitani eamdem solidissime refutavit, explosit et condemnavit. Demum vero in hac eadem synodo post tractationem dogmaticarum disputationum absolutam, sanciti sunt quatuordecim canones ad disciplinam ecclesiasticam spectantes.

e Anno Domini 791. Hic annus Domini cum 23 Caroli Magni, qui ponitur initio actorum synodalium, concurrit.

Huc usque Binius: quae omnia clarius patebunt ex dissertatione nostra de concilio Forojuliensi. Interim notulas nostras in reliquum concilii subjungimus.



NOTAE COLLECTORIS.



§ II.
[Col. 0303D]

a Residentibus ex more. Servatus est ordo in concilio Forojuliensi a Paulino qui a concilio Toletano IV praescriptus est. Quippe ea in synodo, can. 4, sic statuitur. »Hora itaque prima diei ante solis ortum ejiciantur omnes ab ecclesia, obseratisque foribus, cuncti ad unam januam, per quam sacerdotes ingredi oportet, ostiarii stent: et convenientes omnes episcopi pariter introeant, et secundum ordinationis suae tempora resideant. Post ingressum omnium episcoporum atque consessum, vocentur deinde presbyteri, quos causa probaverit introire, etc.« Ubi vides post consessum episcoporum vocari reliquos sacerdotes. Quod factum esse etiam a Paulino consideranti manifestum est. Subdit enim post pauca.

b Per secretioris januae aditum vocante archidiacono intromissus est ad brevem sacerdotalis coetus. Quid est intromitti ad brevem? Puto significare ex scheda, seu juxta schedam: vocante enim archidiacono ut [Col. 0304A] hic dicitur ac ex scheda legente nomina admittendorum, intromissos eos fuisse existimo ad brevem, id est, ad normam indiculi, ex quo vocabantur. Breve enim vel brevis quandoque dicebatur regestum cujuscunque rei. Capitular. lib. III, cap. 82: »Ut non solum beneficia episcoporum, sed etiam fisci nostri describantur in Breve;« quod vocabulum et saecula minus barbara in usu habuere. Flavius Vopiscus in Aureliano, cap. 36: »Mnestheus . . . breve nominum conscripsit . . . ac breve legit singulis quorum nomina continebat.« Lampridius in Alexandro Severo, cap. 21: »Milites suos sic ubique scivit, ut in cubiculo haberet breves et numerum et tempora militantium.« Dicit autem, vocante archidiacono, quia diaconorum id munus erat. Sanctus Athanasius, Apolog. II: »Qua fronte talem conventum synodum appellare audent, ubi commentariensis pro diaconis ecclesiae adventantes introducebat?«



§ III.
[Col. 0304B]

a Nihilominus suffugare. Nihilominus sequioris Latinitatis scriptores pro et jam, ut hoc in loco Paulinus et alii scriptores alibi. Sedulius in epistola ad Macedonium de V lib. Operis Paschalis. »Cognoscant peritissimum divinae legis Originem tribus nihilominus editionibus prope cuncta quae disseruit, aptavisse,« id est, tribus etiam editionibus; ita nihilominus suffugare est etiam suffugare. Suffugare vero non est Latinum, de quo Ducange in Glossario hunc concilii locum afferens, »Videtur, ait, vox usurpata pro suffundere, vel certe pro offuscare:« suspicor tamen suffugare pro suffocare irrepsisse, allusione facta ad semen spinis suffocatum, de quo est illud Luc. VIII, 7, Et aliud cecidit inter spinas, et simul exortae spinae suffocaverunt illud. Vide etiam not. in lib. I contra Felicem, cap. 4, lit. a.



§ IV.

a Superbiae typho, fumus est. Frequenter [Col. 0304C] pro arrogantia usurpatur, et animi elatione. Augustinus, lib. XI, cap. 33, de Civitate Dei, sine additione superbiae utitur verbo, sed tamen allegorice pro superbia fumo figurata. Et quidem hujus vocis licet peregrinae significationem fuisse eo tempore omnibus cognitam, atque adeo communi in usu vel ex eo liquet, quod tam frequenter apud Augustinum occurrit, ut lib. III Confess., cap. 3; lib. XIII pariter Confess., cap. 25; epist. 93, cap. 6, edit. noviss. Venetae 1729, olim 48; 78 et epist. 187, cap. 21, alias epist. 57. Sed et ab Arnobio plures sine additamento usurpatam videmus, praecipue lib. II: »si non mentis elatio et typhus qui appellatur a Graecis obstaret, etc.; et quater adhuc eodem libro. Ab Augustino igitur et Arnobio ponitur typhus pro superbia. Paulinus vero ad majorem significationem typhum superbiae dicit, sicuti etiam lib. II contra Felicem, cap. 6: »cujus te jactantiae inflat superbiae typhus?« Eodem modo loquitur et Gregorius Magnus epist. 23, lib. VI, Cyriaco [Col. 0304D] Constantinopolitano episcopo scribens. »Tunc enim ostensa charitas vera est, si per typhum superbiae inter nos schisma non fuerit.«

b Et enormi statione persistentia. Id est extra normam et rectam rationem adhuc durantia. Enormis enim est extra normam. Vide notam sequentem.



§ VI.

a Quasi lineam in directum normulatim. Allegorice quidem, sed satis propria ex norma ducta allegoria; ut paulo post: coaequata juxta illius rectitudinis normulam. Norma enim (inventum, si Plinio fides lib. VII, cap. 56, Theodori Samii, sicut et libella) est instrumentum fabrile architectonices, duabus regulis in rectum angulum concurrentibus constans, qua utrum anguli convenientes sint, probamus; sicut altitudines perpendiculo, longitudines regula. Victruvius, lib. VIII, cap. 3: »Longitudines ad regulam et lineam, altitudines ad perpendiculum, anguli ad normam respondentes exigantur. Vulgo squadra nunc [Col. 0305A] dicitur.« Usus verbi frequentior in metaphoricis quam in significatione propria, sicut et regulae. Regula enim et norma dicitur passim quicunque ordo, formula, praeceptum, vel directio agendi, studendi, orandi, scribendi, vivendi. Plinius Junior, lib. IX, epist. 26, Demosthenem normam et regulam oratoris appellavit quasi diceret verum et proprium oratoris exemplar. Hinc abnormis quod absque norma, et enormis quod sit extra normam, dicitur. Praecipue autem monachorum instituta dicta sunt regulae et normae mediae infimaeque Latinitatis scriptoribus. Charta Chrodegangi episcopi Metensis an. 770: »Turbam monachorum sub sanctam normam vitam degentes coacervavit.« Carmen de Orig. gentis Francorum.

Hic decreta Patris Benedicti lege verenda
Sancit, et antiquae renovat legalia normae.
V. Ducange. Usurpat autem diminutivum normae normulam et normulatim Paulinus hic; sicut et lib. I, cap. [Col. 0305B] 37, contra Felicem, religionis formulam regulamque intelligens, sed una explicans officium normae metientis laterum rectitudinem, dum ait: »Cum simplex sincerae fidei ratio aliter in directum normulam suae religionis in nullo prorsus curvante errore extendat utrique lateris rectitudinem mensam.«

b Persistente tricamerata structura aureum suspendatur decus ornamentorum. Videtur respexisse ad veterum morem Paulinus a quibus camerae (quae a curvitate sic dicebantur: teste Nonnio de propriet. ser.) etiam inaurabantur. Quod tanquam nimiam luxuriam sapiens tollere Aurelianus cogitabat. Vopiscus, in Aurel., cap. 46: »Habuit in animo, ut aurum neque in cameras, neque . . . mitteretur.«



§ VII.

a Verborum phaleras. Phalerae equorum primum ornamenta, ut innuit Plinius de gemmis quibusdam, lib. XXXVII, cap. 12: »tantae magnitudinis, ut equis regum . . . pro phaleris pensilia facerent;« ad ornatum [Col. 0305C] dein hominum significandum translatae. Livius, lib. IX, dec. I, cap. ult.: »tantumque Flavii comitia indignitatis habuerunt, ut plerique nobilium annulos aureos et phaleras deponerent.« Hinc ad orationis ornamenta significanda allegorice verbum translatum, qua de re vide notas in cap. 3, lib. I contra Felicem.

b In quibusdam synodalibus foliis. Sanctus Athanasius, epist. ad Antioch. de statuto synodi Sardicensis anni 37, sic ait: »Quamvis certi homines nonnulla, quasi quae deessent, Nicaeno concilio ascribere vellent, idque acriter contenderent, sancta tamen synodus quae Sardis convenit, indigne id tulit, decretoque sancivit ne quid ulterius de fide scriberetur, et sese contentos esse Nicaena fide declaraverunt.« Patres quoque concilii Constantinopolitani anni 381, licet aliquid addidissent Nicaeno symbolo ad novas Macedonii aliorumque haereses retundendas, nihil tamen se immutasse, nec novam formulam constituisse [Col. 0305D] profitentur canone 1 his verbis: »Trecentorum decem et octo Patrum, qui Nicaeae convenerunt, fidem non abrogari, sed firmam ac stabilem manere oportere, et omnem haeresim anathematizari,« etc. Quod et concilium Ephesinum anni 431 statuit decreto, actione 6 inserto: »Satuit sancta synodus alteram fidem nemini licere proferre, aut conscribere, aut componere, praeter definitam a sanctis Patribus qui in Nicaea cum Spiritu sancto congregati fuerunt.«

c Plurimorum virorum fidei compositum opus. Praeter symbolum enim apostolicum habemus Nicaenum, item Constantinopolitanum, Aquileiense, et illud quod sancti Athanasii nomine vulgatum est: exstat etiam symbolum episcopi sancti Amphilochii Iconii, et Pelegrini episcopi Laureacensis in Germania, et si qua sunt alia, aliis quidem verbis resonantia, ut hic ait Paulinus, sed eumdem sensum concorditer retinentia



§ VIII.
[Col. 0306A]

a Saepe etenim a nobis nostrisque majoribus. Hic innuit Paulinus se alias disseruisse de Trinitatis mysterio, et communione operationum in divinis, quorum operum nihil ad nos usque pervenire temporum injuria potuit; sed solum desiderium superest, et dolor ex communi jactura. Quod autem addit nostrisque majoribus, fortasse sanctum Chromatium in sede Aquileiensi quondam praedecessorem suum innuit, qui circa finem Tractatus in illud: Ego a te debeo baptizari, haec habet: »Nec Pater sine Filio intelligi potest, nec Filius sine Spiritu sancto cognosci.« Cognoscitur autem Deus, ut ait Apostolus Rom. I, 20, per ea, quae facta sunt. Ergo inseparabilia sunt. Quod prae omnibus Augustinus prosequitur argumentum, et luculenter exponit tract. XX in Joan., n. 3. »Catholica fides hoc habet firmata spiritu Dei in sanctis ejus, contra omnem haereticam pravitatem, quia Patris et Filii opera inseparabilia [Col. 0306B] sunt.« Et infra: »Non dicit catholica fides quia fecit Deus Pater aliquid, et fecit Filius aliquid: sed quod fecit Pater, hoc et Filius fecit, hoc et Spiritus sanctus fecit.« Hoc repetit tract. XCV, n. 1, tract C, n. 3. Cyrillus Alexandrinus, in Apologet. ad anathemat. IX, Orientalibus reponebat: »Itaque quod sancta Trinitas ejusdem sit substantiae, ejusdem roboris et operationis, non per vestrum didicimus sermonem, sed sumus edocti potius ex sacris Scripturis.«

b Intelligentiae nostrae infantiam erudire non cessat. Infantiam, id est tenuitatem; vel potius abludit ad illud Petri I, II, 2: sicut modo geniti infantes rationabile sine dolo lac concupiscite.

c Sed neque subtilis angelica natura. Subtilitas est dos non spiritus, sed corporis gloriosi. Sed eo sensu hic posuit Paulinus quo Sapientiae VII, 22, dicitur de spiritu intelligentiae, quod sit sanctus, unicus, multiplex, subtilis: et (vers. 23) qui capiat omnes spiritus: intelligibilis, mundus, subtilis; vel, ut hic advertit Emmanuel Sa, ex Graeco mundos, subtilissimos, ut [Col. 0306C] ad spiritus referatur angelicos. Quod multi Latinorum sic legunt, »quasi dicat, ait Cornelius hic, Spiritus sanctus capit, id est perficit spiritus intelligibiles, puta primae hierarchiae: mundos, secundae; subtilissimos, tertiae.« Haec in summa a Lapide. Cui astipulatur sanctus Gregorius Nazianzenus orat. 37: »Per omnes spiritus penetrans intellectuales puros, tenuissimos. hoc est per angelicas, ut opinor, copias.«

d Infuso ferrugineo stylo. Duobus verbis plura tangit Paulinus: materiam quidem styli, quae quondam et ab initio ferrea fuit. Job XIX, 23, Quis mihi det ut scribantur sermones mei . . . ut exarentur in libro stylo ferreo? Althelmus Heptastic. I, de litteris.

Nascimur ex ferro, rursus ferro moribundae;
quia cum una parte acutus esset qua scribebatur in cera; altera tamen obtusus erat, qua quod scriptum fuerat, arbitrio scribentis delebatur. Unde Symposius [Col. 0306D] aenig. I, Graphium:

De summo planus, sed non ego planus in imo
Versor utrinque manu, diverso et munere fungor,
Altera pars revocat quidquid pars altera fecit.

Sed ferrugineus non modo materiam, sed et allegorice obscuritatem, pravitatem, malitiam orationis designat. Ferrugineus enim color pro atro malique ominis saepe accipitur. Virgilius Georg. lib. I, V. 467:

Cum caput obscura nitidum ferrugine texit.
Et Aeneid. lib. VI, V. 303, de Caronte:

Et ferruginea subvectat corpora cymba.
Id est, nigra, tristi, ait Servius hic. Stylum autem pro ipsa oratione, quae stylo scribitur, usurpari nemo 79 est qui ignoret. Igitur ferrugineus stylus est Paulino idem ac malus, et qui male, scriptoris vitio, scripserat; ut illud Tullii, Orat. de Arusp. Respons.: »Cum caetera scelera stylo impuro Sex. Clodius [Col. 0307A] conscripsisset,« etc. Quod autem ait Paulinus stylum infusum in tinctorio falsitatis, est transitus ab una ratione scribendi ad aliam. Nam proprie stylus non intingebatur, qui cereis tabulis exarandis in usu erat. Calamus vero, ut nunc avium pennae in tinctorio, id est atramentario tinguntur. Condonanda tamen usurpatio, quae non destituitur exemplo. Nam de Augusto scripsit Suetonius, cap. 85: »Tragoediam magno impetu exorsus non succedente stylo abolevit: quaerentibus amicis, quidnam Ajax ageret, respondit Ajacem suum in spongiam incubuisse.« Ubi vides usurpatum quoque stylum ea ratione scribendi, quae delet spongia scripturam, quae alia non esse potest quam quae atramento utitur, qualis est calamorum, aut arundinum, vel pennarum. Vide notas in lib. II, cap. 1, contra Felicem, et infra in § 16.

e In ultionem petulci. Id est rei petulcae et fornicariae, de qua ex Num. cap. XXV loquitur Paulinus. [Col. 0307B] Petulcus enim adjectivum est: Virgil. Georg. lib. IV, v. 10:

   . . . neque oves haedique petulci
Floribus insultent.
Ad quem locum Servius: »Petulci, lascivi, exsultantes, et petulci dicti ab appetendo, unde et meretrices petulcas dicimus.«



§ XI

a Ausi sunt elinguare. Elinguare proprie est linguam extrahere. Plautus, Aulul., v. 269, act. I. sc. IV:

Si hercle ego te non elinguandam dedero ab radicibus.
At Paulinus nova significatione verbum usurpat pro obloqui et male dicere; quasi sicut a loquela loquor, et hinc obloquor, ita a lingua, linguo et elinguo.

b Et germano imprecamur affectu. Alloquebatur episcopos provinciales Paulinus, idcirco hoc verbo utitur quod maxime inter episcopos honoris causa in usu erat. Augustini epist. 186 edit. novis. hunc habet titulum: »Domino beatissimo et in Christi visceribus [Col. 0307C] germanitus amplectendo, plusquam dici potest desiderabili fratri et coepiscopo Paulino, Alypius et Augustinus.« Et epist. 45, sic habet: »Dominus germanissimis, dilectissimis et in Christo laudabilibus Paulino et Therasiae, Alypius et Augustinus in Domino salutem.« Quandoque etiam in non episcopos usurpatum, ut ipse Augustinus Hieronymo, epist. 92, scribens in corpore epistolae: »Quod non feci reprehendendo germanitatem tuam.«



§ XIII.

a Et si legitur oculus Domini, etc. Videmus frequenter in Scriptura membra et affectus humanos Deo tribui. Sed quomodo spiritaliter sint haec accipienda, praeter ea quae habet hic Paulinus, consule Joannem Cassianum de Institut. coenobior., lib. VIII, cap. 3 et 4; Cassiodorum lib. de Anima, cap. 19; sanctum Gregorium Magnum, lib. Moral. XX, cap. 23; prae caeteris autem, quia singillatim membra [Col. 0307D] cuncta et passiones humanas percurrit, et de Deo explicat, ad sanctum Eucherium Lugdunensem episcopum, lib. Formularum, cap. 1 et 2.



§ XIV.

a Ecclesiasticas ferulas. Ferula hic ponitur pro poena, quae ferulis infligebatur. Ferula frutex est, sive herba adeo assurgens et durescens, ut ligni naturam aemuletur. Plinius, lib. XIII, cap. 22: »Nulli fruticum levitas major: ob id gestata facilius baculorum usum senectuti praebet.« Ob eamdem rationem et a puerorum magistris in schola adhibebatur ad continendos in officio discipulos. Martialis Apophoreta epig. LXXX, cujus epigraphe Ferulae.

Invisae nimium pueris, grataeque magistris
   Clara Promethaeo munere ligna sumus,

Transiere deinde ferulae in insignia dignitatum, et quidem non modo abbatum et episcoporum, sed et paparum et imperatorum. Carolus du Fresne, dominus [Col. 0308A] du Cange, in Dissert. de infer. aevi numismat., n. marg. 21: »Quod veteres e Latinis perinde ac Byzantinis scriptoribus Labarum vocabant, , seu ferulam appellavere: siquidem imperatorum idem fuit gestamen, quod revera videtur, etsi postmodum non eadem omnino forma ac figura,« et infra: »Scribit Codinus (de Of. c. 17, n. 37) moris esse, ut quando imperator gestat stemma, dextra crucem, sinistra teneat. Symeon vero Thessalonicensis ferulam gestari ab imperatoribus tradit, in potestatis iis indultae populos subditos castigandi symbolum.« Haec de ferula imperatorum apud du Cange. De papali autem ferula sufficit locus Liutprandi, lib. VI, cap. 11, Historiae suae, prope finem, post haec (Benedictus antipapa) »pallium sibi abstulit, quod simul cum pontificali ferula, quam manu gestabat, domino papae Leoni reddidit. Quam ferulam idem papa fregit et populo fractam ostendit.« Ferula vero in manu episcopi vel abbatis eadem est [Col. 0308B] ac virga seu baculus pastoralis, ut docet Honorius Augustodunensis, lib. I Gemmae animae, cap. 217, cujus titulus: De baculo episcopali. Ait autem: »Baculus. . . qui et virga pastoralis, et capuita, et ferula, et pedum dicitur, etc.« De abbatibus vero testis est Desiderius abbas Cassinensis apud Leonem Ostiensem in Chronico Cassinensi, lib. III, cap. 65, qui oratus ut novum pontificem eligendum in suo Cassinensi monasterio reciperet, sicut quondam receperat Gregorium, »libentissime facere repromisit, et per ferulam quam manu gestabat eos in fide sua de hoc investivit.« In Ecclesia Mediolanensi Ambrosii tempore, ut refert Landulfus senior Histor. Mediol. lib. I, cap. 8, ministrorum ordinibus in classes decem distributis, totidem »qui praeerant ferulas superius et inferius ornatas corio ad ostendendum officia aut dignitatem in manibus quotidie deportabant, ut unusquisque subditos suos in virga et baculo corrigeret et emendaret.« Nec inanis fuit, aut [Col. 0308C] ad ostentationem inducta tantum consuetudo; ait enim idem Landulfus, lib. II, cap. 35; quod »si eorum unus inhoneste aut cantaret, aut legeret, aut staret, aut mussitando in choro alterutrum verbosaret; aut sese a vitio in quo peccabat, emendabat, aut extracta interula in secretario virgis ab archidiacono, vellet nollet, emendabatur.« Sed et delinquentes monachos castigari consuevisse Regula monachorum, n. 11, et auctor Vitae sancti Woltani docet, ut notat du Cange in Glossario. Optime igitur ab Ecclesia inferendas poenas Paulinus ferulas ecclesiasticas figurate appellavit.



§ XV.

a Symbolum vero et orationem Dominicam omnis memoriter sciat. Quod § superiori dixerat de regula fidei memoriter tenenda, et posteris, puta filiis, nepotibus inculcanda, hoc idem de symbolo et oratione Dominica reponit. Quod quidem si non causa, exemplum certe fuit cur non multo post, id est anno 813, [Col. 0308D] ita statueret concilium Moguntinum, can. 45, relatum quoque inter Capitul. lib. V, cap. 161, videlicet: »Symbolum, quod est signaculum fidei, et orationem Dominicam discere semper admoneant sacerdotes populum Christianum; volumusque, ut disciplinam condignam habeant, qui haec discere negligunt (sic); sive in jejunio, sive in alia castigatione emendentur. Propterea dignum est, ut filios suos donent ad scholam, sive ad monasteria, sive foras presbyteris, ut fidem catholicam recte discant et orationem dominicam, ut domi alios edocere valeant. Qui vero aliter non potuerit, vel in sua lingua hoc discat.« Theodulphus quoque in suo capitulari, cap. 22: »Commonendi, ait, sunt fideles ut generaliter omnes a minimo usque ad maximum orationem dominicam, et symbolum discant; et dicendum eis, quod in his duabus sententiis omnis fidei Christianae fundamentum incumbit, et nisi quis has duas sententias et memoriter tenuerit, et ex toto corde crediderit, et in [Col. 0309A] oratione saepissime frequentaverit, catholicus esse non potest.«



§ XVI.

a Salubri promulgata mucrone. Mucro in stylo scriptorio est pars acuta, qua scribebatur incidendo litteras in ceratis tabellis. Pignorius, commentar. de servis, cap. 15: »Mucrone scribebant: planitie scriptum abradebant.« Quod indicat versus Prudentii , sive de Coronis, v. 2136, in passione sancti Casiani martyris.

Inde alii stimulos et acumina ferrea vibrant,
   Qua parte aratis sulcis scribitur.
Et qua secti apices abolentur et aequoris histri
   Rursus nitescens innovatur area.
Hinc pro stylo ipso usurpata vox tanquam pars pro toto: Columella, lib. X, de hort. Cult., post medium:

80 . . . Ceu littera proxima primae
Pangitur in cera docti mucrone magistri.
[Col. 0309B] Paulinus ipse lib. II, cap. 1, contra Felicem acumine arundinum, seu calamorum usui scriptoris inservientium, dixit Arundinis mucronem. Vide supra in § X, lit. d.



NOTAE IN CANONES CONCILII.



PRAEFATIO.

Duo sunt quae a summo vero et a summo bono homines avellunt, error et malitia; quippe ab his laeduntur intellectus et voluntas; unde fit ut verum non intelligamus, vel male intelligamus; et bonum non diligamus, vel male diligamus: ex quo in intellectu confusio, tenebrae, ignorantia, falsitas gignuntur; in voluntate depravatio, corruptio, et morum perversitas. His vulneribus animae per culpam inflictis, duobus divina clementia remediis occurrit, fide scilicet et charitate: illam verbo suo scripto vel tradito per auditum communicans, hanc vel per legem aeternam cuique homini digito Dei in corde [Col. 0309C] impressam, vel per decalogum suum et praecepta. Hujuscemodi coelestem aemulatur Ecclesia in suis conciliis oeconomiam, dogmatibus scilicet et canonibus; illis obviam it errori, his morum corruptelae. Illinc anathemate haereses propulsat veritati doctrinae oppositas: hinc disciplina honestatem actionum commendat, pravas corrigit atque castigat, ut hac ratione quod a Christo accepit fidei ac praeceptorum depositum fidei cura tueatur. Itaque Paulinus noster, caeterorum insistens conciliorum exemplo, postquam fidem erroribus impetitam propugnavit prolixa et eleganti oratione, addito symbolo, fideique declaratione; quatuordecim in sua synodo canones statuit ad robur vigoremque disciplinae in provincia sua vel reparandum, vel conservandum, vel augendum. Quia vero ea quae disciplinam respiciunt, variationi obnoxia sunt, quippe quae pendent a temporum locorumque circumstantiis, quae variantur, cum fidei dogmata immutabilia sint; quod [Col. 0309D] quisque canon praefert observatione dignum ad pleniorem notitiam veterum morum et disciplinae, id diligentius perpendere et subjectis observationibus statuimus illustrare.



OBSERVATIO IN CAN. I.

I. Exorditur Paulinus, ut par est, a divinis, arcendo scilicet simoniacam pestem ab Ecclesia. Hic enim est scopus hujus sanctionis, quae videtur prorsus explicatio ejus regulae, seu canonis, cui stabiliendo ipse Paulinus interfuit in Aquisgranensi concilio septem annis ante quam hunc Forojuliensem haberet conventum, nempe anno 789. In ejus autem capitulari primo, n. 21, sic legitur: »In concilio Chalcedonensi (sup. habetur) ut non oporteat episcopum aut quemlibet ex clero per pecunias ordinari, quia utrique deponendi sunt, et qui ordinat et qui ordinatur, nec non qui mediator est inter eos. Item de eadem re in canonibus apostolorum legitur. [Col. 0310A] Quam haeresim jam ipse princeps apostolorum in Simone Mago terribiliter damnavit.« Quam necessarium esset ut huic malo occurrerent totis viribus Patres et concilia, patet ex eo quod longe lateque haec pestis circa tempora Paulini grassaretur in Gallia, Germania et Italia quoque. Gregorius enim Magnus, lib. IV, epist. 51, mense Augusto, indict. 13, quae incidit in annum 595, scribebat Virgilio episcopo Arelatensi: »Quibusdam narrantibus agnovi quod in Galliarum vel Germaniae partibus nullus ad sacrum ordinem sine commodi datione perveniat.« Et postquam detestatus est etiam eum pravum morem, qui tunc inibi vigebat, ordinandi scilicet ex laicis actutum sacerdotes et episcopos, subdit: »Qua de re necesse est ut vestra fraternitas praecellentissimum filium nostrum Childebertum regem admonere studeat, ut hujus peccati maculam a regno suo funditus repellat.«

II. Saeculo autem sequenti, imo ipsa aetate Paulini, [Col. 0310B] Adrianus papa I scribebat Carolo Magno se non desistere praecepta Dominica praedicare contra Simoniacas clericorum ordinationes, quae tunc Italiam, praecipue Tusciam, et Ravennatensem ditionem foedabant. Exstat epistola tom. VIII Concil. edit. Venetae 1729, pag. 534, et est ordine 7; in Codice autem Carolino est 85: »Nos omnium Ecclesiarum pastoralem curam habentes divina praedicare praecepta non sinimus de consecrationis vitio, quod in partibus Italiae et Tusciae per haeresim simoniacam fit. Attamen multis locis non sinitur, imo et in Ravennatium ecclesia, civitatis sicut missi vestri, ut fertur, retulerunt, assolet fieri. Unde et multae pecuniae per talem nefandam dationem alienatae esse cernuntur.« Demortuo autem Adriano, et Leone III in ejus locum suffecto, idemmet Carolus Magnus dirigens ad Leonem Angelbertum abbatem in Commonitorio rerum cum pontifice gerendarum, quod inter Capitularia anno 796 inseritur, inter caetera hoc quoque et inculcat: »Et de simoniaca subvertenda [Col. 0310C] haeresi diligentissime suadens illi, quae sanctum Ecclesiae corpus multis male maculat in locis.« Et quidem cum synodus Vernensis, an. 755 habita sub Pipino, cap. 24, statuat »ut nullus per pecunias ad honorem vel gradum ecclesiasticum accedere debeat, quia haeresis simoniaca esse videtur [(*) 1Kb] « manifeste evincit, hac peste ea tempora laborasse.

III. Saeculo item sequenti Paschasius Ratbertus abbas Corbeiensis, qui decessit VI Kal. Maias an. 851, de Gallia hoc morbo adhuc infecta scribebat lib. IX Exposit. in Matth., ad illud: Ejiciebat omnes vendentes, et ementes in templo: »Simoniaca haeresis multoties est propugnata in Galliis, sed nunquam expugnata, quia latrones facti sunt et qui emunt quae propriae ecclesiae sunt, et qui vendunt. Quae nimirum haeresis etsi damnari potuit, ideo non potuit hactenus expugnari, quia latro sicut a latendo dictus est, ita et isti quam saepe latenter faciunt, aut ita tamen [Col. 0310D] audenter, quamvis impudice [(**) 1Kb] , ut nullus audeat contraire. Quod factum hodie, ut ita fatear, tota Gallia sentit et dolet.« Conjice ergo ex his quam rationi consentaneum fuerit, ut concilii sui primo canone intestino et latenter serpenti morbo se opponeret Paulinus.



NOTAE IN CAN. I.

a Sub canone constituti. Du Cange, V. Canon, id est, sub ecclesiastica regula. Concilium Nicaenum I. c. 16: Quicunque omnino in canone recensentur. Graece . Canonis enim nomen non uno semper modo accipitur; importat aliquando discrimen a legibus et statutis saecularium principum, [Col. 0311A] ut patet ex l. Privilegia, cap. de Ecclesiis, ubi sic habetur: Omnes pragmaticas sanctiones, quae contra canones ecclesiasticos, etc., ubi vides sanctiones distingui a canonibus, et vice versa. In concilio Aquisgranensi an. 789, c. 71: »Qui ad clericatum accedunt, quod nos nominamus canonicam vitam. volumus ut canonice vivant.«

b Quinimo et apostolicas. Vel quia et in canonibus dictis apostolorum, simonia prohibetur, vel quia Petrus apostolorum caput in Simone ipso damnavit, ut ibi subdit Paulinus his verbis: »Hanc quippe pestiferam simoniacam haeresim primus pastor Ecclesiae in ipsa, ut ita dicam, originali cupiditatis radice anathematis ferro funditus resecare curavit.«



OBSERVATIO IN CAN. II.

I. Ad imitationem eorum quae de sale dixit sanctus Gregorius Magnus, hom. 7 et hom. 13 in Evang., de sale et de luce haec dicit etiam Paulinus. Verba [Col. 0311B] sunt Gregorii hom. 7: »Debemus namque pensare continuo quod sanctis apostolis dicitur, et per apostolos nobis, Vos estis sal terrae (Matth. V, 13). Si ergo sal sumus condire mentes fidelium debemus. . . sal etenim terrae non sumus, si corda audientium non condimus. Quod profecto condimentum veraciter proximo impendit, qui praedicationis verbum non subtrahit.« De luce autem altera hom. »Lucernas quippe ardentes in manibus tenemus, cum per bona opera proximis nostris lucis exempla monstramus, de quibus profecto operibus Dominus dicit: Luceat lux vestra coram hominibus, ut videant opera vestra bona, et glorificent Patrem vestrum qui in coelis est (Ibid., 16).« Quod et inculcatur can. 70 concilii Aquisgran., anno 789. »Sed et hoc flagitamus vestram almitatem, ut ministri altaris. . . bonam et probabilem vitam et conversationem habeant, sicut ipse Dominus in Evangelio praecipit: Sic luceat lux vestra, etc., ut eorum bona conversatione multi pertrahantur [Col. 0311C] ad servitium Dei.«



81 OBSERVATIO IN CAN. III.

I. Notabile omnino est id quod in fine hujus canonis seu capituli additur a Paulino. Siquidem sic ait: »Unde et in ecclesiastico canone sententialiter constat decisum aut cessare ab hujusmodi vitii ingurgitatione, aut certe perseverantes honoris jactura periclitari debere. Quorum hujus ultricis sententiae dictatorum nos complices ac fautores esse fatemur.« Quis iste canon fuerit, cujus se complicem ac fautorem fatetur Paulinus, diu incertus dubitavi, donec longo studio mihi visus sum rem assecutus.

II. Est igitur ille, ut ego quidem existimo, qui inseritur lib. VII Capitul., n. 218. In eo enim sic legitur: »Sancitum est ut a presbyteris vel diaconibus seu a reliquis clericis omni modo vitetur ebrietas, quae omnium vitiorum fomes ac nutrix est. Itaque eum quem ebrium fuisse constiterit, ut ordo patitur, aut [Col. 0311D] quadraginta dierum spatio a communione statuimus submovendum, aut corporali subdendum supplicio.« Idem repetitur n. 270. Sciendum est autem (quod et alibi monemus) ultimos tres libros Capitularium, nempe quintum, sextum et septimum, a Benedicto levita fuisse collectos, qui de tertio a se collecto, qui est ordine septimus, sic scribit in praefatione: »Tertio siquidem in libello quaedam ex canonibus a Paulino episcopo, et Albino magistro reliquisque, jussione Caroli invictissimi principis sparsim collecta sunt inserta capitula.« Unum ex Paulinianis hunc canonem in clericos ebriosos putamus.

III. Quo autem anno latus fuerit hic canon, vel quo in conventu, ibi non indicatur. Nam etsi apponatur in margine illius: Capitulare II, an. 803, c. 5, nihil tamen hujusmodi in citato capitularis loco apparet, nec in quoquam capitularium illius anni. Est autem satis probabile hunc emanasse an. 789, in Aquisgranensi conventu. Eo enim tempore vitium hoc [Col. 0312A] longe lateque serpebat, praesertim inter ecclesiarum ministros, ut colligitur ex capitulari Admonitionis, quinto inter ea quae incerti anni vocat Baluzius: Qui tamen tomo II, pag. 1075, in notis de eo sic ait. (Capitulare Admonitionis) »edita pridem fuerunt haec capitula a Joanne Cordesio tanquam essent Jesse episcopi Ambianensis. Non sunt autem Jesse, sed Caroli Magni, data, ut opinor, missis dominicis.« Missos autem suos ad reformationem morum ecclesiasticorum direxerat Carolus ex Aquisgranensi conventu an. 889, ut patet ex praefatione Caroli. Igitur ad id tempus haec videntur referenda. Numero autem 2 ipsius capitularis Admonitionis sic habetur: »secundo, ut ipsi sacerdotes talem ostendant suam conversationem subjectis sibi populis, quae imitabilis sit, videlicet sicut Apostolus dixit, in castitate, in sobrietate, ut non deserviant gulae et cupiditati hujus saeculi, ut quod alios monent observare, in se ipsos ostendant.« Numero vero 4 fusius exponitur hoc malum sic: »Quarto, ut ipsi presbyteri a comessationibus, [Col. 0312B] potationibus, ut Apostolus monet, se subtrahant, cum quidam illorum cum quibusdam vicinis suis utantur usque ad mediam noctem, et eo amplius cum ipsis bibendo morantur, et qui religiosi et sancti esse videntur. Nam quidam tunc ibi manent, sed tamen saturati vel ebrii revertuntur ad ecclesias suas, et neque in die, neque in nocte officium Deo in ecclesia sibi credita persolventur [persolvitur vel persolvunt]. Nonnulli vero in eodem loco, ubi ad convivium pergunt dormiunt.« Haec igitur omnia, cum ad concilium Aquisgranense an. 789 sint referenda (cui concilio, imo omnibus quotquot eo anno coacta sunt, interfuisse Paulinum, manumque validam reformandis moribus adhibuisse ostendimus in dissert. II, n. 10, et in Vita Paulini, cap. 5, n. 5), satis ostendunt quare Paulinus hic dixerit, se horum fuisse complicem et fautorem.



NOTAE IN CAN. III.

[Col. 0312C] a Ab hujusmodi vitii ingurgitatione est hypallage, pro, ab hujusmodi vitio ingurgitationis, frequens in Scripturis, ut, odorem suavitatis, pro suavitatem odoris, et illud Ecclesiastici IV, vers. 1, Eleemosynam pauperi ne pro Eleemosyna pauperem ne defraudes.

b Quorum sententiae dictatorum. Dictatorum substantivum est a dictator. Dictare autem est aliquid docere quod alius excipiat, ut ex Britannico in satyr. VIII Juvenalis docet Du Cange in Glossar. Adeoque dictator est qui sic tradit quod docet, vel dicit, ut alius excipiat. Sed et dictator quandoque idem est ac scriptor. Lucifer Calaritanus, lib. Moriendum esse pro Filio Dei, Constantem imperatorem alloquens, »Quandoque ipse, cum sis, ut tibi videtur, peritus, habeasque dictatorum signatum numerum, etc.;« de quibus paulo infra: »Tu ac tui adjutores litterarum,« ut indubium sit dictatores pro scriptoribus positos. Ut et dictares pro scribere. Zeno l. dictantibus, c. de Testamentis, dictantes pro scribentes manifeste [Col. 0312D] usurpat. »Dictantibus, ait, testamenta. . . quodcunque. . . testatorem posse relinquere, minime dubitandum est. Testibus etiam. . . relinquere non prohibetur.« Eorum ergo qui sententiam dictaverunt, aut qui scripserunt, se fuisse consortem ait Paulinus.

c Nos complices. Complex verbum dubiae significationis, nam saepe in malam, sed et in bonam partem usurpatur et accipitur. Isidorus, lib. X Orig.: »Complex qui in uno peccato vel crimine alteri est applicatus ad malum: ad bonum vero nunquam dicitur.« Arnobius vero, lib. III adversus Gentes, Deos quorum nomina ait Varro non esse cognita. Complices ab Etruscis asserit appellari. »Varro, qui sunt introrsus atque in intimis penetralibus, coeli deos esse censet quos loquimur, nec eorum numerum et nomina sciri. Hos consentes et complices Etrusci aiunt et nominant, quod una oriantur et occidant una.« Quem ad locum Desiderius Heraldus, in Animadversionibus, [Col. 0313A] sic ait: »De iis complicibus diis nihil legi. Et existimavi aliquando glossema esse hoc loco: ut imperitus aliquis consentes interpretari voluerit complices, quasi scilicet ejusdem criminis conscios. . . Sed quod addit Arnobius, quod una oriantur et occidant una, lectionem confirmare videtur, ut sint scilicet complices, quasi simul conjuncti, et arctissimis nodis colligati.« Igitur complex societatem criminis aliquando non importare hinc desumitur, sed consortium et connexionem indifferenter. Hoc autem in sensu se dicit Paulinus complicem, id est unitum et conjunctum fuisse iis qui dictaverunt vel scripserunt in ebriosos sententiam.



OBSERVATIO IN CAN. IV.

I. Duo hic statuit Paulinus: alterum de tollenda clericorum cum mulieribus quibuscunque cohabitatione; alterum de sublevandis cognatis mendicitate et egestate pressis, ita tamen ut nullo modo vel [Col. 0313B] propinquae feminae domi recipiantur. Hoc autem secundum tantummodo ex occasione proponit, ne forte clerici, ex eo quod etiam cum cognatis femmis habitare vetentur, omnino curam earum negligant, et charitatem sub velamento honestatis infringant, dicente Apostolo I Tim. V, 8, Si quis autem suorum et maxime domesticorum curam non habet, fidem negavit, et est infideli deterior. Quem in locum videndus Chrysostomus, qui inter caetera ad hanc rem illud quoque Isaiae LVIII, 7, tanquam Domini praeceptum inculcat. Ubi enim Vulgata nostra habet. Et carnem tuam ne despexeris, legit: Domesticos seminis tui ne despexeris. Quomodo autem his sit a clericis consulendum docet can. 3 concilium Nannetense: »Si quis de his habuerit talem necessitatem patientem, cui sit necessaria sustentatio presbyteri, habeat in vico aut villa domum longe a presbyteri conversatione, et ibi ei subministret quae necessaria sunt.«

II. Praecipuus igitur hujus canonis scopus honestas est ecclesiastici ordinis; idcirco a Philippo Brietio loquente [Col. 0313C] de hoc concilio Forojuliensi ad an. 791 vocatur Paulinus acerrimus disciplinae et castimoniae in clericis vindex. Non enim satis ipsi, experientia edocto, visum fuit, quod Nicaenum statuerat concilium, nimirum licere »nulli penitus eorum qui sunt in clero introductam habere mulierem praeterquam utique matrem vel sororem vel amitam, vel eas solas personas quae omnem suspicionem effugiunt,« in quem canonem (tertium vel quartum prout varie canones recensentur) vide notas Severini Binii, et versionem ex Arabico cum notis Francisci Turriani soc. Jesu. Proposuerat forte sibi Paulinus sancti Augustini doctrinam et exemplum, de quo Possidius in ejus Vita, cap. 26, sic scribit: »Feminarum intra domum ejus nulla unquam conversata est, nulla mansit, nec quidem germana soror, quae vidua Deo serviens multo tempore usque ad diem obitus sui praeposita ancillarum Dei vixit. Sed neque patrui sui filiae, et fratris sui filiae, quae pariter Deo serviebant: [Col. 0313D] quas personas sanctorum episcoporum concilia in exceptis posuerunt. Dicebat vero quia etsi de sorore et neptibus secum commorantibus nulla nasci 82 possit mala suspicio, tamen quoniam illae personae sine aliis necessariis secumque manentibus feminis esse non possent, et quod ad eas etiam aliae a foris intrarent, de iis posse offendiculum aut scandalum inferioribus nasci, et illas, quae cum episcopo, vel quolibet clerico forte manerent, ex illis omnibus feminarum personis una commorantibus aut adventantibus, tentationibus humanis posse perire, aut certe malis hominum suspicionibus pessime diffamari.«

III. Hoc factum dictumque Augustini ob oculos habebat Joannes Sarisberiensis episcopus Carnotensis, cum scriberet, epist. 68, cuidam (cujus nomen non apponitur, sed videtur ex epistolae contextu is fuisse Lincolnensis episcopus) consulenti se in casu cujusdam Renieri, quem cum quadam quondam fornicaria sua sub paterni famulitii imagine habitare scripserat. [Col. 0314A] Sic enim respondit Sarisberiensis: »Licet plerique canones matrem, sororem, aviam, materteram, neptes, domesticamque familiam et personas quas conciliant primi gradus affectionis, ex cohabitatione noluerint esse suspectas: beatus tamen Augustinus nec cum sorore clericum habitare consentit, eo quod cum sororibus interdum habitent non sorores, ubi sicut ait ethnicus:

Cognato poterit nomine culpa tegi.«

IV. Eodem rationabili scrupulo angebantur corda Patrem concilii Braccarensis III, qui matris tantummodo contubernium clericis indulgent, semotis ipsis quoque sororibus. »Omnimoda, aiunt, sancimus auctoritate tenendum, ut nullus sacerdotum, sive quisquis ille de clero, absque honesto et competenti testimonio, excepta sola matre, cum quibuslibet feminis secrete se praesumat adjungere, non solum cum extraneis mulieribus, sed nec cum ipsis etiam sororibus vel propinquis, ne licentia sororum vel propinquarum [Col. 0314B] mulierum quisque ille solutus, familiarior habeatur ad perpetrandum scelus.«

V. Verum enim vero tandem eousque excrevit humanarum sordium pravitas, ut sacrosancta consanguinitatis vincula infestis fornicationibus infringerentur, et sacrilega pollutione a clericis Dei et sanguinis jura foedarentur. Id quod in causa fuit cur concilia nonnulla, ut in suo hic facit Paulinus, consortia vel proximarum feminarum ecclesiae altarique inservientibus omnino interdicerent. Sic enim ait concilium Nannetense supra laudatum eodem can. 3: »Sed neque illas (subintellige in domo sua habeat) quas canones concedunt (quia instigante diabolo, etiam in illis scelus frequenter perpetratum reperitur, aut etiam in pedisequis illarum), scilicet matrem, amitam, sororem.« Quod et concilium Moguntinum quaerebatur, an. 813, can. 10. Sic enim habet: »Ut clericis interdicatur mulieres in domo sua habere, omnimodis decernimus. Quamvis enim sacri [Col. 0314C] canones quasdam personas feminarum simul cum clericis in una domo habitare permittant; tamen, quod multum dolendum est, saepe audivimus per illam concessionem plurima scelera esse commissa, ita ut quidam sacerdotum cum propriis sororibus concumbentes, filios ex eis generassent. Et idcirco constituit haec sancta synodus, ut nullus presbyter ullam feminam secum in domo propria permittat, quatenus occasio malae suspicionis vel facti iniqui penitus auferatur.«

VI. Ingeniosa quidem hac in re, et idcirco non praetereunda, sagacitas sanctissimi patriarchae nostri Philippi Nerii, quem cum ex consilio Patris Angeli Velli juvenis quidam licentius quam par erat, non tamen ex vitio, cum sorore colludens, nec sibi hujus rei scrupulum creans, adiret, audiit sanctum senem se interrogantem cui facultati studeret; cum logicae respondisset, Philippus, Cave, inquit, fili, ne daemon peritus logista abstractionem malam te doceat, feminam [Col. 0314D] tandem et non sororem in tuis lusitationibus jocisque dicendo. Ita in Vita ejusdem ex P. Jacobo Bacci, lib. II, cap. 7, n. 12. Usque eo procedit quandoque hominum malitia; quare, nihil mirum si Paulinus noster prohibuerit cujuscunque mulieris clericis provinciae suae cohabitationem et consortium.



NOTAE IN CAN. IV.

a Subintroductas mulieres. Hac appellatione passim vocantur mulieres quarum conversationis communitas clericis a conciliis prohibetur. Concilium Nicaenum I, can. 3, quo respexit Paulinus, statuit »licere nulli penitus eorum qui sunt in clero introductam habere mulierem.« In concilio Romano I, sub Zaccharia papa, can. 2: »Ut presbyteri vel diaconi subintroductas mulieres nullo modo secum audeant habere.« Item Romanum aliud tempore Nicolai II, an. 1059, can. 3: »Ut nullus missam audiat presbyteri quem scit concubinam indubitanter habere, aut [Col. 0315A] subintroductam mulierem.« Item Rothomagense an. 1072, tempore Alexandri II, can. 15: »Archidiaconi non permittantur aliquam habere nec concubinam nec pellicem.« Has concilia Carthagin. I, c. 3; Ilerden., c. 15; Bracaren. III, c. 5, et l. Eum qui probabilem, c. de episcopis et clericis, vocant extraneas. Vide sis disquisitionem de Synisactis et Agapetis Lud. Antonii Muratorii inter Anecdota Graeca, pag. 218.



OBSERVATIO IN CAN. V.

I. Clara et perspicua per se satis sunt ea quae hic proponit Paulinus, et omnino consona iis quae in capitulari Aquisgranensis conventus an 789, cui ipse interfuit, ex concilio Chalcedonensi, et ex sancti Leonis papae sanctionibus proposita fuerant cap. 22 sic: »Item in eodem concilio (scilicet Chalcedonensi de quo antea) infra duo capitula, nec non et in decretis Leonis papae, ut nec monachi, nec clerici, nec presbyteri in saecularia negotia transeant,« subintellige, statutum est. Quae autem negotia saecularia clericis interdicantur, [Col. 0315B] breviter exponit sanctus Coelestinus papa V, opusc. VIII, part. V, sect. 3, cap. 19, his verbis: »Negotia saecularia, ut sunt emptio et venditio, locatio, conductio, tutela, cura, negotiatio, judicium, exercitium omnium artium mechanicarum, ut et ars sutoria, textoria, et similes, omnibus clericis et religiosis prohibita sunt. Unde Hieronymus: Negotiatorem clericum quasi quamdam pestem fuge, ex inope divitem, et ex ignobili gloriosum.«



NOTAE IN CAN. V.

a In castris Dominicis militamus. Militiae frequens occurrit translatio ad clericatus munia. Petrus Blessensis Bathoniensis archidiaconus epist. 6 haec habet: »Causamini quod inaniter expendam dies meos, qui in castris scholaribus poteram fructificare quamplurimis. Magister bone! Castra Dei sunt haec, in quibus habitamus, et sciatis quia non est hic aliud nisi domus Dei et porta coeli.« Paulus non semel mentionem [Col. 0315C] facit militiae, cum de clericali officio sermonem habet. Hinc ad Timoth. II, II, 3: Labora sicut bonus miles Christi. Nemo militans Deo implicat se negotiis saecularibus. Et in I ad eumd., I, 18. Hoc praeceptum commendo tibi, fili Timothee. . . ut milites in illis bonam militiam. Et II Cor. III: In carne ambulantes non secundum carnem militamus, nam arma militiae nostrae non carnalia sunt, etc. Augustinus quoque epist. 60, alias 76: »Si desertores monasteriorum, ait, ad militiam clericatus eligantur.« In ecclesiis Gallicanis quidam ex praebendatis erant titulo militis. Decem Ecclesiam Lugdunensem habuisse charta Philippi regis Franciae mense Septembri an. 1307, apud Du Cange, V. Milites ecclesiastici, nos docet, in qua sic legitur: »Ad quas militias nos et successores nostri Francorum reges nominabimus clericos homines providos, litterarum scientia insignitos.« Et infra: »quos tres milites fideles et familiares nostros esse volumus clericos.« Ne confundas [Col. 0315D] hos cum advocatis Ecclesiarum, quos scimus aliquando vere milites fuisse, ut jura Ecclesiarum non modo verbis et scripto, sed et armis quoque contra invadentium potentiam tuerentur. Advocatum suum quondam habuit Aquileiensis Ecclesia, ut patet ex charta quam profert Ughellus in Voldarico patriarcha, et ex testamento Chacellini monasterium sancti Galli fundantis, ubi pro advocatia Aquileiensi commemoratur, Henricum ducem fortasse Carantanum aream in Carinthia Ecclesiae Aquileien. concessisse. Testamentum habebis in Append. II, n. 12. Inscriptionem quoque hac in re ibid. damus n. 16. Vide etiam Documentum Peregrini I patriarchae, n. 14.

b Intrepidi in prima acie. Vegetius de Re militari lib. III, c. 14. »Acies dicitur exercitus instructus . . . Instructionis lex est, ut in primo ordine exercitati et veteres milites collocentur, quos antea principes vocabant.« Hinc ducta metaphora in prima acie dicuntur stare, qui propter dignitatem loci aliis debent [Col. 0316A] exemplo suo praeire. Seneca, lib. de Constantia sapientis, cap. 19: »Quo quisque honestior genere, fama, patrimonio est, hoc se fortius gerat: memor in prima acie altos ordines stare.«



83 OBSERVATIO IN CAN. VI.

I. Pergit hoc canone Paulinus vitam clericorum instituere: et primo quidem removet eos ab illicitis rebus et clericali statui haud consentaneis; deinde in licitis et statui convenientibus quemadmodum gerere se debeant, commonstrat. Hic autem videtur compendio posuisse quae fusius exposita sunt c. 452, lib. VII Capitular., cujus libri canones ex Paulini operibus confectos jam supra monuimus. Eo autem in canone sic habetur: »Clerici lege Patrum monentur, ut a vulgari vita seclusi, a mundi voluptatibus se abstineant, non spectaculis, non pompis intersint, convivia publica fugiant . . . non vanis oculis, non infrenata lingua, aut petulanti tumidoque gestu incedant, [Col. 0316B] sed pudorem ac verecundiam mentis simplici habitu et incessu ostendant. Obscenitatem etiam verborum, sicut et operum penitus exsecrentur . . . postremo in doctrina, in lectionibus, psalmis, hymnis, canticis spiritualibus exercitio jugi incumbant.« Quanta districtionis severitate haec omnia prohibita fuerint clericis tempore Caroli Magni, quod est Paulini, videsis Thomasinum de vet. et nov. Eccles. Disciplina, tom. III, lib. III, cap. 45; quae autem speciatim hic a Paulino vetantur, ex capitularibus circa tempora Paulini habitis excerpta esse in notis mox sequentibus indicabimus.



NOTAE IN CAN. VI.

a In venationibus. In capitul. Carolomanni an. 742, c. 2: »Venationes et silvaticas vagationes cum canibus, omnibus servis Dei interdicimus. Similiter ut accipitres et falcones non habeant.« Item in capitul. Suessionem. sub Pippino an. 744, c. 3: »Omnes clerici . . . nec habeant canes ut venationes faciant, nec [Col. 0316C] accipitres portent.« Item in capitul. 1 Caroli Magni an. 769, c. 3: »Omnibus servis Dei venationes et silvaticas vagationes cum canibus, et ut accipitres et falcones non habeant, interdicimus.« Quamvis autem huic venaticae clericorum evagationi ita consultum fuerit, attamen nova censura eguit amputari, ut ii etiam qui, cum in dignitate constituti essent, majori cum subditorum scandalo id peragebant, coercerentur, ideoque in capitul. 3 an. 789, cui interfuit Paulinus, c. 15, sic statutum legimus: »Ut episcopi, abbates et abbatissae, cuplas canum non habeant, nec falcones nec accipitres nec joculatores.« Ita et feminas aliis praeeminentes hujusmodi studium invaserat, ut eas quoque compescere necesse fuerit. Cupla autem est per syncopen copula: de qua Ovid. Trist. lib. V, V. 508, eleg. IX:

Utque canem pavidae natum vestigia cervae
   Luctantem frustra copula dura tenet.
[Col. 0316D] Et Metamorph. lib. VII, V. 767:

Copula detrahitur canibus . . .

b Vel in canticis saecularibus, etc. In capitul. an. 802, c. 23: »Presbyteri clericos quos secum habent, sollicite provideant, ut canonice vivant, non inanis lusibus, vel conviviis saecularibus, vel canticis vel luxuriosis usum habeant, sed caste et sobrie vivant.« Item additione IV Capitul. c. 66: »Clericos scurriles et verbis turpibus joculares ab officio detrahendos.« et cap. 67 seq.: »Clerici inter epulas cantantes supradictae sententiae severitate coerceantur.«

c De sacris Scripturarum voluminibus, etc. Probat hic Paulinus, ut laudes divinae ex Scriptura hauriantur: non tamen negat alias etiam, licet ex Scriptura non excerptas, cantari posse. Ipse enim »hymnos vel a se compositos, vel ab aliis, saepius et maxime in privatis missis celebravit,« ait Walafridus Strabo de Reb. eccles. cap. 25. Videtur tamen eo tempore non ab omnibus mos iste probatus: nam quasi in facti [Col. 0317A] excusationem statim addit: »Ego vero crediderim tantum tantaeque scientiae virum nec sine auctoritate, nec sine rationis ponderatione fecisse.« Vide quae dicimus in praefatione ad hymnos Paulini, n. 1, et praecipue perpende faventem Paulino auctoritatem ibi allatam n. 1 concilii Toletani IV, can. 13. Caeterum Agobardus Lugdunensis episcopus in libello de divina Psalmodia, et in alio de correctione Antiphonarii, omnibus nervis conatur explodere ab Ecclesia quoscunque hymnos vel cantica quae ab Scripturarum fonte non petantur. In primo inter caetera haec habet: »In templo Dei et coram divino altari divinorum tantummodo eloquiorum melodia celebretur.« Alterum autem sic concludit. »In divinae laudis honore, non humanis, sed divinis et spiritualibus, juxta Apostolum, psalmis, et hymnis, et canticis personemus. Superfluo namque alia quaeruntur, ubi ista sufficere et superabundare noscuntur.« Verum voluit in hoc esse multum justus, quod vetat Scriptura Eccle. [Col. 0317B] VII, 17, et ut ait Brietius ad an. Christ. 831: »Agobardus Lugdunensis cum nihil admittere vellet praeter Scripturae verba, id egit scrupulosius quam accuratius.«



OBSERVATIO IN CAN. VII.

I. Coercet hoc canone Paulinus episcopos qui in gravioribus causis inferioris ordinis ministros sententia condemnationis percellunt. Huic consentaneum est quod lib. VII Capitular., forte auctore ipso Paulino, ponitur c. 102: »Canones Africanae provinciae, vel etiam decreta Nicaena inferioris gradus clericos sive ipsos episcopos suis metropolitanis apertissime commiserunt.« Quandoque etiam provincialis synodi deliberatio requirebatur. Ibid., c. 109: »Si quae causae vel contentiones inter laicos, vel inter clericos tam majoris ordinis quam etiam inferioris, fuerint exortae, placuit ut secundum synodum Nicaenam congregatis omnibus ejusdem provinciae episcopis jurgium terminetur.« Imo nec in minoribus quidem [Col. 0317C] causis, et ubi honoris dispendium non intercedebat, id est depositionis, licebat episcopo soli causam cognoscere dirimereque. Capitular. lib. VI, c. 358: »Placuit ut unus episcopus non vindicet sibi cognitionem.« Et concilium Carthagin. IV, c. 23, statuit, »Ut episcopus nullius causam audiat absque praesentia clericorum suorum: alioquin irrita erit sententia episcopi, nisi clericorum praesentia confirmetur.« Anastasius in vita Nicolai I papae, n. 596, edit. Romanae an. 1718, inter causas quibus motus pontifex diaconum Peponem, a Pandulfo episcopo depositum, officio suo restitui jussit, primam recenset, »quia sine certo numero episcoporum judicatus fuerat.«



NOTAE IN CAN. VII.

a Vel archimandritam. Graece , quasi princeps mandrae. Titulus abbatum, ut archimandritissae abbatissarum. (Capitul. lib. II, c. 29, »monasterium tam monachorum quam sanctimonialium, [Col. 0317D] archimandritam habens vel archimandritissam.«) Vide notas nostras in cap. 2, lib. I contra Felicem, ad illa verba: procul a mandrilibus. Aliquando episcopis attributum ostendit du Cange in Glossario, praecipue ex charta an. 990, in qua Dagobertus archiepiscopus Bituricensis »primae sanctae Bituricensis Ecclesiae sedis archimandritam« se inscribit; et ex tabulario Ecclesiae Gratianopolitanae, ubi Amblardus Lugdunensis archimandrita dicitur. Et Macer in Hierolex. quandoque archiepiscopum sic dictum probare intendit ex novella V Justiniani, his verbis: »Hoc prohibeant dilecti Dei episcopi et archimandritae.« Verum locus novellae Justiniani constitutionis de abbatibus non de archiepiscopis videtur intelligendus. Primo, quia si de archiepiscopis loqueretur, poneret archimandritas ante episcopos. Secundo, quia ibi loquitur de monachis a monasterio in monasterium sine causa discurrentibus. Sic enim habet: »Erronea namque est talis vita, et nullatenus monasticae [Col. 0318A] tolerantiae proxima, neque constantis et persistentis animi, sed judicium habet circumlatoris, et aliud de alio requirentis. Et propter etiam hoc prohibeant Deo amabiles episcopi et archimandritae nuncupati, monasticam honestatem secundum regulas sacras conservantes.«

b In dispendio honoris, et infra, de sui honoris periculo. Honor. pro gradu seu ordine ecclesiastico hic accipiendus est. Nam Cyprianus, epist. 34, edit. Baluzii, de ordine sacerdotali sic ait: »Caeterum presbyterii honorem designasse nos illis jam sciatis.« Et epistola 65: »Oportet Diaconum de quo scribis, agere audaciae suae poenitentiam et honorem sacerdotis agnoscere.« Et infra: »Si ultra contumeliis suis te exacerbaverit et provocaverit, fungeris circa eum potestate honoris tui.« In concilio Arelatensi IV, can. 1, habes clericatus honorem. Hinc Carolus Magnus in charta divisionis regni Francorum, quae est Capitular. I, an. 806, ecclesiasticos homines honoratos [Col. 0318B] vocat cap. 7: »Quilibet homo peccans . . . vel ad loca sancta vel ad honoratos homines confugiat.« Igitur dispendium vel periculum honoris est depositio, vel saltem, ut modo dicimus, suspensio ab officio vel beneficio, ad minimum comminata.



84 OBSERVATIO IN CAN. VIII.

I. Occurrit Paulinus hoc canone matrimoniis clandestinis, et iis malis quae ex matrimoniis ita contractis oriri consequens est. »Sancta Dei Ecclesia, ait Tridentina synodus, sess. 24, de Reform., cap. 1, ex justissimis causis illa (clandestina matrimonia) semper detestata est atque prohibuit.« Causa prohibitionis Paulino ea est, quod cum occulte matrimonia celebrantur, deprehendi non possit facili manu gradus consanguinitatis vel affinitatis qui inter sponsos intercedere potest; quod fuse Paulinus persequitur. Nota tamen ab eo non appellari haec matrimonia in valida quia clandestina; sed tantum illicita, quia [Col. 0318C] viam sternant ad ea quae vere invalida etiam suo tempore erant, cum scilicet inter consanguineos vel affines contraherentur. Invalida vero tantum, quod clandestina, non nisi post Tridentinum habita sunt. Hac in re videndus Lancellotus Instit. Jur. Can., tit. 13, de clandest. desponsat., et ibi Gloss.; praecipue autem Joannes Solerius, qui de suis Gallis loquens sic habet: »Apud nos triplex est clandestinitatis matrimonii species: prima est cum filii familias contrahunt absque consensu parentum, aut minores absque consensu tutorum vel curatorum, deficientibus parentibus; secunda quando omittuntur publicationes; tertia ubi non celebratur coram parocho et testibus.

II. Haec quidem recens auctor docuit Solerius, innixus veterum temporum consuetudinibus. Supponunt enim capitularia regum Francorum subjectionem parentibus debitam etiam ad matrimonii contractum se extendere, et ad ejus validitatem, arbitrium eorum [Col. 0318D] auctoritatemque per praesentiam saltem exhibitam necessario requiri. Nam in tractatu seu libro regis Salicae, jussu Caroli Magni anno 798 conscripto, tit. 70: »Si quis filiam alienam ad conjugium quaesierit praesentibus suis et puellae parentibus.« etc. Ubi vide non nisi parentibus arbitris matrimonia contracta. Et quidem epistola 2, quae in Decretalibus Evaristi nomine, etsi falsa circumfertur, hoc idem quod nunc dicimus, testatum facit. Sic enim habet: »Similiter custoditum et traditum habemus, ut uxor legitime viro jungatur. Aliter enim legitimum (ut a Patribus accepimus et a sanctis apostolis eorumque successoribus traditum invenimus) non sit conjugium nisi ab his qui super ipsam feminam dominationem videntur habere, et a quibus custoditur, uxor petatur, et a parentibus aut propinquioribus sponsetur.« Collector Pseudo-Isidorus nono saeculo haec concinnabat, hoc est paulo post tempora Paulini. Igitur esto, non esse hanc epistolam Evaristi; probat tamen [Col. 0319A] consuetudinem tempore Paulini jam acceptam, et in praxim deductam.

III. Quod attinet ad publicationes praemittendas conjugio, supplebat his tempore Paulini examen seniorum loci. Ipse enim aiebat: »Interventis pactis sponsalibus per aliquam dilationis moram, requisiti quin etiam diligenti cura vicini vel majores natu loci illius, qui possint scire lineam generationum utrorumque, sponsi scilicet vel sponsae.« Quiddam non dissimile Nicolaus I papa, qui anno 867 decessit, respondit ad consulta Bulgarorum, cap. 3: »Nostrates siquidem, tam mares quam feminae, . . . post sponsalia quae futurarum sunt nuptiarum promissa foedera, quaeque consensu eorum qui haec contrahunt, et eorum in quorum potestate sunt, celebrantur; et postquam arrhis sponsam sibi sponsus per digitum fidei a se annulo insignitam desponderit, dotemque utrique placitam sponsus ei cum scripto pactum hoc continente coram invitatis ab utraque parte tradiderit: [Col. 0319B] aut mox aut apto tempore, ne videlicet ante tempus lege definitum tale quid fieri praesumatur, ambo ad nuptialia foedera perducuntur.« Hinc in Inst. Jur. can. Lancelotus, tit. 14, de clandest. desponsat., sic habet: »Cum matrimonia contrahenda fuerint, per presbyterum proponantur publice competenti termino praefinito, intra quem qui voluerit et valuerit, legitimum impedimentum apponat, et ut ipse quoque presbyter per se investiget, utrum aliquod futuro matrimonio obsistat impedimentum.« Et hoc est fieri matrimonia publice, videlicet quod ita vulgata sint, ut possint in cujuscunque cognitionem venire et sic patere possint impedimenta si quae intercedant. Id vero etiam ante tempus Paulini statutum fuit: nam in capitul. Pippini an. 755, c. 15, statuitur, »ut omnes homines laici publicas nuptias faciant, tam nobiles, quam ignobiles.«

IV. Praecipua autem ratio cur improbata semper fuerint clandestina matrimonia, est defectus praesentiae sacerdotis, qui auctoritate Ecclesiae ratum habet quod [Col. 0319C] sponsi inter se contraxerunt. Num autem haec sacerdotis praesentia ejusque benedictio sacramentum constituat; an pondus tantummodo auctoritate Ecclesiae det contractui per mutuum sponsorum consensum et mutuam corporum traditionem verbis expressam celebrato, digladiantur veteres recentioresque theologi. Et quamvis communior sententia sit ea quae asserit praesentiam parochi non esse necessariam ad confectionem sacramenti, sed confici sacramentum hoc per sponsorum assensum promiscuum; nobis tamen semper arrisit illorum placitum qui dicunt confectionem quorumcunque sacramentorum non laicis hominibus, sed sacerdotibus Dominum credidisse, baptismo tantummodo propter ejus necessitatem excepto. Sed videant ipsi: nos ad nostra. Paulinus quidem interventum sacerdotis exposcebat. Sic enim ait: In eo autem, ut sine notitia sacerdotis nullatenus fiat. In epistola supra allata, Evaristi nomine quondam insignita, »suo tempore sacerdotaliter, ut mos est, [Col. 0319D] cum precibus et oblationibus a sacerdote benedicatur . . . ac solemniter accipiatur, ut bonae soboles generentur.«

V. Quod hic dicitur, ut bonae soboles generentur, fusius exponitur lib. VII Capitul., c. 179, quod placet diu exscribere, quia canoni huic oppido convenit: »Sancitum est ut publicae nuptiae ab his qui nubere cupiunt, fiant: quia saepe in nuptiis clam factis gravia peccata tam in sponsis aliorum quam in propinquis sive adulterinis conjugiis, et quod pejus est dicere, consanguineis accrescunt vel accumulantur. Ex his autem procreari solent caeci, claudi, gibbi et lippi, sive alii turpibus maculis aspersi. Et hoc ne deinceps fiat omnibus cavendum est. Sed prius conveniendus est sacerdos in cujus parochia nuptiae fieri debent in ecclesia coram populo. Et ibi inquirere una cum populo ipse sacerdos debet, si ejus propinqua sit an non, aut alterius uxor, vel sponsa, vel adultera. Et si licita et honesta omnia pariter invenerit, [Col. 0320A] tunc per consilium, et benedictionem sacerdotis et consultu aliorum bonorum hominum eam sponsare et legitime dotare deberi.«

VI. Prospiciebant, ut vides, Patres et concilia his sanctionibus reverentiae et decori consanguinitatis: Dedecus enim semper visum fuit semine commisceri jam sanguine commistos. Idcirco Dominus per Moysen Levit. XVIII, 6, inhibet, Omnis homo ad proximam sanguinis sui non accedat, ut revelet turpitudinem ejus. Et quidem aliquando ad septimum usque gradum inhibitio extendebatur, ut patet ex 35, q. 1 et 2, c. nullum, c. progeniem de consanguinitate; et lib. Capitul. VI, c. 130, sic habetur: »Christiani ex propinquitate sui sanguinis usque ad septimum gradum connubia non ducant.« Canone autem 32 concilii Wormaciensis an. 868 indeterminate consanguineorum conjugia vetantur quousque tempus memoriam cognationis aboleverit: »In copulatione fidelium generationis numerum non definimus, sed id statuimus [Col. 0320B] ut nulli Christiano liceat de propria consanguinitate sive cognatione accipere, usque dum generatio recordatur, cognoscitur, aut memoria retinetur.« Visum tandem est Ecclesiae propter gravissimas causas opportunum, ad quartam tantummodo generationem prohibitionem restringere, uti decrevit in concilio Lateranensi IV Innocentius III, an. 1215, c. 50: »Non debet, aiebat pontifex, reprehensibile judicari, si secundum varietatem temporum statuta quandoque varientur humana, praesertim cum urgens necessitas vel evidens utilitas id exposcit.« Et infra: »Prohibitio copulae conjugalis quartum consanguinitatis et affinitatis gradum de caetero non excedat: quoniam in ulterioribus gradibus jam non potest absque gravi dispendio hujusmodi prohibitio generaliter observari;« et adhuc infra: »Cum ergo jam usque ad quartum gradum prohibitio conjugalis copulae sit restricta, eam ita esse volumus perpetuam, non obstantibus constitutionibus super hoc dudum editis vel ab aliis vel a nobis.«

[Col. 0320C] VII. Nec nisi gravissimis de causis episcopi dispensationes inter hos prohibitos gradus concedebant. Quin imo, ut de se scribit epist. 34 Hildebertus primum Cenomanensis, postea Turonensis episcopus, qui floruit circa an. 1125; ipse Gauterio de Meduana dispensationem petenti, ut sibi liceret filiam suam tradere in uxorem comiti de Mortorico, ut bellum quod inter ipsos exarserat exstingueretur, denegandam existimavit: »Petenti assensum, ait, dissensum nuntiari nullius dispensationis intuitu permittens consanguineos aut affines inhibitarum foedera contrahere nuptiarum.« Paschalis II pontifex, ut colligitur ex Ivonis epist. 69, apud Baronium, ad an. 1104, n. 3, 85 dispensationem indulsit Philippo I Franciae regi, amoribus Bertradae implicito. »Convenimus . . . Balgenciacum . . . Convenit etiam rex et lateralis sua, et secundum praeceptum vestrum, tactis sacrosanctis Evangeliis, parati fuerunt abjurare absolute omnem carnalis copulae consuetudinem . . . usque ad vestram dispensationem . . . Dispensationis autem modus nulli [Col. 0320D] unquam sapientum displicuit. . . Et quia hoc suggerendo dicimus, non docendo: nostrae suggestionis summa est ut imbecillitati hominis amodo, quantum cum salute ejus potestis, condescendatis,« etc. Haec scribebat Paschali Ivo una simul innuens quantum a dispensationibus abhorreat Ecclesia.

VIII. Aegre autem admittendum videtur quod ait Thomasinus Vet. et Nov. Eccles. Discipl. II, lib. III, cap. 29, n. 10, de hac Paschalis cum Philippo dispensatione. »Prima id genus dispensatio, inquit, a Paschali II existimatur concessa fuisse Philippo I Franciae regi, qui Bertradam duxerat.« Et paulo post: »Postquam autem Paschalis papa januam aperuit dispensandi in gradibus cognationis, mirum postea in modum id genus dispensationes increbuere.« Non primus dispensator Paschalis: non ipse januam dispensationibus aperuit. Nam Gregorius Magnus interrogatus ab Augustino Anglorum episcopo, interrog. VI, ex Regist. lib. XII, in fine, »usque [Col. 0321A] ad quotam generationem fideles debeant cum propinquis sibi conjugio copulari,« respondit, »Tertia vel quarta generatio fidelium licenter sibi jungi debeat. Nam secunda quam dicimus, a se omnimodo debet abstinere.« Viden jam in tertiam et quartam generationem dispensantem cum Anglis Gregorium? Qua de re interpretatus a Felice Siculo episcopo, quasi purgare se volens rescripsit, eod. lib. XII, epist. 31: »Quod autem scripsi Augustino Anglorum gentis episcopo, alumno videlicet, ut recordatus es, tuo, de consanguinitatis conjunctione, ipsi et Anglorum genti, quae nuper ad fidem venerat, ne a bono quod coeperat, metuendo austeriora recederet, specialiter, non generaliter caeteris me scripsisse cognoscas. Unde et mihi omnis Romana civitas exstitit testis; nec ea intentione haec illis scriptis mandavi, ut postquam firma radice fuerint in fide solidati, si infra propriam fuerint consanguinitatem inventi, non separentur, aut infra affinitatis lineam, id est usque ad [Col. 0321B] septimam generationem conjungantur.« Quod pro causa adducit, erat argumentum legitimae dispensationis. Alter quoque Gregorius, epist. 13, ad Bonifacium episcopum, cum Germanis in quinto gradu dispensandum pariter censuit. Sic enim primo capite respondit: »Igitur in primis legebatur in quota progenie propinquorum matrimonium copulatur. Dicimus quod oportuerat quidem, quandiu se agnoscunt affinitate propinquos, ad hujus copulae non accedere societatem. Sed quia temperantia magis, et praesertim in tam barbara gente, plus placet quam districtio censurae, concedendum est ut post quartam generationem jungantur.« Non ergo Paschalis II primum dispensavit, nec januam matrimoniorum dispensationibus aperuit, ut habet Thomasinus, cui primus et secundus Gregorius exemplo praeivit.

IX. Quanquam vero quandoque pro publico pacis bono, vel aliis gravibus de causis, Ecclesia his in gradibus cognationis remissiorem indulgentioremque se dispensando praestiterit; attamen ut notum omnibus [Col. 0321C] faceret se ab hujusmodi concessionibus summopere abhorrere, et scandalum, si quod esset pusillorum animis forte creatum, quantum in se esset, omnino auferret, non sine alicujusmodi poenitentia gratiam conferre consuevit. Illustre hujus rei exemplum est matrimonium Ottonis Germaniae regis, quod refert Otto a sancto Blasio in Chron. cap. 51. Annuerat Innocentius III ut pro reconciliandis subditorum animis propter partium studia nimium inter se dissidentibus, quod alii Philippo, Ottoni alii faverent. Otto ipse Philippi anno superiore occisi, filiam licet cognatione sibi conjunctam, sibi copularet uxorem. »Pater enim Ottonis avunculus fuerat Friderici imperatoris, patris Philippi,« ait laudatus chronista: poenitentiam tamen imposuit. Nam subdit idem auctor: »Rege ad hoc devoto animo consentiente, abbas Morimundensis, Cisterciensis ordinis, surrexit, omniumque abbatum aliorumque claustralium utriusque ordinis, Cluniacensis videlicet et Cisterciensis, [Col. 0321D] personam assumens, delictum hoc connubio contra consuetudinem Ecclesiae quamvis dispensatorie committendum, monastico ordini auctoritate apostolica imposuit: regi per hoc injungens poenitentiam, ut monasteriorum, ecclesiarum, pro posse defensor existeret, viduis et pupillis justo judicio praeesset, monasteriumque Cisterciensis ordinis in fundo proprio aedificaret, ac post haec Ecclesiae Hierosolymitanae in propria persona subveniret. His omnibus rege obediente, etc.« Vetus enim Ecclesiae praxis fuit etiam in ea quae vera carent culpae, sed quae tamen praeseferunt oculis hominum culpae speciem, canonica poenitentia animadvertere. Sic dist. 50, c. Clerico, Urbanus II semper in poenitentia permanere vult clericum, qui casu, non culpa, jaciens lapidem puerum interemerat. Sic, de Consecr., d. 2, c. Si per ebrietatem, septem diebus poenitere jubetur qui prae nausea non prae crapula eucharistiam vomuerit. Sic et Paulinus eos etiam quos bona fide contraxisse et sine [Col. 0322A] culpa constiterit, si tamen consanguinitas detegatur, praeter separationem, poenitentiae facit obnoxios. »Segregentur quidem, ait, ab invicem, et agant poenitentiam.« Notandum insuper hic est, canonicarum poenitentiarum pensum solvendum monachis impositum, qui facile praestare poterant quod aegre vel omnino rex per se non posset: et redimere regem quod a se esset peragendum vicaria aliorum operum regiae dignitati magis consentaneorum substitutione.

X. Hanc tamen, quam redemptionem poenitentiarum vocabant, cum coepit introduci, severiores Patres improbabant, ut videre est ex can. 27 concilii Cloveshoviensis II in Anglia an. 747, ubi cujusdam divitis exsufflatur poenitentia, »qui per aliorum psalmodiam, et jejunium, et eleemosynas« delicto suo satis esse factum obtendebat. De redemptione poenitentiarum vide Morinum de Poenit., lib. X, cap. 17, du Cange in Glossar., V. Poenitentiarum Redemptiones, ubi deargentatam vocari poenitentiam ex Guigone [Col. 0322B] in Vita sancti Hugonis. episc. Gratianopol., n. 20, eam quae pecunia in pauperes erogata redimebatur, invenies.



NOTAE IN CAN. VIII.

a In prisco canone. Vel decimo nono inter eos qui apostolorum vocantur; vel capite tertio sanctionum Patrum concilii Nicaeni, et praecipue cap. 5 in fine, ubi excommunicationis infligitur poena eis qui contra decreta superioribus capitibus allata matrimonium contraxissent: »Quicunque ita huic contradixerit legi in hoc sancitae libro, sanctorum discipulorum coetus, et haec sancta synodus anathemate illum percellunt, et maledictionis feriunt mucrone.« Huc fortasse respiciebat synodus Agathensis an. 506, dum post poenas in hujusmodi matrimonia contrahentes statutas can. 61, subdit: »Quod ita praesenti tempore probibemus, ut ea quae sunt hactenus constituta non dissolvamus.

b Ex tali matrimonio filii legitimi habeantur. Hoc [Col. 0322C] matrimonium apud jurisconsultos putativum dicitur, quando scilicet »consanguinei ignorantes, in gradu prohibito contrahunt matrimonia. Nam comperto impedimento, jam matrimonium diremptum est,« ex Zasio, Instit. de action., apud Joan. Calv., Lexic. Jur. De prole autem hujusmodi matrimonio genita eadem habet sanctus Coelestinus V papa opusc. VIII, cap. 24, quae hic Paulinus. Vide etiam cap. cum inter virum in Decretis Gregorii, lib. IV, tit. 17, Qui filii sint legitimi. »Sancimus, ait Alexander III, ut filii eorum qui ante divortium habuerunt, et qui concepti fuerint ante latam sententiam, non minus habeantur legitimi, et quod in bona paterna haereditario jure succedant.«

c Sub poenitentiae lamento. Cap. Hi ergo, 27, q. I, c. 13, »et in poenitentiae lamentis se vehementer dum vivunt, afficiant.« Item Siricius papa, epist. 1, ad Himerium, c. 6, »tantum facinus continua lamentatione deflentes.«

[Col. 0322D] d Filii qui, . . . improbi habeantur. Id est illegitimi. Coelestinus l. c.: »Postquam vero ambo perceperunt (id est se esse consanguineos vel affines) filii, qui nascuntur, illegitimi sunt.« Liber legis Salicae, tit. 14, de Ingenuis, c. 16, de hujusmodi conjugibus: »etiamsi filios habuerint, non habeantur legitimi haeredes, sed infamia sint notati.« Sed et Augustinus in Levit. q. 6, ad illud Levit. XX, 20, Quicunque dormierit cum cognata sua, turpitudinem cognationis suae revelavit: sine filiis morientur; sic habet: »Sed quid est sine filiis morientur, cum filii ex hujusmodi conjunctionibus et ante nati sint hodieque nascantur? An hoc intelligendum est lege Dei constitutum ut quicunque ex eis nati fuerint, non deputentur filii, id est nullo parentibus jure succedant?«



OBSERVATIO IN CAN. IX.

I. Hic canon quasi ad verbum refertur inter Leges Longobard. Caroli Magni, n. 145, a collectoribus [Col. 0323A] palatinis, Rer. Italic. scriptor. tom. I, p. II, pag. 3, fortasse Paulino 86 suggerente: qui plura hic improbat, quia plura incommoda ex talibus conjugiis consequuntur. Improbat primo matrimonia ante pubertatem; secundo etsi post pubertatem inita, attamen in dissimili aetate contracta. Exigit autem praeter convenientiam aetatis, libertatem consensus. Singula peculiari observatione prosequemur.

II. Quae ante pubertatem contracta matrimonia incommoda pariant, quibusve tentationibus periculisque incontinentia sint obnoxia, fuse prosequitur Paulinus in canone. Quo in ferendo eum non scrupulosius egisse, quam rei ratio satis lubrica postulat, prudenti viro et rerum humanarum non ignaro consideranti manifestum esse potest. Astruunt fidem rationabili timori quae narrat Innocentius III scribens archiepiscopo Magdeburgensi, in Decr. Greg. lib. IV, tit. XIII, c. Veniens 2: »Veniens, ait, ad apostolicam sedem E. laicus nobis proposuit, quod cum tempore infantiae suae quamdam puellam se ducturum juraverit [Col. 0323B] quam cito ad legitimam pervenisset aetatem: pater puellae confoederatione hujusmodi fidejussorum, obligatione hinc inde firmata, eum in propriam domum recepit et nutrivit insimul cum puella: deinde ex conversatione diuturna sorori puellae carnaliter se conjunxit: tandem amicorum suorum devictus instantia, quam juraverat in uxorem accepit: et nuptiis celebratis, quando se illi opportunitas ingerebat, cognoscebat utramque.« Etenim

consuetudo concinnat amorem
inquit Lucretius lib. IV, v. 1276. Quae pericula cum in impuberum matrimoniis magna sint, ideo eorum conjugia improbantur non modo hic a Paulino nostro, et ab ecclesiasticis canonibus, ut videre est in Decr. Greg. de Desponsat. impub., lib. IV, tit. 2, praesertim cap. Puberes, cap. Attestationes, et cap. ex litteris; sed et a civilibus legibus, quas vide apud Tiraquellum de LL. Connub., leg. VI, glos. 1, part. VI. Tertullianus, [Col. 0323C] lib. de Virgin. veland., c. 11, ait: »Tempus etiam ethnici observant, ut ex lege naturae jura sua aetatibus reddant. Nam feminas quidem a duodecim annis, masculum vero a duobus amplius ad negotia mittunt: pubertatem annis, non sponsalibus aut nuptiis decernentes.« Et hanc esse aetatem judicandae pubertatis Justinianus, C. Quando tutor esse desin., l. alt., decrevit, ut, »quemadmodum feminae post impletos duodecim annos omnino puberes judicantur, ita et mares post excessum quatuordecim annorum puberes existimentur, indagatione corporis inhonesta cessante.«

III. Sed et aetatis disparitas etiam inter puberes non vacat incommodo, praecipue si vetulae adolescens jungatur, vel longaevae aetatis viro adolescentula. Scite Leonidas in . Graec. Epigr. lib. II, c. 9, epig. 4, de Phileno, qui juvenis anum, senex postea juvenculam duxerat, stylum sic acuit.

,
   [Col. 0323D] .
.
    , .
Quod sic nobis visum est verti posse.

Duxit anum juvenis, juvenem duxitque Philenus
   Duodennem vetulas, Nullibi dextra Venus.
Tunc caruit natis, sterilem quia duxerat; at cum
   Nunc aliis sponsam ducat; utrisque caret.
Quod et Theognides salsa quidem allegoria alio epigrammate prosequitur, quod est hujusmodi.

,
    , .

    .
Apud Stobaeum, ser. 71, Quod in nuptis utriusque aetas consideranda sit, interpretationem invenies. Nos sic vertimus ad metri leges.

[Col. 0324A] Non tibi conveniens vetulo si sponsa puella est;
   Nam haud temone reges navis ad instar eam,
Funibus abruptis non morsibus anchora sistet,
   Extera quin noctu littora saepe petat.

IV. Postquam vero Paulinus nuptias damnavit impuberum et aetate disparum, vult sponsos esse coaetaneos et sibi consentientes. Primum sic est intelligendum, ut non ejusdem aetatis et annorum uterque esse debeat, sed ejus quae propria et idonea sit oneri subeundo respectu viri et puellae, et par judicetur. De aetate utriusque sponsi matrimonio congrua vide placita philosophorum apud Tiraquellum laudatum, a n. 39 usque ad finem, qui n. 46 prudentissime sic ait: »Aequalitatem in aetate conjugum non ita accipi volumus, ut sint ejusdem per omnia aetatis; sed ut pariter atque eodem tempore desinant posse generare, quod is (Aristoteles) ita demum fieri autumat, si mas feminam viginti annis aut plus minusve praecedat.«

V. Addidit Paulinus nuptias ineuntes debere sibi esse consentientes. Non enim raro evenit ut parentes, [Col. 0324B] qui filiorum matrimoniis familiam vel divitiis augeri volunt, vel nobilitate clarescere, liberos ad eas adigunt nuptias, queis minus afficiuntur; unde multa mala atque etiam scandala saepe exoriuntur. Liber igitur spontaneusque ex utraque parte consensus adesse debet, qui est forma et constitutiva ratio contractus. Cui libertati officiunt, non modo vis aut gravis metus, qui consensum omnino perimit, sed etiam dolus, et fraudes, quibus non semel inops consilii facilisque falli juventus circumvenitur. Matrimonium contractus est; et quidem aliquando sub quadam venditionis et emptionis forma institutus. Venditio autem et emptio, imo contractus quilibet, mutuo partium consensu perficitur. Et hinc de contractu matrimonii dicitur 30, q. 2, c. 2, »Ubi non est consensus utriusque, non est conjugium.« Consensus autem esse non potest ubi violentia aut fraus intercesserit. Et de violentia quidem seu coactione plures canones in Decr. Greg., lib. IV, tit. I, de sponsal. et [Col. 0324C] matrim., praesertim c. 14, ubi legitur: »Cum locum non habeat consensus, ubi metus vel coactio intercedit, necesse est ubi assensus cujusque requiritur, coactionis materia repellatur. Matrimonium autem solo consensu contrahitur.«



NOTAE IN CAN. IX.

a Infra aetatem. Formula non infrequens apud legislatores. In LL. Longobard., lib. VI, Liutprandi (Tom. I, part. II, Rer. Ital. Scriptor., pag. 77) l. 76: »Si puer post mortem patris aut avi intra aetatem remanserit, et ei si qualiscunque femina, antequam ipse puer annum 14 compleat, copulare praesumpserit . . . irrita sit ipsa conjunctio.« Ubi codex Estensis habet infra aetatem, quod melius est; nec aliud significat nisi infra aetatem pubertatis: qui vero annos pubertatis compleverant, intra aetatem constituti dicuntur. Cod. Theod., lib. III, tit. de sponsal.: »Si futuris conjugibus tempore nuptiarum intra aetatem constitutis res fuerint donatae,« etc. Hanc Tertullianus, lib. [Col. 0324D] de veland. Virg., cap. 12, vocat aetatis auctoritatem.

b Nec a publicis sit immunis judiciis. Publicum judicium opponebatur ecclesiastico. Idem erat ac laici magistratus sententia. Capitul. lib. V, c. 16: »Ut omnes justitias faciant tam publici, quam ecclesiastici.« lib. VI, c. 107: »Ut episcopi judices publicos commoneant.« lib. VII, c. 153: »Ut episcopum apud judices publicos nemo audeat accusare.« Bignonius in notis ad lib. I, cap. 3, Formularum Marculfi: »Putavi aliquandiu, ait, publicos ad privatorum distinctionem dici, ut publici fuerint, qui regii essent, regiamque justitiam exercerent: privati autem, qui privatorum dominorum loco jus dicerent . . . Quae etsi non aliena viderentur, mutavi tamen sententiam, succurrente altera, veraque ni fallor, interpretatione. Publicus enim judex ecclesiastico judici opponitur in Capitularibus Caroli Magni.«



OBSERVATIO IN CAN. X.

I. Doctrinam hujus canonis nemo catholicorum [Col. 0325A] vertit in dubium. Est enim evangelica, et suffragiis sanctorum Patrum satis superque roborata, ut videre est 32, q. 7, praecipue Augustini et Hieronymi. Pro omnibus sit canon primus, qui est Augustini, de Bono conjugali, c. 7: »Interveniente divortio non aboletur illa confoederatio nuptialis, ita ut etiam sibi conjuges sint, etiam separati: cum illis autem adulterium committant, quibus etiam fuerint post suum repudium copulati.« Quod et Tertullianus, lib. de Monogamia, cap. 9, asseruit, dicens: »Nobis etiamsi repudiemus, ne quidem nubere licet.«

II. Capitularia regum Francorum sunt omnino consona ecclesiasticis canonibus. In Suessionensi enim Pipini regis an. 744, c. 9: »Similiter constituimus ut . . . marito vivente suam mulierem nullus accipiat, nec mulier vivente viro suo alium accipiat.« Et lib. VI, c. 87: »Quod si quisque propriam expulerit conjugem legitimo sibi matrimonio conjunctam, si Christianus esse recte voluerit, nulli alteri copuletur, sed aut ita permaneat, aut propriae reconcilietur [Col. 0325B] conjugi.« Insuper lib. VII, c. 73: »Qui interveniente repudio alio se matrimonio copularunt, eos in utraque parte adulteros esse manifestum est. Qui vero vel uxore vivente, quamvis dissociatum videatur esse conjugium, ad aliam copulam festinarunt, nec possunt 87 adulteri non videri, in tantum ut etiam hae personae quibus conjuncti sunt, adulteri esse monstrentur.« Vide etiam lib. eod., c. 382.



NOTAE IN CAN. X.

a Poenitentiae tormentum luere debet. Quae poenitentia temporibus Paulini hujusmodi feminae imponeretur, etsi hic non dicat Paulinus, conjicitur tamen ex Capitular. lib. VII, c. 382: »septem annos poeniteat, tres in pane et aqua; caeteros quatuor erit in providentia sacerdotis qualiter eam viderit posse, et ita ei ciborum abstinentia imponatur.« Illustre hujus poenitentiae exemplum affert Hieronymus epist. 30, ad Oceanum, commendans Fabiolam, quae dimisso [Col. 0325C] priore marito, vitioso quidem et scelesto, alii nupserat satis incaute: »Fabiola, inquit, quia persuaserat sibi, et putabat a se virum jure dimissum, nec Evangelii vigorem noverat, in quo nubendi universa causatio, viventibus viris, feminis amputatur; dum multa diaboli vitat vulnera, unum incauta vulnus accepit. Sed quid ego in abolitis et antiquis moror, quaerens excusare culpam, cujus poenitentiam ipsa confessa est? Quis hoc crederet, ut post mortem secundi viri in semetipsam reversa . . . errorem publice fateretur, et tota urbe spectante Romana, ante diem Paschae in basilica quondam Laterani . . . staret in ordine poenitentium, episcopo, presbyteris et omni populo collacrymantibus: sparsum crinem, ora lurida, squalidas manus, sordida colla subnecteret? . . . Aperuit cunctis vulnus suum, et decolorem in corpore cicatricem flens Roma conspexit. Dissuta habuit latera, nudum caput, clausum os. Non est ingressa ecclesiam Domini, sed extra castra cum Maria sorore [Col. 0325D] Moysi separata consedit, ut quam sacerdos ejecerat, ipse revocaret, etc.«

b Nec mortuo. Non licet, nec valet quidem, consorte vivente, etsi fornicationis causa separatio accidat, alteri sociari conjugio. Qui autem causam separationis dederit, altero licet mortuo, in poenam violati thori jugalisque fidei violatae ab omni connubio deinceps abstinere cogebatur, quod hoc verbo nec mortuo indicat Paulinus. Poenitentialibus veterum ademptam facultatem matrimonii ineundi ob varia crimina reperies apud Morinum de Poenit. lib. V, c. 21 et seq. Placet hic Pauliniani saeculi ad hujus rei comprobationem unum alterumve canonem exscribere. In Compendiensi conventu, an. 757, c. 8: »Si quis homo habet mulierem legitimam, et frater ejus adulteraverit cum ea, ille frater vel illa femina qui adulterium perpetraverunt; interim quo vivunt, nunquam habeant conjugium.« Libro autem Capitul. VII, c. 381: »Si duo fratres cum una femina [Col. 0326A] fornicati fuerint, nescientes alter alterius fornicationem, statim ut cognoverit adulterium, qui eam habet uxorem dimittat. Et ille quidem post actam poenitentiam, si uxor defuncta fuerit, potest alteri sociari; illa vivente nequaquam. Illa vero nunquam alterius poterit in conjugium assumi, et jugi poenitentiae submissa, ad exitum vitae communionis gratiam percipiat.«

c Ambiguus interponitur sermo. Olim quidem dubitatum fuit a nonnullis, etiam catholicis, num ob adulterium alterius conjugis matrimonii vinculum dissolveretur, ut constat ex Gratiano causa 32, quaest. 7, c. 17; item ex nono canone Photii, tit. XIII, c. 4, De iis qui divortium faciunt, et ex Balsamonis allecto scholio. Omitto leges imperatorum Christianorum, quae huic sententiae suffragabantur, ut videre est in Cod. Theod. De repudiis. Concilium Aquisgranense tertium, anno 862 congregatum, permisit Lothario Francorum regi, ut abjecta Theutberga legitima uxore ob causam fornicationis, Waldradam [Col. 0326B] duceret in uxorem; et multis rationibus et auctoritatibus hanc suam sententiam jure latam esse probare conantur illius conciliabuli episcopi, quos omnes Nicolaus pontifex postea excommunicavit. Graeci vero et hodie tenent matrimonium etiam quoad vinculum dissolvi. Qua de re divus Basilius epistola 2, ad Amphilochium, c. 21: » , , id est, Atque istorum quidem ratio minime est facilis, consuetudo vero sic invaluit. Hanc tamen consuetudinem, seu potius abusum, aperte improbat Eugenius IV et tota Occidentalis Ecclesia in concilio Florentino. Vide Collect. Labbeanam Ven. edit., tom. XVIII, pag. 535 et seq. Contrarium tamen semper senserunt gravissimi quique Ecclesiae Patres, Hieronymus, Augustinus, Ambrosius, etc. (V. Gratianum loco supra citato), quin imo Ecclesia ipsa. Novissime autem omnem dubitationis ansam abscidit concilium Tridentinum, sess. XXIV, c. 7, De sacram. matrimonii, in quo sic definitum [Col. 0326C] est: »Si quis dixerit Ecclesiam errare cum docuit (ergo hanc fuisse semper Ecclesiae doctrinam dicendum est) cum docuit et docet juxta evangelicam et apostolicam doctrinam, propter adulterium alterius conjugum matrimonii vinculum non posse dissolvi, et utrumque vel etiam innocentem, qui causam adulterio non dedit, non posse, altero conjuge vivente, aliud matrimonium contrahere, moecharique eum, qui dimissa adultera aliam duxerit, et eam, quae dimisso adultero alii nupserit; anathema sit.«



OBSERVATIO IN CAN. XI.

I. Duo feminarum continentiam profitentium genera hic canon respicit: alterum earum quae velum consecrationis accipientes ab episcopo, ejusque in manibus votis nuncupatis solemnibus, vitam in asceterio erant exacturae; alterum earum quae, nulla solemnitate votorum interposita, propriis in aedibus [Col. 0326D] castitatem profitebantur, pulla tantummodo veste in continentiae signum assumpta. Harum quidem vetustior est institutio quam illarum: nam sicut virorum monasteria Antonius Aegyptius communiter creditur instituisse, ita feminarum soror ejus, qui non nisi circa dimidium saeculi IV floruere. Thomasinus vet. et nov. Eccl. Discipl. p. I, lib. III, c. 44, nec ambigendi hac in re vult esse locum ex verbis ipsius Athanasii. Verum ipsa verba expendantur in Vita Antonii, quae sunt: , . . . , . Quae Thomasinus sic vertit: Sororem quoque jam vetulam virginem videns, et aliarum puellarum magistram mira exultatione sustollitur Antonius. Nobis sic brevius et magis ad verbum verti posse videtur: Gaudebat igitur et ipse videns . . . sororem in virginitate consenuisse, aliarumque virginum magistram, seu mavis institutricem factam. Ex quibus verbis nihil aliud colligere [Col. 0327A] licet quam divi Antonii sororem praepositam caeteris in educatione seu institutione puellarum; non autem fuisse institutricem inventricemque vitae monasticae feminarum. Nam, ut ex eodem Vitae Antonii auctore constat, Antonius annos natus 18 vel 20 cum primum saeculo valedixit, cogitaverat de sorore admodum parva quid faceret; et monasterio virginum eam alendam et educandam tradidit. , , id est sororem servandam commendans cognitis fidisque virginibus alendam dat monasterio. Igitur monasterium quod recepit Antonii sororem, ab ipsa institutum fundatumque esse non potest.

II. Ex hoc tamen ipso evincitur veterem morem fuisse in Ecclesia Dei, et ferme ab ipsius incunabulis institutum, vovendae virginitatis sive in monasterio, sive extra monasterium. Patet id ex Act. apost. c. XXI, v. 9, ubi dicitur de filiabus Philippi diaconi. [Col. 0327B] Huic autem erant quatuor filiae virgines prophetantes. Idem quoque dicendum est de viduis continentiam profitentibus ex non uno loco Apostoli, ut illud I Tim. V: Viduas honora, quae vere viduae sunt; et infra, vers. 9: Vidua eligatur non minus sexaginta annorum. Hinc in ecclesiastica hierarchia gradum peculiarem consecutae sunt, ut colligitur ex sancti Ignatii martyris epist. 7 ad Tarsenses: »Eas quae in virginitate degunt in pretio habete velut Christi sacerdotes: viduas in pudicitia permanentes ut altare Dei.« Et epist. 10 ad Smyrnenses: »Saluto . . . eas quae in perpetua degunt virginitate, et viduas.« Tertullianus etiam quadam gradatione status Ecclesiae varios recensens, virgines viduasque comprehendit lib. de Praescript., cap. 3: Quid ergo si episcopus, si diaconus, si vidua, si virgo, si doctor, si etiam martyr lapsus e regula fuerit, ideo haereses veritatem videbuntur obtinere?« Hae autem domi degebant, asceteriis nondum inductis.

III. Has vero sive virgines sive viduas, aliquando [Col. 0327C] alebat suis eleemosynis Ecclesia; et quidem de viduis satis vetus est testimonium ex Act. apost. VI, 1, cum factum est murmur Graecorum adversus Hebraeos eo quod despicerentur in ministerio quotidiano viduae eorum. Et hinc ansam ceperunt apostoli curam earum septem diaconis demandandi. Regestum autem earum, sive virginum sive viduarum, servabant Ecclesiae, ut exacte opportuneque opem omnibus ferrent. Ingentem numerum pascebat illa cui praeerat Chrysostomus, qui hom. 67 in Matth. scribebat: »Cogita tecum quot viduis, quot virginibus quotidie (ecclesia) succurrat. Jam enim numerus earum in catalogo ascriptus ad tria millia pervenit.« Quod aliquando ex lege 88 Constantini Magni praestitam ab aerario publico docet Sozomenus, lib. V, cap. 5, quam legem non modo abrogavit Julianus, verum »a virginibus et viduis, quae in clerum erant propter egestatem ascriptae, ea exigi mandavit quae ante ab aerario publico acceperant.«

[Col. 0327D] IV. Cum autem hujusmodi viduae viderent e re sua esse, si publica continentiae vidualis signa praetenderent, quod eleemosynis largioribus iis succurreretur, eveniebat quandoque ut statim a morte conjugis viduitatem praeseferrent, a qua, mutato deinde consilio, saepe recedebant. Unde lege Longobardorum lata per Luitprandum (Lib. II, tit. VI, l. 1 legg. Longobard.) ne ante anni spatium a funere conjugis uxor velamen sibi viduitatis imponeret, cautum fuit. Quoniam vero ferventiores hanc dilationem sibi duriorem putabant, petierunt a Carolo Magno et obtinuerunt, ut quae fervidiore spiritu impellerentur ad suscipiendum velamen vidualis continentiae, libere possent viduitatis statum et impune amplecti (Ibid., l. 2: »De feminis, quas defunctis viris lex Longobardorum prohibet ante anni spatium vestem religionis mutare, velumque suscipere, petierunt nostram licentiam, ut mox dum divina pietas inspiraverit, eas indemnes liceret suscipere. Nos autem [Col. 0328A] considerantes quia praeterito tempore pro ipsa dilatione multae raptae intra idem spatium ad aliam partem distractae fuerunt, ideo petitionem earum, quia censuimus esse justam, suscepimus et eis fieri ita concedimus.« Sed modum hac in re ponendum episcopis visum est, ne scilicet intra triginta dierum spatium, cum adhuc fervor doloris exaestuans confusionem creat, consiliumque prudens subvertit, vota sua nuncuparent, nec sine episcopi arbitrio velum susciperent. Capitul. Aquisg. an. 816, sub Ludovico Pio, cap. 21: »De feminis quae viros amittunt, placet, ne se sicut hactenus indiscrete velent, sed ut triginta dies post decessum viri sui exspectent, et post tricesimum diem per consilium episcopi sui, vel si episcopus absens fuerit, consilio aliorum religiosorum sacerdotum suorumque parentum atque amicorum id quod eligere debent, eligant.«

V. Verum cum huic devotioni non semel aditum reseraret egestas, cujus levandae gratia velum viduae [Col. 0328B] assumebant, ut sic ad ministerium templi, quo sibi proventuum vel eleemosynarum copia daretur, admitterentur; et hinc non levia incommoda ecclesiastica politia pateretur, concilium Parisiense VI, c. 42, hujusmodi malis prudenter occurrit hoc canone: »Invenimus quod quaedam feminae, maxime hae quae valde censu tenues sunt, sine consensu sacerdotum idcirco sibimetipsis velum imponant, ut sub praetextu hujus velaminis, ecclesiarum excubatrices et administratices fieri possint. Haec autem incauta velatio, unusquisque episcopus, provideat, ne in parochia sua fiat. Et quia in plerisque locis hujuscemodi velatas laqueum sacerdotibus exstitisse cognovimus, prohibemus, ne quisquam presbyterorum hujusmodi personas in basilicis sibi commissis pro hujuscemodi obsequio admittere praesumat.«

VI. Si vero virgines et proximae earum, id est viduae (sic enim B. Bruno Herbipolens. episcopus interpretatur illud Psal. XLIV, 16, Adducentur regi virgines post eam; proximae ejus afferentur tibi), a proposito [Col. 0328C] continentiae virginalis vel vidualis resiliissent, et vel nuptias tentassent, vel clanculo, ut ait Paulinus, se corrupissent, districtae animadversionis poenas pendebant, ut ex hoc canone quem exponimus constat. Cui consonum omnino est quod legitur in Capitul. lib. VII, c. 338, sic: »De viduis et puellis, quae sibi in habitu religionis in domibus propriis tam a parentibus quam per se vestem mutaverint, et se postea contra instituta Patrum vel praecepta canonum conjugia crediderint copulanda, tandiu utrique habeantur a communione suspensi, quousque quod illicite perpetraverunt, emendent. Quod si emendare neglexerint a communione vel omnium Christianorum convivio in perpetuo sint sequestratae.« Gratianus affert hunc canonem in secunda parte Decreti, c. 27, q. 1, cap. 7, sub nomine concilii Toletani IV. Sed nec nos reperimus, nec ante nos qui exposuit ad Gratiani locum haec verba: In conciliis Toletanis non est inventum. Est autem lib. VII Capitul., c. 338.



NOTAE IN CAN. XI.
[Col. 0328D]

a Cujuscunque conditionis, omnes comprehendit Paulinus, sive nobiles sive ignobiles. Concilium vero Parisiense VI, c. 44, cum nobilibus feminis, quae amissis viris velantur, humanius agit, adhortans, et non imperans, ut expletis a funere conjugis 30 diebus, »aut nubant, aut si potius Deo se sacrari expostulaverint, admoneantur, et instruantur, ut non in domibus propriis, sed in monasteriis, sub spiritualis matris regimine Deo se servituras subdant.«

b Spontanee pollicentes. Verum Capitul. lib. V, c. 180, etiam eas quae invitae velum acceperunt, in eo statu perseverare jubet. »Qualicunque modo mulier, permittente canonice viro suo, aut eo defuncto, velum sanctum in caput acceperit aut sponte aut invita, in eo permaneat omnino, nec dimittat.« Quod durum nimium videtur. Aequius procedit synodus apud Vermeriam an. 762, sub Pipino, can. 4: »Ut quolibet [Col. 0329A] modo femina velum acceperit, in hoc permaneat, nisi se invitam aut reclamantem velaverit aliquis. Tamen praedicandum est, ut cum velo suo permaneat, si voluerit. Quod si presbyter eam invitam reclamantemque velaverit, gradum suum pro hac causa perdat. Quod si contigerit ut mulier sine convenientia viri sui se velare praesumat, in potestate viri ejus erit, ut in hoc permaneat, aut non.« Ubi inferre potes quandoque ipsas conjugio junctas feminas continentiam professas, maritorum accedente consensu. Si vero ad tempus velum se suscepisse vidua testaretur, ut eo exacto ad nuptias secundas transiret, ipsi non credebatur, cogebaturque propositum conservare. Concilium Tiburiense an. 895, c. 25: »Judicamus quod si sponte velamen, quamvis non consecratum sibi imposuerit, et in ecclesia inter velatas oblationem Deo obtulerit, velit, nolit, sanctimoniae habitum ulterius habere debebit: licet sacramento confirmare velit eo tenore et ratione velamen sibi imponere, ut iterum possit deponere.«

[Col. 0329B] c Deo emancipatae fuerint. Festus, in lit. E: »Emancipati duobus modis intelliguntur: aut ii qui ex patris jure exierunt, aut ii qui aliorum fiunt dominii.« Hinc ille Pistoclerus Plautinus, Bacchid. v. 69:

. . . Nunc ego mulier tibi me emancupo.
Tuus sum;
hoc sensu utitur Paulinus.

d Nigram vestem, etc. Ex dictis has feminas propriam habuisse vestem satis liquet; quae aliquando sanctae Mariae vestis dicebatur. Luitprandus in LL. Longobard., lib. III, tit. XXXVII, leg. 1: »De his feminis quae . . . . quanquam a sacerdote consecratae non sint, sic nobis justum apparuit esse . . . . ut quae tale signum super se habent, idest velamen vel vestem sanctae Dei genitricis Mariae, quocunque ingenio in se suscipiunt, postea ad saecularem vitam vel habitum transire nullatenus praesumant.« Idem habet leg. seq., quae consona omnino sunt canoni [Col. 0329C] Pauliniano; ex quo probabile fit, ea verba: sicut antiquus mos fuit in his regionibus, de universa Longobardorum ditione esse intelligenda. Nisi dicere malis antiquum fuisse morem regionis, et ante Longobardorum irruptionem introductum, postremo transiisse in leges Longobardorum.

Colorem vestium nigrum fuisse, qui et pullus dicitur; hinc habes cujusmodi vestes ab antiquis adhiberi solebant in luctu. Item erant vestes pullae infimae sortis hominum. Lampridius in Commodo, c. 16: »Quod funeribus solebat ipse in pullis vestimentis praesidens, etc.« Suetonius de Augusto in eumd., c. 44, secernente plebem a nobilibus in theatro: »Sanxitque ne quis pullatorum media cavea sederet.« Calpurnius, vers. 702, eclog. VII, de spectaculis:

Venimus ad sedes, ubi pulla sordida veste
Inter femineas spectabat turba cathedras.
et v. 754:

O utinam nobis non rustica vestis inesset!
[Col. 0329D] Vidissem propius numina: sed mihi sordes
Pullaque paupertas, et adunco fibula morsu
Obfuerant.

Jure ergo istiusmodi vestis luctui et humilitati conveniens ab iis feminis sumebatur, quae deliciis et mundi pompis nuntium remisissent, seu virgines essent, seu viduae. Hinc scitissime Vincentius Lirinensis Commonitor. I, cap. 6, viduas quas haeretici a proposito deturbaverant, depullatas appellat: »Tunc temeratae conjuges, depullatae viduae, profanatae virgines, etc.«

Apud Hispanos, apud quos sub Sisenando rege, aera 671, id est, an. 633. concilium Tolet. IV, c. 55, viduis et virginibus peculiarem habitum assignaverat, qui poenitentiam colore praeseferret. Viduae velum album gestant, teste Garsia in can. seq.: »Inde existimo, ait, viduas saeculares Hispaniae etiam nunc prolixum atque album velum pro capitis tegumento gestare, quasi professionis viduitatis antiquae indicium.« Verum [Col. 0330A] aera 694, id est an. 656, decimum concilium pariter Toletanum habitum sub Reccesvintho, c. 4, non album, sed nigrum 89 aut purpureum et quidem unicolorem his feminis destinavit. »Vestis careat varietatibus colorum, et diversitatibus partium . . . . Ut autem deinceps nihil devocetur in dubium, pallio purpurei vel nigri coloris caput contegat.« Purpureum non eum arbitror accipiendum colorem, qui arte fit. Non enim viduis, humilitatisque suae sarcinam gestantibus, ut ait Tertullianus de Cor. mil., c. 14, purpura magistratuum insigne et pomparum saeculi altrix convenit; sed color is qui prope accedit ad purpureum, id est subrutilus, qui in lanis Baeticis laudabatur, natura colorante, ut idem inquit Tertullianus lib. de pallio, c. 3. Plinius, lib. VIII, cap. 48, sicuti Asiae, ita et Baeticae rutilas, imo erythreas, id est rubras lanas attribuit. »Hispania, inquit, nigri velleris praecipuas habet. Pollentia juxta Alpes cani. Asia rutili, quas erythreas vocat; item Baetica.« Igitur [Col. 0330B] verosimile est Patres Toletani concilii per pallium purpurei coloris, intellexisse velum nativi coloris purpurei, seu rutili, cujusmodi color lanis Hispaniae, et Baeticae praesertim, a natura inditus erat, caeterum et extra provinciam nostram et saeculis Paulinum sequentibus viduitatis continentiam profitentibus nigrum velum impositum evincitur ex visionibus Flotildae, quas du Chesne tom. II script. histor. Franc., pag. 625, inseruit: »Item vidit sese in quodam amoeno loco, velumque nigrum super caput habere, de quo cum requisivisset, audivit quod fieri nonna deberet.« Nonnas autem viduas appellatas testis est sanctus Hieronymus, epist. 22 ad Eustochium: »Et quia maritorum expertae dominatum, viduitatis praeferunt libertatem, castae vocantur et nonnae.« De hujusmodi velis pluribus disserentes vide Baronium in notis ad Martyrol., 7 Maii, lit. C, et Paulum Aringhi in Roma subterran., lib. IV, cap. 37, § 23: duo clara lumina congregationis nostrae; nec omittas Fontaninum de sancta Columba disserentem.

[Col. 0330C] e Mundano judicio Ad discrimen ecclesiastici. Vide quae notavimus ad can. 9, lit. b, de judiciis publicis. Mundanum enim idem erat quod saeculare sive profanum. In capitulari Aquisgranensi an. 816, c. 21, sub Ludovico Pio, leges mundanae dicuntur quae a principe feruntur, ut ecclesiasticae, quae ab episcopis fiunt. Sic Ansegisus abbas, in praefatiuncula lib. III Capitul., profitetur se duobus libellis prioribus capitula ecclesiastica Caroli Magni et Ludovici descripsisse; in tertio autem illa ad mundanam legem pertinentia adunasse. Sic et Prudentius v. 81, profanam aulam mundialem dixit:

Ductor aulae mundialis ire ad aram jusserat.

f Vestem mutare. Idem est ac relicta profana vestem sumere professionis alicujus; puta continentiae, vel poenitentiae. Lib. VII Capitul., c. 338, tit. De feminis, quae religionis vestem in domibus propriis mutaverunt, si postea concubitum elegerint, quid agendum [Col. 0330D] sit. Mutaverunt, ut patet ex contextu, idem est ac assumpserunt. De poenitentibus, lib. V pariter Capitul., c. 116, Si comam dimiserit, aut habitum mutaverit, manus ei imponat.

g Absque sui episcopi conscientia. Haec interdictio, ne velentur virgines vel viduae inconsulto episcopo, est lib. VII Capitul., c. 172, cujus capitula saltem ex parte, opus sunt Paulini, unde forte concilium Parisiense VI desumpsit sua, nempe 40 et 41, huic sanctioni consonantia.

Conscientia autem hic ponitur pro notitia, seu cognitione, vel scientia. Innocentius I, epist. 2, ad Victricium, c. 1: »Ut extra conscientiam metropolitani episcopum nullus audeat ordinare.« Quo sensu utitur Phoebadius lib. contra Arianos, non longe a principio, cum haeresim in conscientiam publicam se posse proferre dixit. Quem locum in suis Adversariis, lib. XXIX, cap. 1, perpendens Barthius, confirmat exemplo Vegolae, quem corrupto a barbaris nomine, [Col. 0331A] Vegetium dicit, De limitibus: »Si servi faciant dominio, mutabuntur in deterius; sed si conscientia dominica fiet, celerius domus exstirpabitur.« Sed et Cicero, lib. II De finibus, eadem significatione hoc vocabulum usurpat: »Ut hominum conscientia remota nihil tam turpe sit, quod voluptatis causa non videatur esse facturus.«



OBSERVATIO IN CAN. XII.

I. Tria hoc canone statuuntur: 1. Ut claustra sanctimonialium custodiantur. 2. Ne liceat illis sub devotionis praetextu Romam adire vel alia loca. 3. Poenae statuuntur in transgressores.

II. Quod attinet ad primum: Bonifacius VIII, cap. periculoso, in VI Decretal., lib. III, de stat. regular., tit. 16, districte prohibet accessus laicorum ad claustra monialium, et monialium a claustris recessus. »Sancimus, ait, universas et singulas moniales praesentes atque futuras, cujuscunque religionis sint vel ordinis, in quibuslibet mundi partibus existentes sub [Col. 0331B] perpetua in suis monasteriis debere de caetero manere clausura: ita quod nulli earum sit monasteria ipsa deinceps egrediendi facultas: nulliusque aliquatenus inhonestae personae, nec etiam honestae ingressus vel accessus pateat ad easdem.« Hoc est primum statutum latum sub praecepto de perpetua monialium clausura, ut dicitur, si credimus Franscisco Pellizario Tract. de monial., cap. 5, sect. 1, qu. 2, confirmatum a Tridentino, sess. XXV, cap. 5, de regularibus et monialibus, a sancto Pio V per constitutionem Circa pastoralis, et a Gregorio XIII per aliam Deo sacris. Exhinc apparet nonnisi XIV saeculo universim sub praecepto septa monialium occlusa, communionemque locorum cum laicis Deo dicatis feminis interdictam fuisse.

III. Verum quod universali rescripto antea non fuerat sancitum a particularibus conciliis et Patribus, quandoque concilio, quandoque praecepto ad propriarum dioeceseon disciplinam jam in pluribus provinciis [Col. 0331C] fuerat invectum. Praeter id, quod habemus ex hoc canone Paulini, sunt in capitularibus regum Francorum nonnullae sanctiones circa ipsa Paulini tempora editae, quarum aliquas placet exscribere, ut pateat statutum concilii Forojuliensis non fuisse sine praecedenti exemplo, nec sine subsequenti imitatione. Igitur sub Pipino, in synodo Vernensi an. 755, c. 6, sic statuitur: »Constituimus ut nulla abbatissa . . . extra monasterium licentiam habeat exire, nisi hostilitate cogente. Sed domnus rex quando aliquam de ipsis abbatissis ad se venire jusserit, semel in anno per consensum episcopi in cujus parochia est, ut tunc ad eum aliqua veniat ex sua jussione, si necessitas fuerit; et alibi omnino non debeat, nec per villas, nec per alia loca demorari, nisi tantum quam celerius poterit ambulare et reverti; et ante non moveat de suo monasterio, priusquam suum missum transmittat ad domnum regem. Et si jusserit rex venire, veniat; sin autem, in monasterio permaneat [Col. 0331D] interim quod in antea hoc plenius secundum canones emendaverit. Similiter nec illae monachae extra monasterium exire debeant, etc.« In capitulari 3, an. 789, cui adfuisse Paulinum in ejus Vita, cap. 5, n. 5, dicimus, cap. 3, sic habetur: »Ut nulla abbatissa foras monasterio exire praesumat sine nostra jussione, nec sibi subditas facere permittat, et earum claustra sint bene firmata.« In capitulari 1, an. 802, c. 20, statuitur: »Ut abbatissa una cum sanctimonialibus suis unanimiter ac diligenter infra claustra se custodiant, et nullatenus foris claustra ire praesumat.«

IV. Haec quidem statuta fuerant ne feminae devotae e coenobiis suis egrederentur. Ne vero viri ad earum septa accederent, pari sollicitudine cautum fuit. In lib. VII Capitul., c. 272, sic praecipitur: »In monasterium puellarum non nisi probatae vitae et aetatis provectae ad quascunque earum necessitates vel ministrationes permittantur intrare. Ad faciendas vero [Col. 0332A] missas clerici, qui ingressi fuerint, statim peracto ministerio regredi festinent. Aliter autem nec clericus nec monachus juvenis ullum ad puellarum congregationem habeat accessum, nisi hoc paterna aut germana necessitudo probetur admittere.« Hoc idem mandatur in capitulari ad Salz, an. 804, c. 5, cum hac tantummodo restrictione: »Salva necessitate monasterii secundum canonicam institutionem et juxta quod episcopus ipsius parochiae ibidem ordinaverit.« Sed et cap. seqq. 6 et 7 interdicitur detentio puellarum in monasterio, nisi earum quae ibidem admittendae erunt ad vitam regularem suscipiendam. Puerorum autem admissio, quamvis sanguine junctorum, omnino vetatur. Concilium autem Parisiense VI, lib. I, c. 46, non modo ingressus, sed accessus quoque ad monasteria et collocutionem cum monialibus prohibet clericis monachisve, excepta praedicationis vel confessionis sacramentalis audiendae causa, atque etiam expetita episcopi licentia, videlicet: [Col. 0332B] »Quod si sermo praedicationis faciendus est, congruo in loco coram omnibus fiat. Si vero colloquendum cum aliqua sanctimonialium ratio expostulat, id non alicubi, nisi in constituto loco, id est in auditorio, sub testimonio virorum religiosorum et religiosarum feminarum fiat.« Et infra: »Porro si sacerdotibus sanctimoniales peccata sua confiteri voluerint, id non nisi in ecclesia coram sancto altari, astantibus haud procul testibus, faciant. Si autem 90 infirmitas praepedierit, ut in ecclesia eadem confessio fieri nequeat, in quacunque libet domo facienda est, non nisi testibus similiter haud procul astantibus fiat.« Haec fuit disciplina Ecclesiae saeculo Paulini circa monasteria feminarum.

V. Verum qui egressum a coenobio devotis feminis vetuerat Paulinus, nominatim et expresse Romanam peregrinationem prohibuit, et quamcunque aliam pietatis causa susceptam. Invaluerant adeo piae devotionis ergo peregrinationes ea tempestate, ut opus fuerit episcopis modum imponere iis quos vel cura [Col. 0332C] aliorum, ut parochos, vel ratio proprii status, ut monachos, et eo magis moniales detinere debebat. Hinc in eorum temporum conciliis crebra occurrunt statuta in monachos gyrovagos, uti vocantur in capitul. II, an. 789, c. 1, et clericos, qui, asceteriis et ecclesiis suis posthabitis, peregrinationes suscipiunt. Peculiariter autem in synodo Vernensi sub Pipino, ann. 755, ab episcopis interdicitur monachis peregrinatio Romana, inconsultis abbatibus. Sic enim habetur cap. 10: »Ut monachi qui veraciter regulariter vivunt, ad Romanam sedem vel alicubi vagari non permittantur, nisi obedientiam abbatis sui exerceant.« In concilio Cabillonensi II, ann. 813, c. 44 et 45, decretum fuit de presbyteris caeterisque de clero viris: »Romam sive Turonum absque licentia episcopi sui adire penitus decrevimus inhibendum. Nam et a quibusdam, qui Romam Turonumve et alia quaedam loca sub praetextu orationis inconsulte peragrant, plurimum erratur.« Hi ergo met Patres, [Col. 0332D] qui de clericis sic staetuerunt de sanctimonialibus quoque eodem concilio sic decreverunt, c. 57: »Abbatissa quae in civitate monasterium habet, nequaquam de monasterio egrediatur, nisi per licentiam episcopi sui.« C. 62: »Sanctimoniales, nisi forte abbatissa sua pro aliqua necessitate incumbente illas mittente, nequaquam de monasterio egrediantur. Hae vero quae famulos aut famulas non habent ad exercenda negotia, ad mediam portam monasterii perveniant, et ibi coram testibus negotium suum exerceant.« C. 64: »Portaria non eligatur nisi quae aetate matura sit, et testimonium habeat bonum, et vitae probabilis sit.«

VI. Porro peregrinantium pericula, et animae damna, quae peregrinationes pariunt, late prosequitur sanctus Hieronymus epist. 13, ad Paulinum, improbans monachorum hujusmodi excursiones, etiam ad loca sancta Hierusalem, ubi ipse tunc degebat, praesensque cernebat ea quae avertere tentabat mala. [Col. 0333A] »Si crucis, aiebat, et resurrectionis loca non essent in urbe celeberrima, in qua curia, in qua aula militum, in qua scorta, mimi, scurrae et omnia quae solent esse in caeteris urbibus, vel si monachorum turbis solummodo frequentaretur; expetendum revera hujusmodi cunctis monachis esset habitaculum. Nunc vero summae stultitiae est renuntiare saeculo, dimittere patriam, urbes deserere, monachum profiteri, et inter majores populos periculosius vivere quam eras victurus in patria. De toto huc orbe concurritur: plena est civitas universi generis hominum: et tanta utriusque sexus constipatio, ut quod alibi ex parte fugiebas, hic totum sustinere cogaris.« Haec, quae movebant Hieronymum, rationum momenta, Paulino ut monachum ab Hierosolymitana peregrinatione deterreret, multo sunt validiora, ubi de sanctimonialibus agitur. Itaque et Gregorius Nyssenus in epistola sua vel libello, ad loca sancta accessum monachis virginibusque interdicit, ut interpretantur [Col. 0333B] prudentissime Baronius ad an. Christi 386, n. 39, et Bellarminus Controv. tom. II, lib. III, de cultu sanctor., cap. 8, contra Magdeburgenses Centuriatores, qui ex hac epistola ansam capiunt improbandi ac damnandi catholicorum pium studium loca sancta invisendi. »In ea oratione, ait Bellarminus, non reprehendi absolute peregrinationem in Hierusalem, sed reprehendi in certis personis, id est monachis et sanctimonialibus; nam de talibus solum eo loco agitur.« Vel, ut volunt du Pinius in Gregor. Nyss. et G. Cave, qui certe a catholicis non stat, mali Hierosolymitanorum mores effecerunt, ut Gregorius eo tempore iter, alioquin sancte susceptum, suscipiendum improbaret. »Hierosolymam invisit, ait Cave, et loca sancta pia mente contemplatus est: verum vitiis ac dissidiis Hierosolymitanorum offensus, pedem subito retraxit: quin et epistolam adversus Hierosolymam pietatis ergo adeuntes paulo post exaravit.« Hoc testimonium ab adversario petitum malam Magdeburgensium Centuriatorum fidem [Col. 0333C] obiter demonstrat.

VII. Tandem Paulinus ad poenas in transgressores saluberrimae sanctionis progreditur, videlicet »aut juxta modum et qualitatem culpae excommunicatione multetur, aut anathematis vinculo punitus vinciatur, aut honoris proprii amissione nudatus reus ab Ecclesiae gremio tollatur.« Tria hic notantur poenarum genera, quae, quamvis inter se differre non admodum videantur, attamen distincta fuisse ex variis locis discimus. Nam in concilio Turonensi II, an. 587, c. 24, dicitur de quodam praevaricatore, ut non solum excommunicatus, sed etiam anathematizatus moriatur. Igitur hic per excommunicationem, quae videtur posse confundi cum anathemate, non nisi minorem quam dicunt, quae vere ab anathemate differt; per anathema majorem excommunicationem et propriam; per honoris amissionem, suspensionem, vel depositionem ab officio censerem intelligendam. Equidem impraesentiarum nostri theologi unam tantummodo [Col. 0333D] excommunicationis minoris speciem agnoscunt, quam incurrit qui communicat cum excommunicato majori excommunicatione. Verum olim, ut observat Morinus de sacramento Poenit., lib. VI, cap. 25, n. 11, cum Sylvestro decem, cum Antonino novem, cum Innocentio et Henriquez octo in casibus ea incurrebatur. Nunc quia unico casu incurritur, unici tantum gradus est, et unicum effectum habet, nempe ut privet participatione passiva, ut aiunt, sacramentorum. Antiquitus autem varios gradus admittebat, quos recenset Morinus l. c., n. 13, his verbis: »Compendio dicam minoris excommunicationis, species, sive gradus apud antiquos fuisse frequentissimos . . . Primus peccatorem a sola eucharistiae participatione excommunicabat sive interdicebat; secundus priore gravior ab eucharistia et precibus ecclesiasticis sive fidelium; tertius duobus his gradibus addebat expulsionem sive excommunicationem a precibus super catechumenos et poenitentes [Col. 0334A] substratos factis: Quartus ab omni ecclesiae ingressu eos excommunicabat, sive submovebat: vel quod idem est, quatuor erant excommunicatorum minori excommunicatione gradus, consistentes, substrati, audientes, flentes.« Igitur aliquem ex his gradibus Paulinum ob oculos habuisse puto, cum praevaricatorem sui canonis excommunicandum decernit. Quod satis aperte colligi videtur ex ipsius verbis. Cum enim remissior vel intensior possit esse haec poena, ut modo vidimus: ipse quoque dixit, »Juxta modum et qualitatem culpae reum excommunicatione multandum.«

VIII. Anathema gravioris culpae index est, majorque excommunicatio dicitur, fulmen omnium horrendissimum non levi de causa intorquendnm, ut in capitul. an. 846 Caroli Calvi, tit. VI, c. 56, statuitur his verbis, quibus etiam differre anathema ab excommunicatione supra explicata evincitur: »Ut nemo episcoporum quemlibet sine certa et manifesta peccati [Col. 0334B] causa communione privet ecclesiastica. Anathema autem sine consensu archiepiscopi aut coepiscoporum, praelata etiam evangelica admonitione, nulli imponatur, nisi unde canonica docet auctoritas: quia anathema aeternae mortis est damnatio, et non nisi pro mortali debet imponi crimine, et illi qui aliter non potuerit corrigi.« In synodo autem Vernensi an. 755, c. 9, explicatur latius quibus beneficiis privetur qui hac censura meruerit feriri ab Ecclesia: »Et ut sciatis qualis sit modus istius excommunicationis: in ecclesiam non debet intrare, nec cum ullo Christiano cibum vel potum sumere: nec ejus munera quisquam accipere debet, vel osculum porrigere debet, nec in oratione se jungere, nec salutare, antequam ab episcopo fuerit reconciliatus.« Causas hujus excommunicationis, ritus caeremoniasque et absolutionis formam apud Hebraeos si vis scire, vide Seldenum de Jure Nat. et Gent. juxta disciplin. Hebr., lib. IV, cap. 8 et seqq. Hoc [Col. 0334C] autem vinculo eos tantum astringi volebat Paulinus, qui praevaricationi contumaciam addidissent. Extrema enim remedia tantummodo extremis malis adhibenda.

IX. Suspensio autem seu depositio, quae hic honoris amissionis nomine veniunt, leviores poenae levioris quoque reatum culpae praeseferunt. Quae honoris amissio quomodo sit accipienda dictum est jam supra in not. ad can. 7, hujus concilii.

X. Hic in fine unum notandum superest, has sive excommunicationis, sive anathematis, sive honoris amissionis censuras non latas esse a Paulino et synodo Forojuliensi, ut ipso facto reum innodarent, sed sub comminatione ferendae condemnationis: id est non latae (formula utar scholasticorum et canonistarum), sed ferendae sententiae, ut indicant termini illi coerceatur, multetur, vinciatur, evellatur. Verum concilium Parisiense VI, lib. I, c. 46, eos qui accedunt ad devotarum asceteria feminarum, [Col. 0334D] monachos clericosque latae sententiae, ut nobis videtur, excommunicatione 91 multavit. »Transgredientem vero, inquit, hanc definitionem nostram excommunicatum esse decrevimus.« Videat Van Espen, qui part. III Juris eccles., tit. XI, cap. 6, n. 19, per decem saecula ignotam fuisse excommunicationem latae sententiae asseverat, num haec sit hujusmodi.



NOTAE IN CAN. XII.

a Quem morum gravitas ornat. Excludit hac phrasi, quae quidem vere Latina est et optima, juvenes ephebosque et imberbes, quibus levitas vel inconstantia tribuitur. Cicero in Catone Majore: »Ego Q. Maximum, eum qui Tarentum recepit, senem adolescens ita dilexi ut aequalem; erat enim in illo viro comitate condita gravitas.« Et infra: »Cuique parti aetati tempestivitas est data. Ut enim infirmitas puerorum est, ferocitas juvenum, gravitas jam constantis [Col. 0335A] aetatis; sic senectutis maturitas naturale quiddam habet.«

b Angelicus ordo. Virgines. Ambrosius, lib. I de Virg.: »Nemo miretur si angelis comparentur, quae angelorum Domino copulantur.« Cyprianus de habitu virginum, circa finem: »Cum castae perseveratis et virgines, angelis Dei estis aequales.« Chrysostomus de Virginit. c. 79: »Qua enim, quaeso, re differebant ab angelis Elias, Elisaeus, Joannes, veri hi virginitatis amatores? nulla, nisi quod mortali natura constabant.« Vide eumdem quoque, lib. III de Sacerdotio, ante finem, et cap. 12 ejusd. lib. de Virginib. Sanctus Petrus Chrysologus, serm. 143: Semper est angelis cognata virginitas. In carne praeter carnem vivere non terrena vita est, sed coelestis. »Et si vultis scire, angelicam gloriam acquirere majus est quam habere; esse angelum felicitatis est, virginem esse virtutis; virginitas enim hoc obtinet viribus, quod habet angelus ex natura. Angelus [Col. 0335B] ergo et virgo divinum officium, non humanum.« Sanctus Amphilochius Iconii episcopus orat. 3: »Et sane est mirabilis (virginitas) velut angelis cognata, velut sodalis supernarum virtutum, velut comes incorporearum naturarum.« Et sic uno ore caeteri Patres. Accedit tamen prae reliquis Paulinianae phrasi Cyrillus Hierosolymitanus, qui gradum virginum in ecclesia; Catech. IV, § de corpore, appellat »ordinem virginum vitam aequalem angelis ducentium.«

c Romam adire. Nonnisi Romanam peregrinationem speciatim nominat, caeteras generatim, quia illa excellebat caeteris, ut aliquando saeculis posterioribus hoc nomine quaelibet peregrinatio, et peregrinus quicunque designaretur. Joannes Sarisberiensis De Nugis curial. lib. VI, cap. 1: »Quis numerare potest. . . quot apud nos licentia istorum suis nudatos bonis sub imagine religionis aliove praetextu non tam Romipetas et peregrinos quam exsules fecerit?« Concil. Lateran. an. 1122, sub Calisto II, c. [Col. 0335C] 16: »Si quis Romipetas et peregrinos et apostolorum limina, vel aliorum sanctorum oratoria visitantes capere. . . . . tentaverit, communione careat Christiana.« Ubi vides Romipetas non praecise qui Romam ad limina apostolorum pergunt, intelligi, a quibus potius distinguuntur, sed eos omnes qui quocunque religionis causa proficiscuntur. Dicti quoque et Romei. Sanctus Odo abbas Cluniacensis, in Vita sancti Geraldi Aurelianensis comitis, lib. II, c. 17: »Tempore quo Romei transire solent.« Et cap. 23: »juxta burgum sancti Martini, quo Romei castrametari solent.« Hinc non raro apud Etruscos Scriptores Romei dicuntur peregrini, et Romeggio peregrinatio. Jacobus Passaranti, Spechio della vera penitenza, dist. 5, cap. 4, § 2: L'altro caso è de' Romei e de' peregrini, e de' Mercatanti che vanno in diversi paesi e luoghi. Ibique non semel repetit. Joan. Villan., lib. VI, c. 92, Arrivò in sua corte un Romeo che tornava da S. Jacopo. Matthaeus Villan., lib. I, c. 56: [Col. 0335D] Ando il pellegrino in romeaggio. Et Novell. Antiq.: Un Borghese di Bari andò in romeaggio.



OBSERVATIO IN CAN. XIII.

I. Paulinus hoc canone exponit excellentiam diei Dominicae, et modum quo et is et caeteri dies festi colendi. Sanctus Ignatius, ep. 7, ad Magnes., »reginam et principem omnium dierum;« sanctus Gaudentius, tract. III, ad neophytos, »natalem reparationis mundi,« et tract. X, »primum diem saeculi;« Sophronius, orat. I de Natal. Dom., »dierum dominam;« Theodorus Studita, serm. 11, »pacis diem;« sanctus Chrysostomus, hom. 5 de Resurrect., »diem Dominicam, diem lucis, diem panis, diem regalem;« et hom. de Eleemosyna ex l. ad Corinth., »Natalitium totius humanae naturae« appellant, ex resurrectionis mysterio petitis nominibus; siquidem »omnes dies Dominici sunt octavae hujus festi,« ait Durandus Rational. l. VI, c. 86, n. 6, [Col. 0336A] quod forte hauserat a sancto Leone serm. 10 de Quadrag., qui de resurrectione Dominica ait: »Per quam in Ecclesia Dei universarum solemnitatum dignitas consecratur.« Haec dies sabbati Judaici loco substituta est ab Ecclesia, cujus rei rationem affert sanctus Athanasius, lib. de Sabb. et Circumcis., sic: »Finis prioris creationis sabbatum; secundae autem creaturae initium Dominicus dies, in quo veterem hominem renovavit et instauravit. Sicuti igitur prioribus temporibus sabbati diem servari voluit in monumentum priorum; ita Dominicum diem veneramur ut monumentum exordii secundae reparationis.«

II. Hinc laetum semper transigere diem hunc solet Ecclesia, remoto quolibet poenitentiae opere diei festo importuno. Epiphanius, lib. de Exposit. fidei, n. 22: »Dominicas omnes festas hilaresque catholica esse sanxit Ecclesia. . . nec ulla jejunia celebrat.« Contra errores autem Eustathii Sebasteni episcopi, et asseclarum ejus hoc die jejunium indicentium, est [Col. 0336B] can. 13 concilii Gangrensis: »Si quis . . . in Dominica jejunet, sit anathema.« Contra Manichaeos vero lege sis epist. 36, edit. noviss., Augustini, praecipue, cap. 12; nec omittas epist. 5 sancti Ignatii ad Philippenses, ubi interfectoribus Christi jejunantes coaequat. Tertullianus, lib. de Cor. milit., cap. 3: »Die Dominico jejunium nefas ducimus, vel de geniculis adorare.« Quod »ob reverentiam resurrectionis Dominicae majores fieri tradiderunt,« ait abbas Theonas apud Cassianum, collat. XXI, cap. 20, cui consonat quod scribebat sanctus Nilus Ursacio epist. 112: »Dominica die stantes oramus, erectum in felicitatem futuri saeculi statum praefigurantes. Aliis vero diebus genua flectimus, lapsum humani generis per peccatum significantes. Surgentes autem a genuflexione resurrectionem Christi nobis communicatam innuimus, mox exsecutioni mandandam Dominica die.«

III. Multis privilegiis donatur haec dies jure divino [Col. 0336C] humanoque. Et quidem ab jure divino ea omnia collata sunt quae quondam sabbato attributa, quae ab Scriptura peti possunt. Longioris quoque, quam par esset, operis foret recensere quae statuunt Ecclesiae jura in canonibus, videndis cuilibet de Consec. dist. 3, per totum, praecipue c. 1, 4, 9, 10, 12, 14 et 15. Nil mirum autem a Deo, qui praecipit, et ab Ecclesia ejus sponsa, quae decus sponsi tueri debet, hanc diem maximi factam. Quid potius statuerint de ea legum latores saecularium attende. Honorius et Theod. Caeciliano scribebant, ut in Cod. Theod., lib. IX, tit. 2, De custod. reor., l. III: »Judices omnibus Dominicis diebus productos reos e custodia carcerali videant: interrogent ne iis humanitas clausis per corruptos carceris custodes negetur. Victualem substantiam non habentibus faciant ministrari. . . quos ad lavacrum sub fida custodia duci oportet.« Cui cohaeret Constantini decretum eod. Cod., lib. II, tit. 8, De feriis, l. 1: »Sicut indignissimum, [Col. 0336D] ait, videbatur, ut diem solis (id est Dominicum) venerationis suae celebrent altercantibus jurgiis in noxiis partium contentionibus occupati; ita gratum ac jucundum est eo die quae sunt maxime votiva compleri. Atque ideo emancipandi et manumittendi die festo cuncti licentiam habeant, et super his rebus actus non prohibeatur.« Quod hic ait indignissimum die Dominico litibus jurgiisque occupari, a pluribus quoque vetitum patebit in notis.

IV. Interim modum hujus diei caeterorumque festorum colendi proponit Paulinus, ut videlicet, praeter cessationem ab operibus servitutis peccati et carnis, nec non a litibus actisque forensibus, detur opera divinis rebus, praesertim audiendo verbo Dei quod a pastoribus proponitur populis. Quod vel ab ipsis incunabulis Ecclesiae actitatum patet ex Actibus apostolorum mutata scilicet praedicatione Mosis, quae per omne sabbatum in synagogis fiebat, ut habetur [Col. 0337A] Act. 13, 14, 15, in una sabbati, id est prima, quae Dominica est, in Evangelii annuntiationem, ut evincitur ex cap. XX, 7: Una sabbati cum convenissemus ad frangendum panem, Paulus disputabat cum eis. Clariusque ritus apparet ex Apolog. II, sancti Justini martyris ad Antoninum Pium, paulo ante finem, dum ait: »Solis, qui dicitur, die, omnium qui vel in oppidis vel ruri degunt in eumdem locum conventus fit: et commentaria apostolorum aut scripta prophetarum, quoad tempus fert, leguntur. Deinde lectore quiescente, praesidens orationem, qua populum instruit et ad imitationem tam pulchrarum rerum cohortatur, habet.« Quod commendatur in Capitul. regum Francorum, lib. VI, c. 205: »Placuit ut fideles diem Dominicum. . . . . omnes venerabiliter colant. . . ne in illo sancto die vanis fabulis aut locutionibus sive cantationibus vel saltationibus, stando in biviis et plateis, ut solet, 92 inserviant. Sed ad sacerdotem aut ad aliquem sapientem et bonum veniant, et eorum praedicationibus [Col. 0337B] et bonis locutionibus quae ad animam pertinent, utantur.«



NOTAE IN CAN. XIII.

a Inchoante noctis initio, id est vespere sabbati. Quod de sabbato dictum erat Levit. XXIII, 32: A vespera usque ad vesperam celebrabitis sabbata vestra, transiit in cultum Dominicae diei. Capitulare 1 an. 789, c. 15, ex concil. Laodiceno, c. 29: »Ut a vespera usque ad vesperam dies Dominica servetur.« Idem habet concil. Francoford. an. 794, c. 21. Legitimum fuisse ritum miracula comprobarunt, teste Gregorio Turonensi, lib. III de Miracul. sancti Martini, c. 31; qui narrat mulierem andegavensem, pia consuetudine contempta, dexterae contractione fuisse multatam: »Quia, ait, die sabbati post solis occasum, qui nocti Dominicae adjacebat, panem voluit conformare.« Quid simile de alia sabbati vespere panem in clibano coquente addit cap. 56. Causam mysticam praecepti affert Anastasius Sinaita Anagogicar. contemplat. [Col. 0337C] in Hexamer., lib. I, de prima die creationis. »Prior est vespera, deinde dies. Hinc lege constitutum est, ut inciperetur a vespera Domini ea, quoniam a morte obscura processimus ad lucem resurrectionis.«

b Quae in prima lucescit sabbati. Ex illo Matth. XXVIII, 1: Vespere autem sabbati quae lucescit in prima sabbati. Sanctus Augustinus, epist. 36, cap. 12: »Dies resurrectionis Domini prima sabbati a Matthaeo, a caeteris autem tribus una sabbati dicitur, quem constat eum esse qui Dominicus postea appellatus est.« Vide quoque Seldenum, de Jur. natur. et gent. juxta discip. Hebraeor., lib. III, cap. 17.

c Quando signum insonuerit. Puta aere campano, quod capitul. 789, III, cap. 18, cloca verbo Gallico dicitur. Videtur idem fuisse cum signo vesperarum. Nam in plerisque veteribus statutis mss. pro artificibus Parisiensis civitatis id potissimum cavetur, ne [Col. 0337D] operi scilicet intendant au samedi depuis le dernier coup des Vespres soné en la paroisse, ou aucuns desdits mestiers demeurront. Apud du Cange, V. Dominica. Verum oppositum suadet ritus adhuc nostris in regionibus perseverans. Nonnullis enim in ecclesiis, praecipue pagorum, pridie diei festi, etsi ibi Vesperae haud persolvantur, neque sono campanarum indicentur, hora circiter altera ante solis occasum, solent pulsari campanae ecclesiae in imminentis crastinae festivitatis argumentum: quod signum Latine vigiliae ex ritu vigiliarum veteri adhuc dicitur. Et quidem eo audito ab opere quocunque non cessare adhuc rudibus quibusdam religio est. Quod autem toto vacarent sabbato improbat tanquam Judaicam sapiens superstitionem in suis quoque rusticis Paulinus ipse, ut patet ex verbis hujus canonis inferius positis: »Porro si de illo sabbato diceret quod Judaei celebrant, quod est ultimum in hebdomada, quod et nostri rustici observant,« etc.

[Col. 0338A] d Abstinere primum omnium ab omni peccato. Opus servile, quod prohibetur die festo, Num. XXVIII, 18, etiam peccatum dici potest dicente Domino Joan. VIII, 34, Qui facit peccatum, servus est peccati. Et opus peccati servile esse interpretatur infra ipse Paulinus. Peccare autem die festo utrum novum peccatum ex circumstantia temporis sacri emergat, disputant morales theologi, quos vide apud. de Lugo de Sacr. Poenit., disp. 16, sect. 12, n. 55 et seq.; et Dianam, p. I, tract. VII, De circumst. aggravantib., resol. 32, qui probabilius negant saltem mortale. Et hanc esse mentem Paulini patet ex nota sequenti.

e Etiam a propriis conjugibus. Sanctus Augustinus serm. 244 de temp. (ed. vet.), seu potius sanctus Caesarius, in Append. tom. V sancti Augustini serm. 292, edit. noviss., populum monet, ut quoties solemnitas aliqua celebratur in ecclesia, et Christi sacramenta percipere voluerit, cum uxore ne misceatur. [Col. 0338B] Objicientibus autem leve esse peccatum ita respondet: »Nec nos dicimus quia capitale peccatum est.« Sanctus Gregorius, ad decimam interrog. Augustini haec dicens, addit: »Nec haec dicentes deputamus culpam esse conjugium.« Et sic communiter doctores moralis theologiae. Igitur si nullum, vel ad summum leve tantum peccatum est non abstinere a consortio maritali die festo, et tamen Paulinus sub eadem formula et peccare die festo, et misceri conjugibus vetat, dicendum restat, neutrum sub gravi culpa Paulinum prohibuisse.

f Et ab omni opere terreno. Quae sint opera quae die festo vetantur, ex praxi fidelium satis notum; praecipue autem quae ad terrae culturam pertinent jure hic terrena dicuntur. Capitul. Aquisg. I, an. 789, c. 79, hujusmodi opera saltem partim recenset, »quod nec viri ruralia opera exerceant, id est nec in vinea colenda, nec in campis arando, nec in metendo, vel foenum secando, vel sepem ponendo, nec [Col. 0338C] in silvis stirpare, vel arbores caedere, vel in petris laborare, nec domos construere, nec in horto laborent, nec ad placita conveniant, nec venationes exerceant. Et tria carraria opera licet fieri in die Dominico, id est, hostilia carra, vel victualia, vel si forte necesse erit corpus cujuslibet duci ad sepulcrum. Item feminae opera textrilia non faciant, nec capulent vestitus, nec consuant, vel acu pictile faciant: nec lanam carpere, nec lignum battere, nec in publico vestimenta lavare, nec berbices tondere habeant licitum, ut omnimodis honor et requies diei Dominici servetur.« Similia passim in Capitularibus invenies. Quam vacationem aeque ab opere carnali et terreno debitam diei festo indicebat ethnicis ipsis ipse ethnicus Tibullus lib. II, v. 5, eleg. I:

Luce sacra requiescat humus, requiescat arator;
   Et grave suspenso vomere cesset opus.
Solvit vincla jugis, nunc ad praesepia debent
   Plena coronato stare boves capite,
[Col. 0338D] Omnia sint operata Deo: non audeat ulla
   Lanificam pensis imposuisse manum.
Vos quoque abesse procul jubeo: discedite ab aris,
   Queis tulit hesterna gaudia nocte Venus.

g Cessante omni causarum strepitu. Cod. Theod., de feriis, tit. VIII, l. 2, inter feriatos dies solis inseritur; et lib. VIII, tit. III, de exsecutor. et ex actionib.: »Solis die, quem Dominicum merito edixere majores, omnium omnino litium, negotiorum, conventionum quiescat intentio. Debitum publicum privatumque nullus efflagitet, vel sponte delecta ulla sit agnitio jurgiorum. Et non modo notabilis, verum etiam sacrilegus judicetur, qui a sanctae religionis instituto vel ritu deflexerit.« Sic emendandum censeo quod male legitur religionis instincto ritu vel deflexerit. Adde illud Ulpiani ff. de fer. et dilationib., l. 6: »Si feriatis diebus fuerit judicatum, lege cautum est ne his diebus judicium sit,« id est pro non judicato et irrito habendum. Vide [Col. 0339A] quoque in tomo I Capitular., pag. 9, praeceptionem Guntramni regis an. 555, Capitul. lib. V, c. 153; lib. VI, c. 318; Leges quoque Longobard., lib. II, tit. 50, l. 2. Sed et Naso hoc idem advertit lib. I Fast., v. 73, de die festo.

Lite vacent aures, insanaque protinus absint
   Jurgia: differ opus livida turba tuum.

h Omnium pene dona charismatum. His quae recenset Paulinus, addi possunt quae habet Augustinus serm. 251 de temp., vel potius Alcuinus, lib. de divin. Offic., c. 7, in appendice Augustini, tom. V, serm. 280, edit. noviss.: »Ipse est primus dies saeculi: in ipso formata sunt elementa mundi, in ipso creati sunt angeli.« Sanctus Leo, epist. 81, ad Dioscorum, c. 1: »In hac apostoli praedicandi omnibus gentibus tubam sumunt, et inferendum universo mundo sacramentum regenerationis accipiunt.« Can. 8, inter novem adjectos VI synodo, qui etsi ejusdem non sint, ut praemonet ibi Surius, attamen ut [Col. 0339B] pii recipiuntur, additur: »In eo nasci dignatus est: in eo stella Magis refulsit: in eo de quinque panibus et duobus piscibus quinque millia hominum pavit: in eo baptismum in Jordane a Joanne suscepit.«

i Quas cunctas longum est per ordinem recenseri. Sanctus Augustinus, vel qui alius serm. 136 de temp., in edit. noviss. serm. 159, in append. tom. V: »Dies me deficiet si voluero omne diei istius exponere sacramentum.« Sanctus Leo l. c.: »Quae tantis divinarum dispensationum mysteriis est consecrata, ut quidquid est a Domino insignitius constitutum, in hujus diei dignitate sit gestum. . . . . ut noverimus in illa die celebranda nobis esse mysteria sacerdotalium benedictionum, in quo collata sunt omnia dona gratiarum.«

j Caeterae vero principales festivitates. Quae eo tempore fuerint festivitates agi solitae libet excerpere ex Capitul. reg. Francor. lib. VI, cap. 189: »Has [Col. 0339C] quidem praecipuas festivitates annuntient presbyteri ut diebus Dominicis sabbatizare, id est Natale Domini dies quatuor VIII Kal. Januar. in Circumcisione Domini Kal. Januar. diem unum: in Epiphania VIII Id Januar. diem unum: in Purificatione sanctae Mariae IX Febr. diem unum: in Pascha Domini usque in octabas paschae post Dominicam dies tres: in Ascensione Domini diem unum: in natali sancti Joannis Baptistae VIII Kal. Jul. diem unum: in passione sanctorum apostolorum Petri et Pauli III Kal. Jul. diem unum: in assumptione sanctae Mariae XVIII Kal. Septemb. diem unum: in transitu sancti Martini III Id Novemb. diem unum: 93 in passione sancti Andreae apost. II Kal. Decemb. diem unum.« In capitul. Aquisgranen. an. 717, c. 46, adduntur post Natale Domini nominatim sancti Stephani, sancti Joannis evang. et natale infantium, et generaliter beatorum apostolorum festa et specialiter natale sancti Laurentii, sicuti universim natalitia cujuslibet sancti, cujus honor in qualicunque [Col. 0339D] parochia specialiter celebratur, l. I Capitul., cap. 158, additur Letania major, et lib. II, cap. 35, additur, Pentecostes sicut in Pascha; dedicatio sancti Michaelis, et natalis sancti Remigii; et in fine: »Et illas festivitates martyrum vel confessorum observare decrevimus, quorum in unaquaque parochia sancta corpora quiescunt.«

k Et illa festa quae sacerdotes in ecclesia praedicant. Presbyteris festa annuntiare mandatur ex concil. Lugdun., dist. 3, de consecr., c. 1: »Pronuntiandum est laicis, ut sciant tempora feriandi per annum.« Tempus hujus annuntiationis et modus habetur ead. dist., c. 25, ex concil. Bracharen., c. 9, nimirum, »breviculo subnotantes unusquisque in sua ecclesia, adveniente natalis Domini die, astante populo post evangelicam lectionem annuntient.« Hoc nunc fit in Epiphania ex concil. Aurel. IV, c. 1, et Tolet. IV, c. 4, et habetur forma in pontificali Romano. Nostris diebus et regionibus ex [Col. 0340A] synodis an. 1660, sub Joan. card. Delphino c. 2, § 4, et sub Dionysio patriarcha ejus nepote (uti circa dimidium XIII saeculi jam in Aquileien. Ecclesia fiebat, ut patet ex Evangeliario ejusdem aetatis), Dominica quacunque indicuntur populo festa per hebdomadam occurrentia. Statuisse quandoque nova et solemnia sanctorum officia patriarchas Aquileienses patet ex charta in appendice II, n. 15, apponenda.



OBSERVATIO IN CAN. XIV.

I. Decima ea dicitur quae ex decem partibus una segregatur. Primitiae sunt quae primo colliguntur ex quocunque proventu. Has quondam sacerdotibus et levitis indulsit Dominus pro officio sacerdotali, et pro ministerio, quo serviebant in tabernaculo foederis, ut dicitur Num. XVIII, 8 et 21: forte ab Hebraeis ritum hausere gentiles, quos inter Camillus praedae decimam se Apollini vovisse dicebat, apud Livium, [Col. 0340B] dec. 1, lib. V, cap. 23.

II. Qui in Ecclesia invectas decimas non nisi paulo ante Caroli Magni tempora asserunt, nugari prorsus videntur. Nam concilium Matisconense II an. 585, c. 5, de legibus decimarum inquit: »Quas leges Christianorum congeries longis temporibus custodivit intemeratas . . . Unde statuimus ac decernimus, ut mos antiquus a fidelibus reparetur, et decimas ecclesiasticis famulantibus caeremoniis populus omnis inferat;« et patet etiam ex sancto Augustino serm. 219 de temp., edit. vet., seu potius ex sancto Caesario Arelatensi, scriptore tamen VI saeculi, in appendice sancti Augustini, tom. V, serm. 277, edit. noviss., de decimis fusius disserente.

III. Eo autem decimarum primitiarumque dandarum aliquando religio progressa fuit, ut non modo de fructibus terrae eas tribuendas fideles putarent, sed etiam de omnibus aliis proventibus, qui ex quacunque industria sibi obvenissent. De militia, de negotio, [Col. 0340C] de artificio redde decimas, dicebat Caesarius l. c.; et Antiochus abbas, hom. 120, monachis quoque de eleemosynis acceptis decimas imperabat: »Praecipue autem monachi offerre Deo debent primitias et decimas . . . ex iis quae aliorum munere ipsis distribuuntur, aut ex opere manuum resiliunt commoda.«

IV. Verum quia qui sacrario operantur, quae de sacrario sunt edunt; et qui altari deserviunt, de altari participant, ut ait Apostolus fuse hoc pertractans I Cor. IX, 13, jure in proprium commodum sacerdotes decimarum proventum vertere possunt, sed non omnem. Quomodo enim decimae dividendae sint statuitur in capitul. episcopor. an. 801, c. 7, »ut et ipsi sacerdotes suscipiant decimas populi, et nomina eorum quicunque dederint scripta habeant, et secundum auctoritatem canonicam coram testibus dividant. Et ad ornamentum ecclesiae primam eligant partem, secundam autem ad usum pauperum vel [Col. 0340D] peregrinorum . . . dispensent, tertiam vero partem semetipsis soli sacerdotes reservent.« Differt aliquantulum divisio quam de decimis profert Walafridus Strabo de Reb. eccles., c. 27: »Quatuor partes juxta canones fieri de fidelium oblationibus debent: ut una sit episcopi, altera clericorum, tertia pauperum, quarta restaurationi ecclesiarum.«

V. Promovet Paulinus pensitationem decimarum producto argumento ex munificentia divina in obsequentes, et poenae comminatione in contumaces prolata verbis Domini per Malachiam, quo utitur quoque Caesarius serm. laudato. Et quidem Patres concilii Francoford. an. 794, quos inter erat ipse Paulinus, c. 25, decimas imperantes addebant: »Experimento enim didicimus in anno quo illa valida fames irrepsit, ebullire vacuas annonas a daemonibus devoratas, et voces exprobrationis auditas.« Annus is est 779, ut probat in notis ad concilium Sirmondus ex decretali precum dato hoc anno 779; [Col. 0341A] ostendit autem decretale tunc fame ingenti populos laborasse.

VI. Nil autem mirum si principes, quibus cordi est felicitas populi, gravioribus poenis in praevaricatores animadverterent. Capitul. Metense, cap. 4: »Qui hoc non fecerit, res ipsas perdat.« Capitul. Wormat. an. 829, c. 5: »Beneficium, unde haec nona et decima persolvi debuit, amissurum se sciat.« Nec ecclesiae cuicunque libitum erat erogare decimas vel nonas fructuum partes, sed cui de jure. Ea propter, cap. 6 seq.: »Quicunque decimam abstrahit de ecclesia, ad quam per justitiam debet dari, et eam praesumptiose vel propter munera, aut amicitiam, vel aliam quamlibet occasionem, ad alteram ecclesiam dederit, a comite vel a misso nostro distringatur, ut ejusdem decimae quantitatem cum sua lege restituat,« id est cum multa a lege constituta.

VII. Episcopi tamen in exigendis decimis non rigore legum principum procedebant, qui mansuetudini [Col. 0341B] suae vocationis studebant. Inter capitula Herardi archiepiscopi Turonensis, n. 132, sic habetur: »Nullus sacerdotum decimas cum lite et jurgio suscipiat, sed praedicatione et admonitione;« et antecedenter, nempe c. 42, »Ut qui decimas non dant, non constringantur per gladios vel sacramenta, sed ecclesiastice corrigantur.«

VIII. Hinc ne, omissis Ecclesiae censuris, et saeculari potestate in partes vocata, scandali inter pusillos oriretur occasio, vel quodcunque praejudicium rebus fidei imminens putaretur, abstinere potius ab exactione, quam hujusmodi periculis rem exponere religiosiores Patres malebant. Idcirco Alcuinus Carolo suadebat, epist. 7, cum ipsi gratularetur de victoria Avarica, ut ab exigendis decimis supersederet, ne incremento fidei in animis adhuc imparatis neophytorum impedimentum aliquod crearetur; libentius obsecuturis, cum in fide adolevissent: »Vestra sanctissima pietas, aiebat, sapienti consilio praevideat, si melius sit populis in principio fidei jugum imponere [Col. 0341C] decimarum . . . Scimus quia decimatio substantiae nostrae valde bona est. Sed melius est illam amittere, quam fidem perdere. Nos vero in fide catholica nati, nutriti et edocti, vix consentimus substantiam nostram pleniter decimare. Quanto magis tenera fides, et infantilis animus, et avara mens illarum largitati non consentit? Roborata fide, et confirmata consuetudine Christianitatis, tunc quasi viris perfectis fortiora danda sunt praecepta, quae olida mens religione Christiana non abhorreat.«



NOTAE IN CAN. XIV.

a Salvis allegoriarum rerum mysticis sacramentis. Allegoriam decimarum praecipuam, quae est ex facto [Col. 0342A] Abrahae, qui decimas Melchisedech dedit, Gen. XIV, 20, late prosequitur Chrysostomus orat. 13 in cap. VII Epist. ad Hebraeos, ubi et Apostolus mystice de excellentia sacerdotii Christi disserit. Caeterum Radulphus Flaviacensis, lib. XX in Levit. c. 7, sic breviter habet: »Numeri sui plenitudinem denarius continet: et sicut numerus ab uno incipitur, sic in decimo consumatur. Cum igitur Dominus et primogenita et decimas suas esse testatur, mystice nos docet ab ipso esse quod ad bonum surgimus, et ab ipso si usque in finem perseveramus. Hoc est enim quod etiam Psalmista pronuntiat dicens: Misericordia ejus praeveniet me, et misericordia tua subsequetur me omnibus diebus vitae meae.« Si tropologicam aliam intelligentiam cupis, vide Riberam in Malach. III, n. 39 et seqq.; estque locus prophetae idem, quem affert Paulinus.

b De suis non de tuis donis. August. seu verius Caesarius serm. 219 de temp. supra allato: »Audi [Col. 0342B] indevota mortalitas. Nosti quia Dei sunt cuncta quae percipis, et de suo non accommodas rerum omnium conditori? . . . non de tuo aliquid exigit quod refundas.« Concilium Trosleianum an. 909, c. 6, »eas (decimas) dando fideliter, nihil Deo . . . conferunt, sed sua reddunt.«

94 c Quia omne quod sumus, vivimus, et habemus, etc. Sumit ex illo Pauli Act. XVII, 28: In ipso enim vivimus, movemur et sumus; quod confirmat Apostolus ex Arato in Phoenomenis: ipsius enim et genus sumus. Hinc Arnobius, lib. I adversus Gentes. »Nonne huic (Deo) omnes debemus hoc ipsum primum quod sumus, quod esse homines dicimur? . . . Nonne quod incedimus, quod spiramus et vivimus ab eo ad nos venit, vique ipsa vivendi efficit nos esse, et animali agitatione motari?«

d Qua mente non quantum. Tritum inter ascetas dictum: Deus non respicit quantum, sed quale. Eusebius, vel quis alius sub nomine Eusebii Emesseni circumferri solitus, non uno loco, nempe hom. in [Col. 0342C] fer. IV Ciner, et hom. de Confessor., laudat cujusdam Christiani sophi sententiam: »Unde, inquit, et quidam sapiens ait: Non magnopere considerandum est quid aliquis agat, sed qua intentione hoc faciat.« Cui consonum est illud Chrysostomi, hom. 3, circa finem, in cap. I Epist. I ad Corinth.: »Non enim ex exitu eorum quae recte fiunt, sed ex mente eorum qui recte faciunt, solet Deus coronas definire.« Hoc quidem pressius, sed tamen nervosius Hildebertus Cenomanensis episcopus, epist. 62: »Deus non quid, sed qualiter offeras attendit.«

Et haec quidem observanda et notanda visa sunt in canones concilii Forojuliensis auctore sancto Paulino patriarcha Aquileiensi celebrati.




[Col. 0343]
95 SANCTI PAULINI PATRIARCHAE AQUILEIENSIS [a 3Kb] CONTRA FELICEM URGELLITANUM EPISCOPUM LIBRI TRES
Ex bibliotheca W. ornatiss. Puteanorum Fratrum Claudii V. cl. senatoris Parisiensis filiorum educti [b 1Kb] animadversionibus et notis illustrati, qui anno 796 videntur conscripti.



EPISTOLA SANCTI PAULINI AD CAROLUM REGEM DE LIBRIS SEQUENTIBUS.

[Col. 0343A] In triumphalibus largiente Domino gloriosius insignito coronis domino Carolo orthodoxa strenuissimo fidei cultori, regiique culminis altitudine sublimato Paulinus licet indignus servorum Domini servus, catholicae [Col. 0344A] sanctaeque Aquileiensis valvicula sedis [c 2Kb] rubicunda meracioris [d 2Kb] pretiosi in sanguinis aspersione salutem.

[Col. 0345A] Reverendorum siquidem apicum vestrorum sacris veneranter inspectis syllabis, saepiusque dulcedinis exigente recensitis sapore; factum est pabulum suavitatis ejus in ore meo quasi mel dulce [a 1Kb] , et tanquam ibiflui distillantis favi [b 1Kb] mellitae suffuscae [c 1Kb] guttulae faucibus meis, totum me procul dubio ex eo quod commodius contigit, dulcedinis sapor possedit. At ubi Felicis, quinimo infelicis, perversique fautoris dogmatis perfidiae sectae clangor horrisonus, auras raptus per vacuas, humilitatis meae multare non distulit [d 1Kb] aures: versa est continuo in amaritudinem caro mea, et respirantium internorum viscerum meorum vitalia, tanquam poculo obriguere propinata toxifluo. Ac per hoc continuo pallui, interioris hominis vitiato pulmone. Hujus nimirum rejecta pestis fellivomae [Col. 0345B] amaritudinis crapula, capabilia [e 1Kb] mei stomachi refrigerasse receptacula modo mirabili contemplatae faciei suffusus venustatis rubor declarat. Purgato igitur jecore mentis hysopi asparso fasciculo [f 1Kb] , lanaeque coccineae cedrino impexae ligno cataplasmato [g 29Kb] peniculo: offeram utique ei charitatis studio exhibito calicem aureum flavigero radiante fulgore. Non quidem illum Babylonicum (Apoc. XVII, 4, 5), quo propinatae sunt omnes gentes, sed illum qui in manu [Col. 0346A] Domini vini meri plenus est mixto. Qui inclinatur ex hoc in hunc, cujus fex non est exinanita (Psal. LXXIV, 8, 9). Et licet bibant ex eo omnes 96 peccatores terrae, sed aliis quidem est gustus vitae ad vitam, aliis gustus mortis ad mortem (II Cor. II, 16). Non est in eo mors, sed vita. Mors autem et vita est in ore bibentis ex eo, qua mente cujusve fidei religione quis biberit. Si igitur mente sancta quis catholicae fidei sinceritate perspicuus vita, vivit [vivet], et non morietur [h 1Kb] (Ezech. XVIII, 21). Sin autem mente lucubri, perfidiaeque mancipatus errore epotaverit, morte morietur, et non vivet (Ibid. 13). Non enim bucella Domini manu largita, mors: neque Satanae mortiferae potestatis fuit infecta saevitia; sed in animo proditoris vigebat. Nam unde Judas sempiternae mortis [Col. 0346B] luit intolerabiles poenas (Joan. XIII, 27), inde beati apostoli, qui fideli de manu Domini animo accipere particulam meruere panis, aeternae vitae gaudium consecuti, coelorum sine fine potiuntur praemium regni. Denique cum catholicus quicunque, manu Domini tribuente, de sacrae Scripturae calice recta fide, devota mente sanoque sensu bibens satiatus fuerit: credideritque Dominum nostrum Jesum Christum verum Deum, verumque Filium Dei, de Deo genitum vero, [Col. 0347A] verumque hominem veraciter de Spiritu sancto, et Maria virgine natum, unum eumdemque Deum, et hominem, unum, eumdemque Dei hominisque Filium ex utraque, et in utraque natura unum, non duos Deos: nec duos, sed unum Filium Dei, vita vivit et non morietur. Si credideris, ait Apostolus, in corde tuo Dominum Jesum Christum, et ore tuo confessus fueris quod Deus suscitavit eum a mortuis, salvus eris (Rom. X, 9). Qui vero biberit ex hujus Scripturae calice ore perfido, corde pessimo, mente perversa, et praesumpserit, quemadmodum haereticus iste, perfida voce garrire Dominum nostrum Jesum Christum propter magnum pietatis sacramentum, nuncupativum Deum et adoptivum filium, hic morte morietur, et non vivit.

[Col. 0347B] Igitur saluberrimis venerabilium incitantibus litterarum vestrarum imperiis, quatenus juxta parvitatis meae intelligentiam, licet pigrioris ingenii obsistat possibilitatis facultas, scribere tamen quae me contingit pro causa fidei contra pestilentes pravi commenti objectiones qualicunque non renuo stylo. Scio enim qui dixit: Aperi os tuum, et ego adimplebo illud (Psal. LXXX, 9). Suspicari denique probabilia rerum extorquent judicia, alio forte tempore, aut per semetipsum, si vita comes fuerit, aut per complices suos, si ipse ab hac luce justo Dei fuerit subtractus judicio, hujus nimirum virulentae stirpis fruticem redivivo conari ramnifero serere in virgulto (IV Reg. IV, 16). Unde et culpa morosae dilationis in respondendum, quoniam ex causa contigit necessario interventa: idcirco [Col. 0347C] impetrandam veniae fiduciam non titubabitur [a 1Kb] spes postulanti negligentiae de torpore frustrata. Praecavens igitur in futurum, non ab re putavi per singula quaeque quae in qualibetcunque litteris ejus contra catholicae fidei regulam inspiciuntur inserta, et Scripturarum admodum testimoniis, et rationabiliter duntaxat juxta humanae possibilitatis efficientiam disputationibus obviare. Si qua vero bene in his prolata habentur, nostris persistant assertionibus [Col. 0348A] roborata. Praeter illa nimirum quae aut nullius esse momenti, aut ad hanc rem convenientius pertinere non videntur, et idcirco nostro se refutabant facillime stylo suscipienda.

Denique etsi non pretiosis, quia non mundis a sorde peccati manibus, de sacris tamen pretiosa Scripturarum thesauris trium horum oblata librorum munuscula [b 1Kb] ante praesepe Domini mei pleno supplicique offerre corde optime judicavi: juxta illud quod Domini lege cavetur: Non apparebis ter in anno vacuus in conspectu Domini Dei tui (Deut. XVI, 16). Ideoque indignum duxi ter in hoc anno, qui totum praesentis vitae typice tempus designat, vacuus in conspectu Domini mei apparere. In hoc utique, ut planius dicam, conscientiae meae anno, qui per quatuor [Col. 0348B] cardinales virtutes, id est prudentiam, temperantiam, fortitudinem et justitiam, quasi per quatuor redeuntia in sese revolvi tempora supputatur. Quippe per quinque exteriores corporis sensus, qui in se ducti denarii numeri summa [Forte, summam] concludunt; quibus additis duobus, hoc est animae carnisque substantia, efficiuntur simul duodecimus, tanquam per duodecim mensium differentias lunares vicissim saepius redivivos explicat cursus. His etiam adjiciuntur tres naturalium morum principales effectus, cordis, animae, mentis: ut est illud, ex toto corde tuo, ex tota anima tua, et ex tota mente tua (Marc. XII, 30). Per quos centenarius ter ductus ter centenarii numeri figuram depingit. Quibus nimirum connectuntur sex morales aetatum distinctiones [c 2Kb] , id [Col. 0348C] est infantia, pueritia, et caetera: qui sexies per decem multiplicati sexagenarii numeri summa [Forte et hic summam] deformant. His namque inseruntur diversarum rationabilium cogitationum distinctae morum per gradus singulos qualitates; veluti sunt spes, fides, charitas, et his similia. Quae quasi multorum dierum calculatius quantitas numeri multiplicata, veluti in trecentorum sexaginta [d 2Kb] et sex dierum anni nostri altitudo consurgit. Huic forsitan perfectionis anni [Col. 0349A] coronae Psalmista Deo commemorat benedixisse, atque benedicere: Benedices coronae anni benignitatis tuae (Psal. LXIV, 12). Corona quippe anni est perfectio consummatae justitiae. Quae quidem perfectionis corona non volentis, nec currentis, sed benignitatis, et miserantis est Dei (Rom. IX, 16). Unde et campi Dei, hoc est humilium electorum mentes, non a semetipsis, sed ex benignitate miserantis Dei implebuntur ubertate. In hoc nempe anno divinae benignitatis clementia ubertatis 97 abundantiam largiente, ut ter non apparerem vacuus in conspectu Domini, tres in nomine sanctae Trinitatis libros, licet inculto editos, non abnuo, stylo, in gazophylacio tamen sanctuarii fideli recondere manu festino. De hoc igitur [Col. 0350A] anno haec ita moraliter sentiendum existimo. Allegorice autem, qui a Redemptore nostro secius [Forte, sanctius] sacratiusque datur intelligi: in quo duodecim apostoli quasi duodecim menses, omnesque electi ejus veluti multorum dierum summa per hoc [hunc] sacratum numerum, trecentorum videlicet sexaginta et sex, qui quasi in uno conglutinati corpore continentur: ipse insinuat qui per Isaiam prophetam de semetipso protestatur, dicens: Spiritus Domini super me, eo quod unxerit Dominus me: evangelizare pauperibus misit me, praedicare annum acceptabilem Domino, et diem redemptionis Dei nostri (Isa. LXI, 1, 2). Amen.



99 SANCTI PAULINI CONTRA FELICEM LIBER PRIMUS.
[Col. 0349]


CAPUT PRIMUM. Lamenta dolentis Ecclesiae proponit.
[Col. 0349C]

Unius ejusdemque praecinentis columbae (Cant. II, 10), electaeque genitricis suae laetantis ac dolentis vox nostra famoso audita est in terra praeconio: Nunc autem exaltavit caput meum super inimicos meos (Psal. XXVI, 6); et: Nunc autem derident me juniores tempore, quorum non dignabar patres ponere cum canibus gregis mei (Job. XXX, 1). Quae quidem alio in tempore variis undique ob tenerum pullorum incommoda circumvallata angustiis, reminiscitur nimirum dierum adolescentiae suae (Ezech. XVI, 22); quando enixa super fratruelem suum, alacri securius pectore laetabatur. Optantis quoque vocis officio, ab ipsis, ut ita dixerim, scaturientibus [Col. 0349D] internorum viscerum secretalibus flabris, redundantia oris colloquia usque ad colli medium confluxisse (Isa. XXX, 28), nullius dubii dicti adversa resistit objectio: Ac per hoc more torrentis mellis et butyri per verba precantia morosae retractationis praetendit oraculum. Quis inquit, mihi tribuat ut sim juxta menses pristinos, secundum dies quibus Deus custodiebat me? Quando splendebat lucerna ejus super caput meum, et ad lumen ejus ambulabam in tenebris? Sicut fui in diebus adolescentiae meae, quando secreto Deus erat in tabernaculo meo? Quando erat Omnipotens mecum, et in circuitu meo pueri mei? (Job. XXIX, 2 seq.) His ita et hujusmodi pleno gratulantique corde prosperis recensitis favoribus, protinus ad querelosa sese vertit lamenta discriminum. [Col. 0350C] Nunc autem, ait, derident me juniores tempore, quorum non dignabar patres ponere cum canibus gregis mei: quorum virtus manuum erat mihi pro nihilo, et vita ipsa putabantur indigni: egestate, et fame steriles, qui rodebant in solitudine, squalentes calamitate et miseria: et mandebant herbas terrae et arborum cortices: et radix juniperorum erat cibus illorum. Nunc autem in eorum canticum versa sum, et facta sum eis in proverbium. etc. (Job. XXX, 1 seq.)



CAPUT II Haeretici hostes Ecclesiae, filii diaboli.

Qui sunt isti lascivientes centum annorum juvenes? (Isa. LXV, 20.) O pulcherrima mulierum qui [Col. 0350D] sunt isti? O unica genitricis tuae! (Cant. VI, 8.) Columba propter sancti spiritus septemplicia donorum charismata: speciosa in sanguine, candidata in lavacro, soror in funiculo charitatis, proxima in societate assumptae naturae, suavis in deliciis Scripturarum. Qui sunt isti qui maledictum centenarii pueri nequeunt effugere? Quos tam liberae auctoritatis fiducia indignos simplicium canum gregis tui socios judicasti? Quoniam sancti gregis tui sint sacratissimi canes, cuidam patrum tuorum [Al., suorum], pro quibus nati sunt tibi filii (Psal. XLIV, 17), contigit nos vaticinio didicisse. Concrepat enim Davidici carminis hujusmodi decachordo Psalterium: Lingua, inquit, canum tuorum ex inimicis tuis ab ipso. Visi sunt ingressus tui Deus (Psal. LXVII, 24, 25). [Col. 0351A] Isti igitur famosissimi canes [a 1Kb] , qui ingressus Dei sunt visi, pastoris officium erga caulas ovium non immerito certum est procul dubio modo fungi mirabili: qui crudelium belluarum rabiem sanctis, si dici liceat, procul a mandrilibus [b 51Kb] gregum coercere latratibus non pertimescunt. Qui autem illi sunt horum rebellium juvenum patres, quos te puduit cum venerandis canibus gregis tui adsciscere, adhuc quaerimus; et quaerentibus nobis jam sese pandit animus inveniendi. An non antiqui haeresiarchae horum pestiferorum detrahentium tibi juvenum patres exstiterant furibundi? Arius scilicet, Macedonius, Sabellius, Eunomius, Nestorius, Eutyches, cum sequacibus suis, quos fixa rataque catholicae fidei invectio a consortio venerabilium canum tuorum [Col. 0351B] dignis animadversionibus censuit alienos? Ipsi haud dubio, et ex eorum maledicta progenie isti propagati sunt filii tenebrarum. Quin potius amici sponsi, qui stat, et audit eum, et gaudio gaudet propter vocem sponsi (Joan. III, 29), doceri possumus quantocius documentis de qua radice mortiferae damnationis nefandissima ista proles genus ducat pestiferum. 100 Genimina, inquiens, viperarum quis vobis monstravit fugere ab ira ventura? (Luc. III, 7.) Translato quippe vocabulo parentem et sobolem, alterum in vipera, in genimine alterum [Col. 0352A] voluit designare. Quatenus ex hujus similitudinis formula patenter daretur intelligi de venenosa ramni radice, spinosae myricae [c 42Kb] virgultum prodisse veneficum. Talium fortassis progenitorum iniquitatem Scriptura Domini commemorat, usque ad tertiam et quartam generationem in filios retorquendam. Talium utique, nec ambigi ordo permittit verificae rationis, qui per imitationem pestiferam perfidorum patrum, filii nuncupantur. Horum igitur convenientius, ut arbitror, quam carnalium crediderim filios patrum. Non portabit, inquit Scriptura, filius iniquitatem patris; nec portabit pater iniquitatem filii: anima quae peccaverit ipsa morietur (Ezech. XVIII, 20). Hinc est enim quod ipsa Veritas Judaeos in Evangelio, a principali parentis degeneratos nobilitate, [Col. 0352B] diabolicos filios ore exprobrat mellifluo. Ait enim: Vos ex patre diabolo estis (Joan. VIII, 44). Et ob quam causam ita dixerit, manifestius declarat, cum protinus subinfert: et opera patris vestri vultis facere. Ille enim homicida erat ab initio (Ibid.). In quibus verbis luce clarius datur intelligi, non eos naturaliter [d 1Kb] , aut tanquam ab eo [e 1Kb] conditos, vel etiam per adoptionem [f 1Kb] , sed ob imitandas [g 1Kb] diabolicae fraudis versutias, filios eos diaboli recte voluit [h 1Kb] nuncupari.



CAPUT III. De haereticis triumphat Ecclesia.
[Col. 0353A]

Nunquidnam infelicissimi Arii sociorumque ejus non exstitit pater diabolus, qui adulterino complexu virulentum semen perfidiae in vulvam depravatae mentis eorum coitu effudit pestifero? Ac per hoc de tam clandestino concubitu conceptus formatusque est filius perditionis: quasi de materno utero, procacissimae linguae obstetricante manu, processit proles aeternae gehennae ignibus mancipanda. Eodem nempe modo genuit similes sibi filios, similique vindictae ultione plectendos. Et quoniam eodem quo illos maledictionis anathemate percelli, si non poenitentiae obsistat remedium, cunctos qui eorum sunt erroribus irretiti, fides sancivit catholica, quasi in tertiam [Col. 0353B] et quartam generationem paternae iniquitatis praestigium haereditario in filios transfunditur jure. Potest etiam de hoc tertiae quartaeque generationis capitulo, aliter acuti ingenii exigente 101 sophismate multiplicius phalerato [a 1Kb] themate explicari. Sed quoniam propter imminentium hostium bella, ad arma spiritalia quantocius festinamus: ne forte dum evagamus ad otiosa, hostium cunei derepente praecipites Ecclesiae valvas inopinato infringant incursu; idcirco armato instante milite, vigiliarum officia quaterna duntaxat alternatione distingui solertissima decrevimus cura. Quatenus in vigilia matutina, Dei jubentis imperio elevata Moysi manu Domini virga, quae triumphalis expresserat crucis vexilla, subvertat rotas curruum, equites, et ascensores ejus divina [Col. 0353C] potentia violento impetu involvat in mediis fluctibus Rubri maris (Exod. XIV, 24 seq.). Sumat quapropter Maria prophetissa tympanum, quae quidem in obtrectatione Moysi hominis Dei, invidentis Synagogae, in hoc tamen loco sanctae Ecclesiae typum gerebat: erumpat protinus in vocem laudis: non quasi hortantis ad praelium concisis buccinam concrepet clangoribus, sed victoriae canticum, concinentibus aliis mulieribus, incipiat ore gratisono: Cantemus Domino: gloriose enim magnificatus est: equum et ascensorem dejecit in mare. Adjutor et protector factus est mihi in salutem (Exod. XV, 20, 21).



CAPUT IV. Serpentes sunt haeretici.
[Col. 0354A]

Submersis igitur Aegyptiis in mari Rubro, in quibus non solum peccatorum agmina sub unda baptismatis, verum etiam haereticorum non inconvenienter intelligi datur [Forte, dantur] exstincta contubernia: ecce abeuntibus nobis, transmisso jam mari Rubro, per vastam mundi solitudinem, occurrit interim nobis serpentium venenosa caterva, quae de pestiferis eorum ovis erumpent, quae ab eis in nido sunt perfidiae derelicta. De quibus ovis per Isaiam dicitur: Ova aspidum ruperant, et telas aranearum texunt. Qui comederit ex ovis ejus morietur, et quod confotum est, erupit [Al., erumpet] in regulum (Isa. LIX, 5). Sed ne timeantur istiusmodi venena serpentium, [Col. 0354B] aspicientes ad aeneum, quem Moyses exaltaverat, serpentem (Num. XXI, 9), consolatur nos etiam isdem propheta, qui per pueri singulariter nati infantiam, exstincta aspidum seu basilisci mortiferae refusionis memorat flabra. Delectabitur, inquit, infans ab ubere super foramine aspidis, et in cavernam reguli qui ablactatus fuerit manum suam mittet. Non occident, et non nocebunt in universo monte sancto meo (Isa. XI, 8). Huic etiam puero per alium prophetam dicitur super aspidem et basiliscum ambulabis, et conculcabis leonem et draconem (Psal. XC, 13). Hinc alias de eodem propheticae modulationis resonat tuba: Spiritus ejus ornavit coelos: et obstetricante manu ejus eductus est coluber tortuosus (Job XXVI, 13). Qui vero sit iste admirabilis infans [Col. 0354C] qui super foram ne aspidis delectabitur, et in cavernam reguli manum suam misit, angelo pastoribus insignia nativitatis ejus evangelizante didici: Invenietis, ait, infantem pannis involutum, et positum in praesepio (Luc. II, 12); cuique multitudo militiae coelestis exercitus consona concinunt voce, dicentes: Gloria in excelsis Deo, et in terra pax hominibus bonae voluntatis (Ibid. 14). Et quoniam certum est in universo Domini monte, quae [Forte, qui] est Ecclesia Dei vivi, non posse horum pestilentiae flabra nocere: cavendum summopere est, ne forte per campestria evagantes inveniantur ab eis qui offucentur [b 2Kb] . Unde necessario existimo ad montana omnes [Col. 0355A] reducere, ne inter profunda vallium aberrantes praerupta, mali aliquid patiantur, insuspecto subito pro irruente latrone.



102 CAPUT V. Conqueritur de Felice foedifrago conciliis quibus et Carolus Magnus et ipse Paulinus interfuerunt.

His ita digestis, operae pretium duximus de genere transeundo ad speciem, ac de generalis consortii communione ad proprii remeare juris privilegium. Aggrediamur ergo, divinis per omnia suffulti praesidiis, hunc pudoris inscium virum, quem [a 2Kb] palaestrae jamdudum devictum certamini, gerendarum rerum qualitas efficaciter certis approbat documentis. Nunc autem temerario ausu, nescitur cujus instinctu [Al. intinctu], rediviva reparare nititur bella. [Col. 0355B] Oblitus praeterea foederis [b 2Kb] jurisjurandi quod cum Deo pepigerat, candidis millium angelorum circumfusis catervis. Sed neque humanae, ut puto militiae huic expectaculo [c 1Kb] defuit multitudo. Praesertim cum in conspectu venerandi principis ventilaretur hujuscemodi controversia quaestionis. Nam tactis sacrosanctis Evangeliis, jurejurando protestatus est, quemadmodum tunc temporis sincerissimae fidei exigente censura, suppresso silentio obscurae obmutuit garrulitas disceptationis: nullius unquam deinceps, nullo quolibet titulo quidam [Forte, quidquam] refragativo molimine revolvere quaestionis; sed in [Col. 0356A] ea, cui consenserat, fidei regula spopondit se perpetua immutabilitate mansurum. In hoc quippe gymnasticae disputationis conflictu contigit etiam humillimae nostrae parvitatis personaliter praesentiam adfuisse. Proh dolor! heu! quam terribile sonat quod dicitur! Foedus cum Deo percussum, quod impune irritum non transcucurrit, humanae praesumptionis audacia usurpativa conqueritur fraude resolutum. Sed haec divini sunt arbitrii reservanda judicio.



CAPUT VI. Perstringit Felicem tanquam praelii desertorem, et ut tepidum, evomitum.

Rupto igitur hujus tam reverendae rataeque stipulationis pacto, ad campum certaminis, Domini obsistente [Col. 0356B] virtute, improbus redire bellator festinat. Miror qua fronte. Nam si de castris Dominicis militiae stipendium assecutus, quasi probatus athleta exercitabatur ad arma, regis utique notatus insignibus, non debuit praeliantibus adversus se terga praebere, ut nec fugae potius [d 1Kb] latibulo palpitans inter fruteta liber, nec fortis in bello persistens praeconaretur famosus. Ex quo non immerito res claruit contigisse, ut praecinctus armis, destitutus forte fugae praesidio, a persequentibus captus, proprio sese subdi judicio capabili ditione [e 1Kb] triumphatoribus non vereretur. Obliviosus Regis Domini Sabaoth auditor [Col. 0357A] praecepti dicentis: Estote fortes in bello. Debuit praeterea cujusdam fortium castrorum Domini militum celeberrimi ducis mirabilibus hortamentis inniti, quibus in 103 mediis praeliis cristatas, nimirum fidei galeis, exercituum phalangas consueverat incitare, Quis, inquiens nos separabit a charitate Christi? tribulatio? an angustia? an fames? (Rom. VIII, 35.) Et post paululum: Certus sum enim quia neque vita, neque mors (Ibid. 38). Et quibusdam interpositis, in summa concludens definit: Neque creatura aliqua poterit nos separare a charitate Dei, quae est in Christo Jesu, Domino nostro (Ibid. 39). Si igitur tunc perfecta charitas ferventior mentis urebat praecordia, non debuit omnino refrigescere; si vero timor [Forte, timore] frigebat, non fuit utique [Col. 0357B] perfecta charitas, quae foras non misit timorem. Perfecta, inquit Joannes, charitas foras mittit timorem (Joan. IV, 18). Quaeri denique potest, de qua trium generum hominum distinctione existimari vir iste imminutus cerebro [a 1Kb] putabitur? De tertio plane genere, hoc est de tepido. Evomendus ergo erat, si haec ita se habent, ex ore Domini. Scriptum est enim: Utinam esses calidus aut frigidus! Sed quia tepidus es, incipiam te evomere ex ore meo (Apoc. III, 15, 16). Rejectus igitur ob teporis nauseam de stomacho sanctae et universalis Ecclesiae, eat nimirum cum sequacibus suis in solitudinem. Corrodant squalentes calamitate et miseria herbas terrae et arborum cortices: et radix juniperorum [Col. 0357C] sit cibus eorum. Quoniam quidem, si sancta catholicaque ecclesia patres eorum indignabatur olim cum canibus gregis sui ponere, quanto magis nec filios eorum consentit, quos [b 1Kb] haereditario jure parentum perfidiae soboles non ignorat successores?



CAPUT VII. Felix ut Goliath lapide sternendus; ut hydra igne consumendus.
[Col. 0358A]

Eligamus quapropter quinque de torrente limpidissimos lapides, quorum quidem unum funda jacientes, Goliae istius gigantea inflati jactantia (I Reg. XL seq.), fulminis ad instar acutissimo ictu concisa duplici [c 1Kb] perfidiae ruga frons impudica [d 1Kb] fodiatur. Quatenus unius lapidis percussus ulcu [e 1Kb] intereat, qui unitatem fidei scindere nititur, et unum Dominum Jesum Christum in duos filios, vel duos deos schismatico capere molitur adnisu. Ac per hoc proprii truncatus ensis mucrone, Davidica modo mirabili se secante manu, jam ulterius nullo modo valeat [f 1Kb] reminisci [Forte, revivisci, pro reviviscere]. [Col. 0358B] Quod si fabuloso hydrarum more, trisulcibus [g 1Kb] [Forte, trisulco] ferro desectis capitibus, numerosius rursus sibilantia resumpsisse colla portentuoso monstro ludificat: ac per hoc ex damni quasi redivivo detrimento, commodius sese profecisse jactatur; divinus ei idcirco inexstinguibili flamma ignis adhibeatur succensus. Quatenus rebellium ambustae venulae medullarum, nullam deinceps veneni inficientis suffusione parturiendi prodigiosa prolis obtineat facultatem.



CAPUT VIII. Felix a Patrum sensu discedens modo Arium sequitur, modo Nestorium.

Sed quoniam veritatis assertores omnimoda circumspectione mendacii vitare muscipulam nihilominus debent, testimonium idcirco illi perhibeo, quia [Col. 0358C] plerumque satis bene sanoque sensu professionis videtur seriem non multum degeneri calamo promulgare. Illud pro certo videri non dubium est, quoniam quandiu praecedentium Patrum vestigia sequitur, ac tritam eorum rectae fidei gressibus viam scandere [Col. 0359A] non divertit, composito incedere dinoscitur gradu. At ubi ad suum audacter sensum recurrit, continuo devius per anfracta labentium rupium offusis concitae densissimis ignorantiae tenebris evagare prospicitur. Ac per hoc modo devitatis [Al., deitatis] falsitatum [a 1Kb] impingit in scopulis; modo abruptis vesaniae versari prospicitur praecipitiis. Modo Arium obvium amplectitur, modo praevium Nestorium gressu subsequitur errabundo. Statimque dare operam nititur, ut destruantur perverso conamine ea quae paulo ante aedificasse praeconabatur laborioso certamine. Qua de re in quantum ad praesens datur intelligi, super labentium glarearum [b 3Kb] glumas, non super firmam petram fundamentum posuisse convincitur. Unde inundantibus pluviis, ventisque impellentibus, [Col. 0359B] illisum pendulum aedificium ruit. Enim vero putabat se vasa cantici habere, sicut David (Amos, VI, 5), et idcirco Salomonica auro radiantia mala in lectis se sparsisse gloriabatur argenteis (Prov. XXV, 11). Et licet fuerint de Dominico aerario furtim sublata, pessimo tamen cauponato [Forte, cauponatu] alterius generis metallo permixta [c 2Kb] , obductaque furva ferrugine, pulchritudinis suae contigit amisisse fulgorem. Nam et Saul legitur inter prophetas (I Reg. X, [Col. 0360A] 11, 12); sed non sicut David, Saul Scriptura denotat prophetam. Arreptitia quidem peste multatus Davidicae citharae trinis nervorum concinentibus lineis, levius amentiae stuporem dulci potitus ferebat modulamine (I Reg. XVI, 23). Aliter namque valdeque dissimiliter in ore Moysi et Aaron manna nectareae dulcedinis suavissimum dulculabat [d 1Kb] saporem; aliter profecto Dathan et Abiron nihilominus in gutture nauseabat [Id est, nauseam creabat]. Ad quem nimirum hujus figurae conjecta [e 1Kb] problema desideret derivare prudens lector sensu intendat conspicuo.



CAPUT IX. Felix non sibi constans, Jesum Christum modo verum Deum et Dei Filium, modo adoptivum, et Deum nuncupativum vocans.

[Col. 0360B] Sed quia supra praemissum est, quaedam bene ab eo pronuntiata, male tamen post paululum ab eodem depravata, ex ipsis prorsus ejusdem, quae nuper phaleratis digesserat, poterit approbare [An. approbari?] commentis. Justo namque Dei judicio permittente, ut qui resoluto sponte vinculo charitatis a sanctae Ecclesiae veritate contraria orthodoxae fidei sentiendo recesserat, non immerito sibimetipsi existeret, exigente poena peccati, diversus. Confitetur [Col. 0361A] enim se Dominum Jesum Christum verum Deum verumque credere hominem: ab ipso scilicet conceptu virginalis uteri a verbo Dei in singularitate personae inseparabiliter absque ulla confusionis mutabilitate utriusque naturae, unum eumdemque Dei hominisque Filium; nec alterum Dei, alterum hominis, sed unum eumdemque Dei et hominis Filium; non duos filios, nec duos deos, et his similia, juxta regulam catholicae satis perspicue prolixae disputationis effusum praetendit sermonem. Quo igitur pacto cujusque suasibilis inspirationis instinctu statim obliviscitur quis paulo ante fuerat, immemor subito, quasi in alienatione insani capitis, quid dixerit? Huic autem, cui auctor dudum exstiterit testimonii, causativo litis opposito, verborum adversis [Col. 0361B] refragatius intorquendo spiculis contradicit. Et quod in promptu rectae fidei proprium delegavisse putabatur oraculum, ac si alterius et non suae conscientiae opus, durius post modicum furibundus abjurat. Ait enim: Si autem, ut vos vultis, homo assumptus a Filio Dei, mox a conceptione virginalis uteri conceptus est Deus et verus natus est Deus, quomodo ipse Filius prophetice de semetipso ait: Et nunc haec dicit Dominus, formans me ex utero servum sibi (Isa. XLIX, 5)? Et rursus, qua, inquit, auctoritate homo Dominicus ex utero matris verus Deus conceptus, et verus Deus natus a vobis praedicatur, cum sit natura verus homo, et per omnia subditus Deo? Quid plura? in eo usque per sententias diversi generis disputationum figuram perducere festinat, quatenus et adoptivum [Col. 0361C] Dei Filium et nuncupativum eum Deum perdito corde definiat: quasi purum communemque hominem, cui fidei praerogativa gratis confertur, cuique per lavacrum regenerationis, ab eodem Dei Filio datur potestas, ut et adoptivus sit Dei Filius gratuito munere, et nuncupativus Deus divina utique praeveniente gratia ex provectu religionis efficiatur? Ex quo igitur tam fribulae [frivolae] disputationis affatu luce clarius animadvertitur et singularis personae mysterium in dualitate numeri decrevisse [An, discrevisse?], unionem divini nominis per dissidium pluralis numeri convincitur resecasse. Licet ille, et cum haec ita severius habeant, saepe tamen verbotenus ab his falsitatis scuto conatur defendere. Hoc [Col. 0361D] est, personas, ait, non divido: naturas prorsus distinguo. Sed cum excusare se ab hac nititur noxa, et tamen frequentius id agere ex propriis nihilominus potest revinci commentis; duorum quapropter criminum, facti scilicet et mendacii reus, justi judicii sanctione, cessante nimirum ambage dubietatis, decernitur. Unde, in quanto admodum intelligi datur, et instantia rerum produnt indicia, non studio veritatis objectis conatur querelis obsistere, sed timore [Col. 0362A] coactus, necessitatis excusare satagit voto: ne forte ex utero sacrosanctae matris Ecclesiae tanquam abortivus ante lucis projiciatur crepusculum.



CAPUT X. Paulinus non intendit discutere cor et intentionem Felicis, sed verba.

Hoc autem, quod quasi mordaci transcursisse me recognoscor sermone, non veritatis studio, sed necessitatis impulsu, quae ab eo bene pronuntiata sunt, delegavisse praedixi. Non intentando interim ingessi [Al., ingressi], veluti ita se certius habeant, sed ut conjecturarum [Al., conjecturalium] disputationis ejus ita mihi opinari qualitas persuasit. Caeterum Dei solius est intime cogitationis arcana rimari. Ipse enim est scrutator renum et cordium, cogitationumque discretor. [Col. 0362B] Nostrum est enim videre in facie: Dei autem utrumque, in facie et in corde. Verumtamen quia per oris ostium, linguaeque clave reserante, latentia quaeque internorum viscerum secreta saepe se produnt in publicum, non ab re 106 existimari potest, si ea, quae extrinsecus late patent, humani ingenii capacitate rebus involuta ambiguis, subtili lance examinari cogantur. Omissis ergo occultis cogitationum medullarumque secretis, audiamus nunc quae per aurium patentes januas ad secretarium sese nostrae mentis transfundunt.



CAPUT XI. Docet Felicem male sentire de Deo, pejusque loqui, dividendo Filium in proprium et adoptivum.

In duobus igitur vocabulis, proprii scilicet et adoptivi, verique et nuncupativi Dei, unicum eumdemque [Col. 0362C] Dei Filium dividere fronte impudentissima non formidat: disputans audacter dissiganti [a 1Kb] de Deo corde, nihil pendens quam sit periculosum quamque terribile de Deo indigne etiam sentire, quanto magis indecenter incauta disputare locutione? Scriptum est enim: Altiora te ne quaesieris, et fortiora te ne scrutatus fueris; sed quae praecepit tibi Deus, illa cogita semper (Eccle. III, 22). Hinc etenim de moderatius temperato, et de effrenatius praecipiti rursus scriptum est: Qui fortiter premet ubera ad eliciendum lac, exprimit butyrum: et qui vehementer emungit, elicit sanguinem (Prov. XXX, 33). Denique ipsa Dei Patris sapientia, quemadmodum evangelicis sacratius instruimur documentis, cum blasphemantium [Col. 0362D] Judaeorum intolerabilia patienter convicia pertulisset, veritatis tamen testimonium silentio supprimi [Al., supremi] Veritas minime judicavit. Ait enim: Ego daemonium non habeo, sed honorifico Patrem meum, et vos inhonorastis me (Joan. VIII, 49). Conviciabantur rursus Judaei Domino, sicuti illustribus verissime evangelicis declaratur praeconiis prurienti ex ejus ore aure mellifluo [b 1Kb] suscipientes auditum: Multa bona opera operatus sum vobis, propter quod opus me [Col. 0363A] lapidatis? Nos, inquiunt, de bono opere non te lapidamus, sed de blasphemia, et quia tu cum sis homo facis temetipsum Deum (Joan. X, 32, 33). Unde et ab eodem evangelista continuo causa redditur, quamobrem Judaei vellent eum interficere, cum protinus subinfertur: Propterea, ait, [a 1Kb] Judaei quaerebant eum interficere, quoniam Filium Dei se dicebat, aequalem se faciens Deo (Joan. V, 18).



CAPUT XII. Felix par Judaeis et Ario infert divisionem in persona, et confusionem in naturis Filii Dei; quod reprobat Paulinus.

Porro, cum iste vir anilis fabulae juris de quo loquimur (si tamen vir dici debeat, qui non viriliter, sed enerviter agit) Dominum Jesum Christum ideo [Col. 0363B] non verum Dei Filium verumque Deum ineptissimis non veretur assertionibus profanare, eo quod verus homo a Verbi Dei persona absumptus in plenitudine integrae humanae naturae ineffabiliter a nobis creditur et praedicatur: in nullo procul dubio ob hoc distare a Judaica perfidia denotatur. Nam etsi verbis aliis, non tamen alia utitur cordis noxii pravitate. Judaeus namque dicit: Tu cum sis homo, facis temetipsum Deum. Haereticus prorsus redargutus ait: Cum sit homo et subditus Deo, non potest verus Deus, verusque credi Filius Dei. Licet profiteatur aliquando, quasi per dissidium, Christum ex parte verum Deum verumque Dei Filium, et ex parte adoptivum filium et nuncupativum Deum: ferulae [b 1Kb] quin potius, ut rerum qualitatis informat relatio, timore [Col. 0363C] coactus quam veritatis judicatur amore devictus; permiscens utique inter trita [Fors., triti] veneni pocula modicum quid mellis, quatenus bibentis faucem simulato suaviter deludat pestifera dulcedo sapore; aemulator per omnia paternae traditionis existens, falsissimique dogmatis cultor. Nam Arius, de cujus iste descendisse ramnifera [Deest verbum, puta radice, origine, etc.] patenter videtur, cum Dei filium adoptivum et creaturam esse firmaret [c 1Kb] ad decipiendum tamen simplicium mentes, fingebat aliquid quasi eximii decoris insigne: excellentiorem, 107 [d 1Kb] non creatorem, cunctis eum praeferebat creaturis. Sed quoniam unus est Christus Dei hominisque Filius, et unitas in partes non rescinditur (nequaquam enim unus dividi potest, nullaque unquam [Col. 0364A] rationis possibilitate, personalis unio recepit sectionem; quia sic est humanae naturae inenarrabili quodam modo divinae inseparabiliter unita naturae, sicque inaestimabili consideratione, juxta quod pax Dei praecellet omnem intellectum, solae cognita ineffabili Trinitati), contemperata est humanae naturae, quatenus nec naturarum confusio, nec naturarum unquam ullo modo divisio suspicetur; sed salva proprietate utriusque irrefusae et intransfusae [e 1Kb] naturae, in una Dei hominisque persona, nec Deus unquam credatur sine homine, quem suscipere ab ipso duntaxat conceptu dignatus est virginalis uteri; nec homo sine Deo, qui mox ab ipsa conceptione virginalis vulvae, Spiritus sancti gratia fecundante, in Deum assumptus verissime praedicatur: Quatenus et [Col. 0364B] Deus propter susceptum hominem, et homo propter suscipientem Deum, ex utroque et in utroque verus Deus verusque homo, unus idemque Christus, unigenitus Dei hominisque Filius, verusque Deus, in cujus nomine coelestium, terrestrium, et infernorum genu curvatur, ab omni lingua, juxta Apostolicam tubam, in gloria esse Dei Patris confiteatur (Philip. II, 10, 11).



CAPUT XIII. Etsi aliud per quod Deus, et aliud per quod homo, non tamen alius Christus, sed semper Deus homo.

Cum ergo dico, Deus verus, et homo verus, non duas Dei hominisque personas definio, sed in una Dei persona utrumque, Deum scilicet hominemque confiteor. Denique non est alius Christus Deus, [f 1Kb] et alius Christus homo. Est plane aliud per id quod [Col. 0364C] Deus est, et aliud per id quod homo; sed non est alius Christus, sicut dictum est, et alius homo. Illud ad naturarum discretionem pertinet quod praemisi: hoc ad unitatem personae quod subintuli. Nam quemadmodum in mysterio sanctae Trinitatis trium pesonarum discretio [g 1Kb] et unius ejusdemque essentialis gloriae inseparabili majestate, non tres Dii, sed unus creditur Deus: ita e diverso in dispensatione pii et magni sacramenti mediatoris Dei et hominum, hominis Christi Jesu, duarum veraciter distinctio naturarum, et unius personae professio veritatis, non duos filios, vel duos Deos, aut duos Christos, sed unum eumdemque Christum Jesum ex utraque et in utraque natura, verum et unigenitum Dei Filium, verum et omnipotentem Deum, apostolicae fidei regula [Col. 0365A] et corde credi sinceriter instigat ad justitiam, et ore profiteri salubriter incitat ad salutem (Rom. X, 10). Sciendum namque est, quia non fuit Christus primum communis purusque conceptus vel natus homo, et postmodum Deus in eo, quemadmodum in quolibet prophetarum, ex dono gratiae habitaverit; sed in ipso sancti Spiritus conceptu, beata [a 1Kb] videlicet viscera inviolatae Virginis veram carnis materiam ministrantia, a Verbo Dei in ipso conceptionis exordio ineffabiliter nascendo susceptus; ex quo homo coepit esse una persona cum Deo, semper unigenitus Dei Filius et verus Deus et fuit, et est, et erit. Quoniam cum a vero Dei Filio et vero Deo essentialiter in singularitate personae, licet inconfusibiliter, sit assumptus homo verus Dei Filius, et verus Deus, [Col. 0365B] absque ulla dubietatis palpatione [b 19Kb] creditur et adoratur. Non enim assumpsit homo, qui nondum erat, Deum; sed Deus sempiternus dignatus est hominem suscipere temporaliter, quem suum proprium singulariter fecit.



CAPUT XIV. Verbum non mutatum in carnem; non divisionem, non commistionem passum.

Verbum igitur Dei, quod caro factum est (Joan. I, 14), hoc est homo factus est, non est mutatus in carnem, sed caro, quae a Verbo Dei ineffabiliter assumpta est, propria Verbi Dei caro in concipiendo facta est: in tanta nimirum societate divinae naturae unita, ut nec divisa, nec permista, sine fine in unitate personalis credatur unionis. Scriptum est enim, [Col. 0365C] Quod Deus conjunxit, homo non separet (Matth. XIX, 26). Deus nimirum conjunxit sibimet inseparabiliter in thalamo virginalis uteri humanam naturam, de quo tanquam sponsus processit, et exultavit ut gigas ad currendam viam (Psal. XVIII, 6): et haereticus impietatis dissidio nititur eam a suae avelli unitatis insertione. Debuit ergo homo in Deum proficere, quia valde eguit, ut proficeret. Non decebat Deum in homine deficere, qui nec augmentum perfectionis recepit, nec detrimenti ullo modo patitur diminutionem; sed semper idem est quod est; cui per Prophetam [Col. 0366A] dicitur: Tu autem idem ipse es, et anni tui non deficient (Psal. CI, 28). Et illud: Qui est misit me ad vos; et rursus: Ego sum qui sum (Exod. III, 14). Neque enim dispensatione pii et magni sacramenti persona Dei personam hominis suscepit, sed persona Verbi sempiterna, una videlicet de Trinitate, secundum quod semetipsam exinanivit, suscepit temporaliter formam servi, hoc est naturam hominis. Nec ex diversitate personarum facta est confusio unius personae; sed permanente discreta veritate utrarumque naturarum, facta est indivisa et inconfusa societas essentialis in unione personae.



CAPUT XV Probat Paulinus ex Apostolo Christum Filium Dei et hominis: alioquin nuncupativa, non vera mater Maria dicenda, quae tamen vere Deum altissimum genuit.
[Col. 0366B]

Haec ita se habentia [Pro His ita se habentibus], apostolicis etiam hujusmodi collatio rationis praestabilius poterit argumentis fulciri. Hoc, inquit, sentite in vobis quod et in Christo Jesu. Qui cum in forma Dei esset, non rapinam arbitratus est esse se aequalem Deo; sed semetipsum exinanivit, formam servi accipiens, in similitudinem hominum factus, et habitu inventus ut homo (Philip. II, 5 seq.). In nomine igitur Christi Jesu persona unigeniti: in forma autem Dei formaque servi utrarumque proprietas describitur naturarum. Nam si non infra [Pro intra] virginea viscera, ut iste dissipit [Pro desipit] haereticus, unigenitus Dei Filius, sempiternus ex Patre, temporalis [Col. 0366C] ex matre, aedificavit sibi domum, hoc est, humana se verissime natura vestivit, permanens id quod erat incommutabilis Deus, ex utero intemeratae Virginis matris tanquam sponsus processit de thalamo suo, et ipsa venerabilis Virgo non genuit verum Deum verumque hominem in singularitate unius personae: ita ut non sit alter Christus Deus, et alter Christus homo, sed unus idemque, sicut saepius repetitum est, Deus homo; et non est ipse templum, ipse et habitator templi, ut senex iste exinanita furiosius delerare [c 18Kb] canitie non ambigitur; aut non est partus [Col. 0367A] Virginis divini nominis gloriosum, quod Apostolus magnum pietatis commemorat sacramentum (I Tim. III, 16); quo ergo pacto catholica Ecclesia una in toto orbe terrarum diffusa, beatam Virginem Mariam, dulce mihi et venerabile nomen, Theotocon, hoc est Dei genitricem libera publicaque voce confiteri non cessat? Si igitur nuncupativum et non verum Deum, ut insani capitis vir iste fauce despumat falsissima, ex utero vera mater genuit, illum videlicet eumdemque, qui ante luciferum ex paterno utero, hoc est, ex Patris essentia sine initio genitus, permanens id semper quod erat: quomodo vera Dei genitrix beata Virgo omnium catholicorum verissimo confitebitur ore? Fateantur necesse est haeretici eam nuncupativam genitricem, si nuncupativae ab eis putabitur genitrix [Col. 0367B] prolis. Catholica vero atque apostolica fides verum Deum, verumque qui, natus est, hominem, veramque, quae genuit, Dei genitricem, Deum et hominem, non duos, sed unum verum propriumque Dei Filium: nec duos, sed unum verumque Deum Jesum Christum Dominum nostrum et confessa est, et confitetur, et aeterna confitebitur perpetuitate. Beata quoque Elisabeth repleta Spiritu sancto exclamavit dicens: Unde hoc mihi, ut veniat mater Domini mei ad me (Luc. I, 45)? Veraciter namque venerabilis Virgo et ancilla et mater est Domini, quoniam 109 Deus omnis carnis qui creavit eam, ipse dignatus est nasci ex ea. Ait enim ipsa ad angelum: Ecce ancilla Domini, contingat mihi secundum verbum tuum (Ibid., 38). Angelus quippe eam Altissimi Filii [Col. 0367C] genitricem praedixit: ipsa se Altissimi Filii ancillam humiliter confitetur. Huic etenim angelico oraculo Davidicum concordare non inconvenienter praeconium demonstratur. Mater, inquit, Sion dicit: Homo et homo natus, vel factus est in ea; et ipse fundavit eam Altissimus (Psal. LXXXVI, 5, ex LXX). Ipse non alius, qui factus est in ea ex semine David secundum carnem, ipse fundavit eam Altissimus in aeternum. Angelus denique Altissimi Filium, propheta nimirum altissimum ipsum commemorat. Quoniam quidem sicut Deus Pater, Deus Filius, ita Altissimus Pater, Altissimus Filius praedicatur. Concinunt quapropter sibimet Vetus ac Novum Testamentum, quia unus idemque Spiritus sanctus auctor est mirabilis utrorumque.



CAPUT XVI. Collatis Joannis et Pauli testimoniis, Christi gloriam ait esse vere Filii Dei, non nuncupativi.
[Col. 0367D]

Requiratur igitur dilectus ille discipulus, qui de ipso sapientiae fonte singulariter scientiae hausit fluenta, cum in coenae convivio super pectus recubuerit [Col. 0368A] Salvatoris. Plenitudinem [sic: an plenitudine?] siquidem divini saporis refectione satiatus, totum orbem terrarum evangelicis institutis doctrinae suae flumina redundavit; misso denique fidei oculo ad divinitatis altitudinem contemplandam, dicat quid in principio erat, aut ubi erat, aut quid erat. In principio, inquit, erat Verbum, et Verbum erat apud Deum, et Deus erat Verbum. Hoc erat in principio apud Deum. Omnia per ipsum facta sunt, et sine ipso factum est nihil (Joan. I, 1 seq.). Subjungat etiam quid hoc Verbum, quod Deus erat et est, pro nobis dignatus est fieri. Et Verbum, inquiens, caro factum est, et habitavit in nobis. Hoc est, Deus homo factus est, permanens id sempiternus quod erat. Prosequatur adhuc cujus gloriae Verbum caro factum permanserit: [Col. 0368B] Et vidimus, ait, gloriam ejus, gloriam quasi unigeniti a Patre, plenum gratiae et veritatis. In qua nimirum gloria Christum Jesum intuens exaltatum doctor mirabilis ait: Omnis lingua confiteatur, quia Dominus Jesus Christus in gloria est Dei Patris (Philip. II, 11). Eamdem namque gloriam, quam a Patre, coaeternus Patri, priusquam mundus fieret, unigenitus habuit Filius, Evangelista habere Verbum caro factum, plenum gratiae et veritatis, sese vidisse testatur. Plenus utique gratiae et veritatis Deus, plenusque perdocetur homo. Quo ergo pacto, o haeretice, Verbum caro factum, hoc est, Deum hominem factum, alterius gloriae, id est, adoptivi et nuncupativi somniare somno mortifero praesumis, cum tantus apostolus gloriam ejus, gloriam quasi unigeniti a [Col. 0368C] Patre plenum gratiae et veritatis se utique vidisse gloriabatur? De qua profecto plenitudine Joannes etiam Baptista protestatur, dicens: Et de plenitudine ejus nos omnes accepimus gratiam pro gratia, quia lex per Moysem non facta, sed data est; gratia et veritas per Jesum Christum facta est (Joan. I, 16).



110 CAPUT XVII. Arguit Felicem de corrupto loco Apostoli; docet Christum in propria carne passum, sepultum, etc.

Hanc igitur divinitatis plenitudinem Paulus egregius praedicator in mediatore Dei et hominum homine Christo cum inspiceret, non celavit. Ait enim: In ipso condita sunt universa in coelis et in terra, visibilia et invisibilia: sive throni, sive dominationes, sive principes, [Col. 0368D] sive potestates: omnia per ipsum, et in ipso creata sunt, et ipse est ante omnes, et omnia in ipso constant (Coloss. I, 16). Et post paululum: Quoniam in ipso complacuit omnem plenitudinem divinitatis inhabitare corporaliter, et per eum reconciliari omnia in ipso: pacificans per sanguinem crucis ejus sive quae in coelis sunt, sive quae in terris (Ibid., 19). Reminiscor, [Col. 0369A] ut puto, hoc legisse me tuis te in commentis [a 1Kb] apostolicum inseruisse testimonium; sed moris tui calliditatem deprehenderis perspicue non abdicasse. In ipso namque profiteris Apostolum omnem plenitudinem divinitatis habitare dixisse, sed corporaliter in eo habitare perfidiae incidere non es veritus scalpello; quasi minus caute Apostolus corporaliter ex superfluo addidisset. Nunquid vas ille electionis, in quo Christus loquebatur, inscius erat cur addiderit corporaliter? Absit. Non quod quilibet catholicorum sanum sapiens tam vanissime dissipiat, ut in illa invisibili, impalpabili et incomprehensibili divinitatis natura corporale aliquid vel palpabile suspicetur; sed quia ineffabilis divinitatis natura corporalem se vestire veraciter dignata est humanam naturam, ac [Col. 0369B] per hoc humanum corpus, quod assumpsit, suum proprium fecit: ut qui secundum se, hoc est per id quod divinum est, nec videri, nec palpari, nec subdi, nec pati, nec mori, nec si quid aliud hujuscemodi est, posse nullatenus creditur, quod nefandissimum hoc etiam suspicari quis ambigat, per corporale quippe indumenti velamen, hoc est incarnationis mysterium, quoniam suscepta caro a Verbo propria Verbi est caro, et videri invisibilis, et pati impassibilis, et mori immortalis, in propria carne posse apostolicis instruimur documentis. Ait enim primus pastor Ecclesiae, Christo autem in carne passo (I Pet. IV, 1): in carne utique, non cum carne divinitatem compassam, quae extra passionem modis omnibus constat. Sed quoniam propria Verbi caro [Col. 0369C] erat quae passa est, ille utique passus mortuusque dicitur, cujus propria caro passa et mortua esse perhibetur: a qua nunquam post assumptionis sacramentum impassibilis et indemutabilis separata divinitas praedicatur. Ac per hoc Christus Jesus et passus, et mortuus, et sepultus, et resurrexisse secundum Scripturas, Dei Filius veraciter declaratur. Juxta quod omnibus consequenter Ecclesiis apostolus tradidit Paulus, et venerandi Nicaeni concilii inviolabilis symboli notissima omnium catholicorum regula protestatur. Nam et hominem verum unigenitum Dei Filium, factum natumque de Spiritu sancto et Maria virgine, quem ex Patre ante omnia saecula non factum, sed genitum confitetur: ipsum eumdemque [Col. 0369D] propter nos, nostramque crucifixum sub Pontio Pilato salutem, passum et sepultum, ac tertia die resurrexisse vivum a mortuis, ascendisse in coelum, sedere etiam ad dexteram Dei profitetur Patris, venturumque cum gloria vivos et mortuos [Forte deest ad] judicandos. Qui enim impassibilis et immortalis permanet ex divinitate, passus idem ipse, et mortuus, ac sepultus creditur ex humanitate. [Col. 0370A] Nam etsi mortuus est, inquit apostolus, ex infirmitate nostra, sed vivit ex virtute Dei (II Cor. XIII, 45).



CAPUT XVIII. Christum voluntate, non necessitate passum.

Haec igitur omnia propria piae dignationis voluntariaque potestate, non coactus sustinuit necessitate: sicuti longe ante per prophetam Patri profitetur dicens: Voluntarie sacrificabo tibi (Psal. LIII, 8). Et illud: Ut facerem voluntatem tuam, Deus meus, volui (Psal. XXXIX, 9). Quia voluisti, o Domine Jesu Christe, omnia haec fecisti; quoniam cum sis Deus omnipotens, non est tibi difficile omne verbum. Hoc est enim sibi velle quod posse; de te namque scriptum legisse me profiteor: Subest tibi, ait quidam sapiens, omnia posse quod velis (Sap. XII, 18). 111 [Col. 0370B] De te namque cantiloquus David propheta cecinit, dicens: Omnia quaecunque voluit Dominus fecit in coelo et in terra; in mari et in omnibus abyssis (Psal. CXXXIV, 6). Sancto tuo [b 1Kb] repleti omnes ab origine mundi patriarchae, prophetae, evangelistae, apostoli, cunctique catholici viri testimonium de te veritatis perhibuisse, fundamento inviolatae innisi fidei firmiter retinemus: quorum quidem collatis praesidiis nostra sunt nihilominus disputationum colloquia fulcienda. Nam ut multa de his et infinita praeteream, quia nec totus eos, qui scribendi erant de te, mundus [pro mundum] capere posse, dilectus tuus protestatur discipulus, libros (Joan. XXI, 25): pauca ergo ex multis, juxta paupertatis meae intelligentiam, te utique gratuito munere largiente, ea videlicet [Col. 0370C] quae ad hujus exspectare [pro spectare] negotii advertitur qualitatem, huic operi quamvis pigro digerente inseram stylo.



CAPUT XIX. Testimonia ex psalmis et prophetis non divisum Christum in nuncupativum et proprium.

David igitur praecipuus prophetarum, paternae vocis fungens officium, quia ab aeterno Patre coaeternus tu ante saecula et sine initio ineffabiliter es genitus Filius, sic ait: Tecum principium in die virtutis tuae, in splendoribus sanctorum, ex utero ante luciferum genui te (Psal. CIX, 3). Et quoniam tu idem ipse secundum dispensationem assumptae incarnationis sacerdos pro nobis, oblatio et hostia in odorem Deo [Col. 0370D] suavitatis fieri dignatus es, continuo subjunxit: Juravit Dominus, nec eum poenitebit: Tu es sacerdos in aeternum secundum ordinem Melchisedech (Ibid., 4). Sed et quia calicem mortis pro salute mundi in transitu bibere non renuisti, post modicum subinfertur: De torrente in via bibet; propterea exaltabit caput (Ibid. 7). Hinc alias de hoc magno pietatis sacramento idem sic intonat Propheta: Mater Sion dicit, [Col. 0371A] Homo, et homo natus est in ea, et ipse fundavit eam Altissimus in aeternum (Psal. LXXXVI, 5, ex LXX). Et homo, inquam, et Altissimus: quoniam Deus verus, et homo verus, unus idemque ipse es tu; et non alius nuncupativus Deus, et adoptivus filius, quemadmodum haeretici impio profanare non metuunt ore. Audio etiam secundum incarnationis mysterium indignus ego mellifluam tuam vocem per os ejusdem Prophetae quam feliciter resonantem, Dominus dixit ad me, Filius meus es tu. Ego hodie genui te (Psal. II, 7). Et quia de illa quam de matre voluisti habere, nativitate dixeris, ex praecedentibus et subsequentibus circumstantiis evidentissime approbatur. Sed et Paulus tuus Judaeis secundum Scripturas de te rationem reddendo exposuit, cum hujus psalmi testimonium [Col. 0371B] ad medium deducere festinaret. Ait enim: Et nos vobis annuntiamus eam [Al., ea] quae ad patres nostros repromissio facta est, quoniam hanc Deus adimplevit filiis nostris, resuscitans Jesum sicut in psalmo secundo scriptum est: Filius meus es tu; ego hodie genui te (Act. XIII, 32, 33). Per id enim resuscitatus crederis, [Forte deest per] quod de sancta Virgine nasci dignatus es. Denique Isaias propheta, qui non immerito evangelistae dignus est vocabulo nuncupari, qui non quasi in prophetia umbrosis obvolutum allegoriarum mysterium foliis, sed tanquam in prompto perspicua claritate radiantia, evangelicis simillima dictis oraculo promulgavit. Ait enim: Ecce virgo concipiet et pariet filium (Isa. VII, 14). Et nomen ejus cum [a 2Kb] interpretatione sui decoris curavit [Col. 0371C] asserere, cum protinus addidit: Et vocabitur nomen [Col. 0372A] ejus Emmanuel, quod interpretatur: Nobiscum Deus (Matth. I, 22). Non sonat interpretatio istius nominis vi (Al., vim) suae proprietatis expressa. Nuncupativus Deus, sed Nobiscum Deus. Et rursus idem ipse: Parvulus natus est nobis, filius datus est nobis, et vocabitur nomen ejus Admirabilis, Consiliarius, Deus fortis (Isa. IX, 7). Ecce et hic Deus fortis, non Deus nuncupativus, juxta haereticorum nefandissima deliramenta. Et quasi isdem propheta cum incarnata jam Dei Patris sapientia loqueretur oculo [b 2Kb] ad oculum, sic ait: Vere tu es Deus, et non est alius praeter te: tu enim es Deus absconditus et nesciebamus (Isa. XLV, 14, 15). Absconditus namque Deus, quia invisibilis divinitas in carnis velamine celabatur. Hinc Jeremias [c 2Kb] ait: [Col. 0372B] Hic est Deus noster, et non aestimabitur alius, qui adinvenit omnem viam scientiae, et dedit illam Jacob puero suo, et Israel electo suo. Post haec in terris visus est, et cum hominibus conversatus est (Baruch III, 36 seq. Vide notam). Tu ipse etiam protestatus es dicens: Ego Dominus, et non mutor (Malach. III, 6). Per memetipsum juravi, quia mihi flectetur omne genu, et confitebitur omnis lingua (Isa. XLV, 23, 24). Haereticus iste non curvat humiliter fidei genu, quatenus te suppliciter orthodoxa lingua verum Deum verumque Dei Filium confiteatur. Quamvis quodam velamine disputationis opposito catholicorum mentes, quasi verisimile aliquid oblaturus, deludere moliatur; cum te unum, verum et omnipotentem Deum in duos deos, verum scilicet et nuncupativum Deum, [Col. 0372C] verum [d 1Kb] nimirum et optativum filium propter magnum [Col. 0373A] pietatis sacramentum dividere [a 1Kb] conicetur. Surda aure [An legendum surda auris?] quod dictum est, Ego Deus, et non mutor, auditui praebet meatum. Non [b 1Kb] intentat illas aures inenarrabilium sacramentorum audiendi mysteria, quas tu, sicut evangelista nos docuit, cum in parabolis eructares abscondita a constitutione mundi, requirebas dicens: Qui habet aures audiendi audiat (Matth. XIII, 35, 43).



CAPUT XX. Christus aliter de Patre, aliter de matre, sed non alter.

Cur, o infelix, non audis quod tibi dicitur: Ego Deus et non mutor; neque enim est alius praeter me? Cur te fefellit inanis gloriae astutia, ut arbitreris [c 1Kb] ex eo non te posse ultro judicialis inhibere vindictae, quod verum Deum ex Patre unum eumdemque Christum [Col. 0373B] Jesum Dominum nostrum, et Deum autumas nuncupativum ex matre? quasi alius sit qui ex Patre, et alius qui ex matre: cum unus idem ipse verus Deus verusque Dei Filius, et ante saecula sine initio de Patre, et in fine saeculorum non alius, sed ipse de virgine matre: sicut tu ipse, priusquam rapiatur bonum de agro pectoris tui semen, fructificare sanae fidei messem videris. Aliter tamen de Patre, aliter vero, sed non alter creditur natus de matre. De Patre namque simplicis naturae, de uno unus. Deus verus de Deo vero. De matre utique ex utraque natura, divina scilicet et humana, Deus verus et homo verus. Non Deus et homo duo filii, vel duo Dii, sed deus et homo unus, verusque Deus [Col. 0373C] homo. Non enim assumptio temporalis naturae praejudicavit illi sempiternae divinaeque naturae, ut aut duplicetur in duos filios proprium scilicet et adoptivum, it tu coniceris [Forte conaris] astruere: aut rescindatur ab uno, hoc est ab unione personae; aut demutetur in alterum, hoc est, in nuncupativum Deum, [Col. 0374A] ut tuum veluti sepulcrum patens guttur intolerabilem non erubuit exhalare fetorem.



113 CAPUT XXI. Exprobrat Felici veternosam obstinationem.

Expergiscere tandem aliquando, si funditus non es defunctus, et a somno infidelitatis post tam tumultuoso evigila pulsatus clamore. Quousque crapulatus perfidiae poculo ursina [d 2Kb] stertere non desines nare? Jam enim hiems transiit, imber abiit, et recessit. Egredere nunc de tenebrosi caverna profundi: flores apparuerunt in terra: vox turturis audita est in terra nostra (Cant. II, 11, 12). Abiit corvus, ut degat in ruinosis: reversa est jam columba pennis deargentata ferens ramum virentis olivae ad arcam (Gen. VIII, 11). Memento quia ad vesperum revertitur, ne forte [Col. 0374B] dum tu somno gravaris perfidiae, et surgere pigritaris, ingrediatur arcam columba, clausoque foris ostio, tu evagare incipias errabundus post corvum. Cur non sentis? an, si sentis, stupidus remanes nimio quatiente terrore? Quam terribiliter prophetarum tonitrua, ut expergiscaris; inter volantes rorantesque grassantis aeris nebulas, altissimis strepere tumultibus non requiescunt: coelique scripturarum spiritali in cardine quo volvuntur, cantiloquis strident concentibus, dulcia grandisono carmina modulamine cantant! An forte noxiali vitiatis oculis fumo, et ob id palpantibus palpebris, [e 1Kb] arcum in die pluviae non vales depictum in nube suspicere (Ezech. I, 28): nec discurrentia Evangeliorum fulmina coruscis aquarios transfusos radiis nimbos nulla tibi datur cernendi [Col. 0374C] facultas? Nil ergo distas a mortuo, si haec omnia quae dicuntur, insensibilia tibi videri ex tuis quantocius poterunt indiciis objiciendo probari. Doceri nempe facillime poteras, si aurem praebere non recusabas benignam.



CAPUT XXII. Oscitantem Felicem redarguit supine ignorantem differentiam inter assumptum et adoptatum.
[Col. 0375A]

Non, ut tibi videtur, hoc est adoptivus quod et assumptus, seu applicatus, vel caetera hujusmodi, quae tuo strematico [a 23Kb] digesta stylo leguntur. Interrogo praeterea si unum est assumptus et advocatus, quomodo accipi potest, quod evangelista diabolum Dominum assumpsisse in sanctam civitatem, vel in montem perhibet excelsum (Matth. II, 5, 8)? Si adhuc dormis, non sentis; si evigilares, forsitan animadverteres; quoniam non datur intelligi, nec ulla permittit possibilitatis ratio suspicari, quasi adoptivum eum filium callidus ille serpens, quem tentaturum [b 1Kb] et, si fieri posset, decepturum adierat, in sanctam [Col. 0375B] civitatem vel in montem assumpsisse dicatur excelsum. Similiter et quia applicatus non est hoc quod et adoptatus, Dominica voce ad beatum Job de eodem antiquo hoste disputante didicimus. Nam cum mystice Dominus caput illud omnium reproborum et reprobos omnes ejus diversa membra distingueret, ac cervicem superbiae illius suae frangere potestatis insinuasset virtute, protinus addidit: Qui fecit eum applicavit gladium ejus (Job. XL, 14), hoc est, nocendi malitiam suae refrenavit imperio potestatis. Nunquid quod dicitur applicavit eum, intelligi debet adoptavit eum, cum ille nunquam sit ad veniam reversurus et quasi per adoptionis gratiam in sorte sit filiorum redintegraturus [Pro reingressurus, vel redintegrandus]? Quis hoc, in tantam sit ignaviae voraginem [Col. 0375C] mersus, ut dissipiens taliter vel cogitare praesumat? Cur, quaeso, diligenter non consideras quid loquaris, et subtiliter perpendere neglegis de quo loquaris? An nescis 114 quia omne animal quod non ruminat, aut non findit ungulam, immundum Domini lege cavetur (Levit. II, 26)? In ruminando quippe, et in fissae ungulae distinctionem [Forte pro distinctione] et subtilis trutinatio mentis, et discretio intelligitur consideratae qualitatis. Neque enim inaniter Scripturae oraculo admonetur: Tempus tacendi, et tempus loquendi (Eccles. III, 7). Ille etenim postmodum prudenter loquitur, qui sapienter primum novit tacere. Multa profecto Scripturarum testimonia in libello qualicunque fidei tuae coacervata curioso [Col. 0375D] inspiciuntur obtutu, quatenus per ea sapientiae tuae se proderet magnitudo. Sed ob hoc e contrario contigit nosse, quam longe a verae sapientiae altitudine in infimis tabefacta jaceret.



CAPUT XXIII. Errorem Felicis circa differentiam advocati et mediatoris refellit.

Joannis igitur apostoli professionis testimonium [Col. 0376A] te ibidem posuisse hoc modo, res non obsistit ambigua: Ut cognoscamus verum Deum, et simus in vero Filio ejus Jesu Christo. Hic est verus Deus et vita aeterna (I Joan. V. 20). Ipse demum quia dixerit: Advocatum habemus apud Patrem Jesum Christum justum (Ibid. II, 1). Advocatus, ais, idem est quod et mediator; et ideo refellitur a te verus credi non posse Deus. Recte enim mentitus es in caput tuum. Ecce Angelus Domini secat te medium (Daniel. XIII, 55, 59). Advocatus igitur non est idem quod mediator. Mediator namque hoc est quod et reconciliator. Sermo autem mediatoris cum interpretatione sui denuntiatur effectus. Mediator igitur ab eo [Supple dicitur] quod medius sit inter utrasque dissidentium partes, ut reconciliet ambos in unum. Quod quidem Redemptor [Col. 0376B] noster unigenitus Dei Patris Filius pro nobis inter Deum et nos fieri gratis dignatus est, ut qui discordes a consortio charitatis Dei peccando exstiteramus; per eum ad concordiam divini amoris reconciliati in sanguine ipsius redintegrari mereremur, sicut per Paulum docetur: Cum essemus, ait, inimici, reconciliati sumus Deo per mortem Filii ejus, salvi facti per sanguinem ipsius (Rom. V, 10): delens quod adversum nos erat cyrographum [Sic pro chirographum] decreti, quod erat contrarium nobis, et ipsum tulit de medio, affigens illud cruci, exspolians principatus et potestates traduxit confidenter, palam triumphans illos in semetipso (Coloss. II, 14). Denique non Paulus mediator, sed legatus fidelis mediatoris, legationem, inquit, fungimur pro Christo, reconciliamini [Col. 0376C] Deo (II Cor. V, 2). Advocatus namque est, qui jam pro reconciliatis interpellat, quemadmodum idem Redemptor noster facit, cum humanam Deo Patri in unitate Dei hominisque personae naturam ostendit. Hoc est enim Deum Patrem pro nobis interpellare. Joannes non interpellare, sed ipsum etiam propitiationem pro peccatis nostris declarat (I Joan. II, 2). Quod si advocatus hoc est, ut tua fert opinio, quod et mediator, et ideo quia advocatus, verus non creditur Deus: quid tibi ergo videtur de Spiritu sancto, qui incarnatus non creditur, et tamen ab ipso paracletus, hoc est, advocatus appellatus est? Illud enim Graece, hoc Latine pronuntiatur. Sic enim habes in Evangelio: Rogabo Patrem, et alium Paracletum dabit vobis spiritum veritatis, qui a Patre procedit (Joan. [Col. 0376D] XIV, 16). Dicendo alium se utique, et Spiritum sanctum paracletum, hoc est advocatum denuntiat. Neque enim facultas respondendi tibi ullo modo conceditur, ut de Spiritu sancto, qui incarnatus non est, astruas advocatum secundum carnis assumptionem nuncupari.



CAPUT XXIV. Spiritus sanctus, etsi Paracletus, id est advocatus, tamen est Deus.
[Col. 0377A]

Si ergo ideo Christum Jesum verum denegas Deum verumque Dei Filium, quia advocatus noster est, et pro culpis delinquentium intercedit, quaero quid de Spiritu sancto diffinire praesumas, qui et ipse advocatus noster est, et incarnatus non est, utrum sit verus Deus, an non? Nam et Paulus interpellare eum pro nobis gemitibus inenarrabilibus protestatur. Ait enim: Ipse autem Spiritus sanctus postulat pro nobis gemitibus inenarrabilibus (Rom. VIII, 26). Si vero qui postulat et advocatus est, Deus verus juxta tuam vesaniam 115 non adoratur. Sanctum namque Spiritum, [a 13Kb] Macedonii sectam secutus, Deum abnuis verum. [Col. 0377B] Sed si de Filio recte sentires, recte profecto et de Spiritu sancto intelligeres. Dei enim Filius omnia pro nobis, non pro se, voluntaria pietate suscepit. Et ideo susceptio humanae naturae, quam in veritate pertulit carnis, divinae nil praejudicat majestati. Infirma quoque nostrae naturae virtute suae solidavit divinitatis. Nam quemadmodum Spiritui sancto, quia advocatus dicitur et pro nobis postulare perhibetur, nil obest ut Deus sit verus: ita et Salvatori nostro Deo Christo Jesu, qui advocatus et mediator pro nobis fieri dignatus est, nil contradicitur [Forte contradicit] ut Deus non sit verus propriusque Filius Dei. Igitur cum Spiritus sanctus verus sit Deus, et divinitatis illa ineffabilis essentia, quae omnimodo extra passionem et mutabilitatem permanet, nullum [Col. 0377C] unquam gemitum perturbati affectus posse suscipere quis ambigat? cur Paulus apostolus, sicut supra relatum est, postulare pro nobis gemitibus docuerit inenarrabilibus? Sed quoniam mentes, sicut et ante nos dictum est [b 1Kb] , quasi gratiae suae illustratione perfuderit, gementes pariter efficit et postulantes: [c 3Kb] postulare idcirco gemitibus inenarrabilibus perhibetur, quia postulare et gemere facit. Facit, quia ut efficiatur ex ejus dono gratiae promeretur.



CAPUT XXV. Christus Jesus Redemptor, non redemptus; Salvator, non salvatus; Liberator, non liberatus.

Denique quia tam obstinatae mentis infestus pervicacia adoptativum Dei filium quoquo modo affirmare non parcis, audi ergo qua ratione poteris ei inculpabiliter [Col. 0378A] hoc adsciscere nomen. Jesus Christus etenim omnipotentis Dei Filius, omnipotens Dominus noster, quia pretio sanguinis sui nos redemit, jure Redemptor verus omnium redemptorum vocibus praedicatur. Non, inquam, ille redemptus, quia nunquam captivus. Nos vero redempti, quia fuimus captivi, venundati sub peccato (Rom. VII, 14). Obligati nimirum in eo cyrographo [chirographo] decreti, quod ipse tulit de medio, delens sanguine suo quod nullius alius redemptorum delere potuit sanguis: adfixit illud cruci (Coloss. II, 14), palam triumphans in semetipso. Similiter Salvator ille, quia nos salvos fecit qui perditi eramus: unde unus ex his qui perierant, confidenter postulat ut requiratur et salvetur ab eo. Erravi, inquit, sicut ovis quae perierat: require [Col. 0378B] servum tuum, Domine (Psal. CXVIII, 176). Non salvatus ille, sed Salvator, quia nunquam perierat. Venit enim, ait ipse de se, Filius hominis quaerere et salvum facere quod perierat (Luc. XIX, 10). Noli insultare illi cum Judaeis conviciantibus, Alios, inquiunt, salvos facit, se ipsum non potest salvum facere (Matth. XXVII, 42). Qui alios utique salvos fecit, salvari procul dubio ab alio non eguit. Dextera, ait, mea auxiliata est mihi (Isa. LXIII, 5). Liberator etenim ille, non liberatus, quia nunquam fuit servus peccati. Omnis, refert, qui facit peccatum, servus est peccati (Joan. VIII, 34). Nos namque liberati, qui sub peccati jugo depressi servi facti daemoniacae dominationis, jus in nobis tyrannicae potestatis princeps hujus mundi, rectorque harum vindicabat tenebrarum. [Col. 0378C] Quod quippe jugum peccati a facie olei computruit (Isa. X, 27), quando in discipulos Redemptor noster insufflavit dicens: Accipite Spiritum sanctum: quorum remiseritis peccata, remittuntur eis (Joan. XX, 22, 23). Ipse se denique liberatorem asseruit, qui dicebat: Si vos Filius liberaverit, vere liberi estis (Joan. VIII, 36).



116 CAPUT XXVI. Jesus adoptator, non adoptatus; nos autem adoptati.

Hoc igitur modo, sicut praemisimus, honeste et absque ulla injuriae calumnia potest non ille adoptatus, sed adoptator praedicari: quamvis non sit hoc nomen usitata tritum locutione, et ideo forte pretiosum quia rarum. Non ille, certum est, adoptatus, sed potius adoptator: quia nunquam fuit peccando [Col. 0379A] extraneus, nunquam prorsus fuit filius irae, conceptus in iniquitatibus, nec in delictis parturiit eum mater sua (Psal. L, 7): quem natum de Spiritu sancto Virgo mater unum in utraque natura Deum veraciter peperit et hominem. Nos ergo adoptati, qui peccati cautione exigente, jure diabolicae fraudis detenti, extranei a nostri conditoris consortio dominioque longius distabamus. Corruptae videlicet naturae concubitu in iniquitatibus concepti, et in delictis de matris jactati utero, filii irae eramus. Ille non adoptivus, sed proprius Dei Filius, in plenitudine temporum missus a Patre, natus ex muliere, factus sub lege (Gal. IV, 4), adoptionis nobis gratiam sua dignatus est benignitate per lavacrum regenerationis largiri. Quotquot autem, ait Evangelista, receperunt [Col. 0379B] eum, dedit eis potestatem filios Dei fieri (Joan. I, 12). Adoptator quapropter ille, sicut salvator, liberator, et redemptor: non adoptatus, quia nec salvatus, nec liberatus, nec redemptus. Nos nimirum [Videtur ex anteced. et conseq. addendum adoptati, quod deest] salvati, liberati, et redempti: ille prorsus salvator, liberator, redemptor, et adoptator, qui nos salvavit, liberavit, redemit, et adoptavit in sortem filiorum Dei. Ut qui ex debito filii eramus irae, hoc est diaboli, gratuito ejus munere filii Dei per ipsius gratiam effici mereremur.



CAPUT XXVII. Christus etsi non adoptivus, tamen homo.

Tu causaris: Qui negat, inquis, eum adoptivum [Col. 0379C] secundum hominem filium Dei, neget necesse est eum verum fuisse hominem. Cur, obsecro te, hoc sentire rugosa gerens non erubescis fronte [Forte rugosam gerens . . . frontem]? Cur tam stulte non te pudebit de uno Christo Deo et homine effari, cum adoptivus filius dici debeat, qui purus est homo? Qui non merito, sed ex dono gratiae, adoptionis nomine censetur. Qui non una persona ex utraque natura cum Deo constat, sicut Dominus noster Jesus Christus, qui semper ex quo conceptus de Spiritu sancto in utero Virginis secundum hominem coepit esse, sempiternus permanet Deus et homo. Nunquidnam cum confiteor eum non redemptum, sed redemptorem, non salvatum, sed salvatorem, putasne hominem negem eum? Hominem, inquam, illum verum [Col. 0379D] confiteor; sed Deum verum eum praedicans veneranter adoro.



CAPUT XXVIII. Christus dum in Scripturis se salvari, redimi et liberari, exorabat, non pro se, sed pro nobis, caput pro membris loquebatur.

Addis adhuc et aliud, quia finem non habent verba ventosa (Job. XVI, 3); non posse quidquam membra habere, nisi hoc quod praecesserit in capite. Quod quidem recte diceres, si subtili discretione, cauta manu fidei discriminare quod loqueris religiosius didicisses: quid soli capiti deputatur: quae ad sola membra referuntur: quid etiam commune in utroque conveniat. In capite igitur nostro praecessit circumcisio legalis, hostiarum oblatio, observatio paschalis [Col. 0380A] convivii, immolatio agni, cum typicum pascha in mysterio quinta feria celebraretur: quae omnia haec juxta litteram in membris ejus nullo modo, sed typice derivantur. Nec movere quempiam debet, quia testati sumus Dominum nostrum Dei Filium non salvatum, vel liberatum, vel redemptum, sed salvatorem, liberatorem, et omnium redemptorem, pro eo quod ipse per os omnium prophetarum et salvari, liberari et redimi se exoret. Sed ille, qui non sibi sed nobis est natus, angelo attestante, qui ait: Natus est vobis hodie Salvator (Luc. II, 11); et illud propheticum: Parvulus natus est nobis, filius datus est nobis (Isa. IX, 6), et caetera istiusmodi: qui non sibi nec pro se, sed pro nobis est passus, mortuus et sepultus, et resurrexit juxta evangelicas et [Col. 0380B] apostolicas voces, sicut Petrus dicit: Christus pro nobis passus est (I Petr. II, 21); et Paulus saepissime repetit, ait enim: Charitas enim Christi urget nos, quoniam si unus pro omnibus mortuus est, ergo omnes mortui sunt ei qui pro omnibus mortuus est: ut et qui vivunt, jam non sibi vivant, sed ei qui pro ipsis mortuus est et resurrexit (II Cor. V, 14, 15); non sibi, nec pro se orabat, quia, sicut saepius est intimatum, non est sibi natus, nec pro se passus vel mortuus; sed pro illis, id est membris suis, orabat, pro quibus haec omnia voluntaria dignatione altissimaque pertulit potestate. 117 Quid mirum si pro illis, hoc est pro consubstantialibus membris suis, humano affectu humanaque voce orare infinita voluit pietate [Al., pietas], qui pro illis dignatus est [Col. 0380C] etiam cum moralibus incrementis nasci, pati, mori, et sepeliri ac resurgere? Nec fuit hoc dedecus divinae majestatis excellentiae, quae haec omnia miro et ineffabili modo cum sui honoris altitudine impassibilis, immortalis suscepit, et immutabilis Deitas. Nam quia non pro se nec sibi (quoniam nulla hoc fieri necessitatis exigebat angustia), sed pro nobis solus ille orabat, quorum summa incumbebat necessitatis miseria, evidentissime per Evangelium ejusdem nostri Redemptoris perspicuo testimonio approbatur.



CAPUT XXIX. Christus se turbavit cum voluit. Vox clarificantis Patris ad eum, et oratio ejus ad Patrem, non in gratiam sui, sed circumstantium utraque facta.
[Col. 0380D]

Proximus igitur passioni, suscipiens in se humanae infirmitatis affectum turbavit semetipsum, potestatis utique insignibus, non timoris, ut haeretici garriunt, dedecore. Nunc autem, ait, anima mea turbata est: et quid dicam? Pater, salvifica me in hac hora; sed propterea veni in horam hanc, Pater clarifica nomen tuum (Joan. XII, 27 seq.). Continuo namque paternae intonantis vocis auditur responsum, et clarificavi, ait, et iterum clarificabo. Cumque consternatae admirationis stupens turba data tanto beatificantis vocis auditui, dignitatisque insignibus sublimata, varia quidem diversis cogitationibus dum suscipio [Forte suspicio] verteretur in mente, utrum tonitruum an angelus ei de coelo locutus fuisset, statim [Col. 0381A] veritas quid verius habebatur proprio publicare dignatus est ore. Non propter me, ait, vox ista venit, sed propter vos (Joan. XII, 30). Et rursum: Nunc clarificatus est Filius hominis, et Deus clarificatus est in eo. Si Deus clarificatus est in eo, et Deus clarificabit eum in semetipso, et continuo clarificabit eum (Id. XIII, 31, 32). In semetipso utique, quia divinitatis potentia, quae in propria eum sibimet persona inseparabiliter univit, in verum Deum verumque Dei Filium exaltavit: ut est illud Petri Apostoli, Certissime, inquit, sciat omnis domus Israel, quia et Dominum eum, et Christum Dei fecit hunc Jesum (Act. II, 36). Deus nimirum Dominum Christum Dei fecit. Hoc est, omnis plenitudo divinitatis, cui complacuit in eo corporaliter, juxta Pauli vocem, [Col. 0381B] inhabitare (Coloss. II, 9): quia Deus homo fieri dignatus est, secundum quod Verbum caro factum est. Deus hominem Christum Dei fecit, non conversione versibiliter, vel immutabilitate [a 1Kb] seu transfusione naturarum; sed unius personae dignitate, quoniam Dei persona humanam dignata est in se suscipere naturam. Valet enim ad haec roboranda et illud quod in oratione necdum resuscitatum Dominus innotuit [b 2Kb] Lazarum [Pro resuscitato Lazaro]; Pater, inquit, gratias ago tibi, quia semper me audis; sed propter populum circumstantem dixi, ut sciat quia tu me misisti (Joan. XI, 41, 42). Et hic non ob aliam causam, sed propter populum astantem sese orasse testatur. Orabat quasi verus homo pro hominibus, sed potestatis insigni, non necessitatis dehonestate. [Col. 0381C] Omne enim quod incarnata Dei Patris sapientia virtusque mirabiliter in locutione, in actione, in situ, in motu, in sessione, et resurrectione, ac deambulatione egit, aut exemplum, aut doctrina, aut mysterium fuit, aut utrumque et hoc et haec, et illud.



CAPUT XXX. Depravatas Scripturas a Felice: Christus non pro se oravit, sed pro nobis, sicut non pro se, sed pro nobis natus, mortuus, sepultus.

Tu igitur non es confusus fellivomo gutture explicare idcirco eum non esse verum Deum verumque Dei Filium, quia non solum pro aliis, sed etiam pro semetipso necessario [Pro necessarium] in oratione Dei pernoctans duxerit exorasse: apostolicum sumens testimonium satis clarum et perspicuum, sed secundum [Col. 0381D] perfidiae tuae sensum satis male et obscure 118 depravatum. Nunquid non cum admiratione Petri apostoli [Col. 0382A] de te vox etiam Pauli sapientiam laudantis auditur hoc modo? Quemadmodum, inquit, et dilectus nobis Paulus secundum datam sibi sapientiam scripsit vobis. Ita ut in omnibus epistolis loquens de his in quibus sunt quaedam difficilia ad intelligendum, quae pravi homines secundum suum depravare sensum moliuntur, sicut et alias Scripturas (II Petr. III, 15, 16; sed partim ad verbum, partim ex sensu). Quod te tam obsceni piaculi noxam in tuis nuper promulgatis litteris non inseruisse nulla valebis contradicere ratione, quemadmodum et hujus testimonii calumniari poteris veritatem. Porro si sibi vel pro se oravit, sibi et pro se est natus et passus et mortuus et sepultus; pro se etiam proprium sanguinem fudit. Nihil ergo habuit amplius quam purus homo, si pro [Col. 0382B] se necessitate cogente oravit. Ita etiam, et tu causaris, secundum carnem non fuit profecto (sicut ipse per Prophetam [Psal. LXXXVII, 5] testatur) inter mortuos liber; nec ab illa massa perditionis et lege peccati immunis exstitit natus. Quod suspicari ab omni corde divina avertat clementia. Si pro se haec omnia et non pro nobis, veluti se veritas habet, tantummodo Verbum caro factum, hoc est, Deus homo factus, operatus est; ubi sunt inviolabilia prophetarum, evangelicaque atque apostolica oracula clamantia et dicentia, Christum pro nobis natum, passum, mortuum, sepultum, et a mortuis resuscitatum, et caetera istiusmodi, quae in carnem veniens Dei Filius dignatus est per incrementa etiam infantiae ab ipsis, ut ita dixerim, rudimentorum incunabulis [Col. 0382C] exercere? Qui totus in utero Virginis, totus in sinu sempiterni et coaeterni Patris permanebat; totus idemque ipse inter augustias jacebat praesepii, totus in paterna sede regnabat. Ipse utique, et non alius, lacte nutriri dignabatur in terra virgineo, qui sanctos mirabiliter pascebat angelos in coelo.



CAPUT XXXI. Christus non necessitate oravit: locus Pauli male intellectus a Felice.

Solus igitur pro omnibus pernoctans in oratione Deum orabat (Luc. VI, 12), quia solus pro omnibus venerat mori. Non, [c 1Kb] non pro se necessarium habuit omnino orare, qui nullo unquam necessitatis vinculo, ut purus quilibet electorum hominum, fuerat implicatus. Qui essentialiter susceptus a Verbo [Col. 0382D] caro factum, homo permanens verus, sic exaltari meruit in Deum, quatenus ex virtute divinitatis naturaliter [Col. 0383A] ei comparabilis permaneret gloriae altitudo nunquam omnino posse peccare, qui peccatum non fecit, nec dolus inventus est in ore ejus (I Petr. II, 22). Sed nec pati vel mori, licet fuerit posse illi quia voluit, non tamen aliter vel aliquando posse habuit; sed qualiter et quando et ex potestate propria placuit, pati vel mori dignatus est. Tu autem falsas conjecturalium objectionum tuarum assertiones memorato Pauli fulcire testimonio coniceris [Pro conaris], quia in ea quae inscribitur ad Hebraeos Epistola, de Mediatore Dei et hominum scripserit, quod in diebus carnis suae preces supplicationesque cum lacrymis et clamore valido pro se fuderit ad illum, qui poterit eum a morte salvum facere (Hebr. V, 7; sed magis sensus quam verba); ignorans alia ex aliis colligere, et [Col. 0383B] vim dicti, quam ex uno non vales comprehendere, ex plurimis queas collatis simillimis capabiliter experiri. An si pro magno coepisse te putas a turre Hananeel usque ad portam anguli (Jerem. XXXI, 38), qualicunque murum Hierusalem libratim aedificare perpendiculo: aestimas forte parvipendendum fore ultra limen portae excedere normam mensurae? Non est plane alterius periculi finialis [Forte, funalis] mensurae [a 2Kb] transcendere terminos, ut est exordii non bene injecta saxorum machina fundamenti [An, exordiri fundamentum?]. Porro in eo angularis portae introeundi te aditum tibimet clausisse, certis revinci potest indiciis, quo normae mensuram excedisse te immoderatae locutionis verborum phalerae protestantur. Memento quia qui per David lapis angularis (Psal. CXVII, 22), ipse [Col. 0383C] per Jeremiam porta est anguli vaticinatus (Jerem. XXXI, 38). In praecedentibus quidem satis latius Apostolum de his disputasse legitur negotiis, imo ab ipso duntaxat ejus Epistolae principio. Omisso interea in fronte moris sui [Pro more suo] salutationis titulo, taliter elementa sermonis incipit exordiri: Multifarie, inquit, multisque modis olim Deus loquens patribus in prophetis, novissime autem diebus istis locutus est nobis in Filio, quem constituit haeredem universorum, per quem fecit et saecula. Qui cum sit splendor gloriae, et figura substantiae ejus, portansque omnia verbo virtutis suae: purgationem peccatorum faciens, sedet ad dexteram majestatis in excelsis, tanto melior angelis effectus, quanto prae illis differentius nomen haereditavit [Col. 0383D] (Hebr. I, 1 seq.).



CAPUT XXXII. Paulus non adoptivum, sed proprium Filium, non nuncupativum, sed verum Deum asserit Christum: qui in Scripturis pro vero Filio a Patre cognoscitur, et vicissim pro vero patre Pater a Filio: qui non nostrum, sed meum vocat Patrem.
[Col. 0384A]

Intueri igitur in his apostolicis verbis subtiliter libet, quomodo doctor mirabilis et utrarumque illustrius naturarum proprietatem discreverit, et personam Unigeniti Deique veri excellentius intuens, in utraque natura indifferenter ponens, nec per adoptionis ingeminat praerogativam, nec immutat per nuncupationis dedecus; sed unum eumdemque Dominum Jesum Christum verum Dei Filium, verumque praedicat Deum, et ante saecula sine initio ex Patre, et in fine saeculorum temporaliter genitum ex [Col. 0384B] virgine matre. Porro cum multis modis olim asserat Deum locutum fuisse patribus in prophetis, et novissime in Filio, evidentius utrumque significat, et Verbi coaeterni Patris sempiternae divinitatis gloriam praedicat, et assumptae carnis ineffabilis mysterii praemonet sacramentum. Nam et Pater olim per prophetas in Verbo suo, hoc est, in Unigenito locutus est, et nobis novissimis diebus in eodem Filio, hoc est, per incarnatam Dei sapientiam: sicuti idem Filius et ex eo quod multis modis olim, et per id quod in novissimis diebus in semetipso locutus est, per Isaiam testatur dicens: Ecce ego ipse qui loquebar, adsum (Isai. LII, 6). Et per eumdem rursus prophetam Spiritus sanctus de eo non siluit, Oculo, ait, ad oculum videbunt, cum converterit Dominus Sion (Ibid., [Col. 0384C] 8). Ipsa namque incarnata veritas aliena ab omni fallaciae naevo, quae mentiri nullo modo potest, veritatis de se testimonium perhibet dicens: Ecce ego qui loquebar adsum. Et, Ego Dominus, et non mutor (Malach. III, 6). Mendax autem per haereticorum ora spiritus conatur astruere, quia per incarnationis dispensationem et unigeniti proprietas in dualitate nominis sit geminata, in proprii scilicet et adoptivi: et unio individuae Deitatis in plurali sit numero. [b 1Kb] Et singulariter ac specialiter a Patre propria voce, et per os legitur sanctorum possessivo pronomine vocatus, et ipse Patrem tantummodo singulari proprietate eodem pronomine perspicue invenitur invocasse, quemadmodum propheticis, evangelicis, [Col. 0384D] atque apostolicis imbui sacramentalibus possumus instrumentis; ut est illud: Hic est Filius meus dilectus [Col. 0385A] (Matth. III, 17); et rursus, Filius meus es tu, ego hodie genui te (Psal. II, 7). Et iterum per prophetam, Ego ero illi in Patrem, et ipse erit mihi in filium (Reg. XIII, 14); et alibi sic, Ipse invocabit me: pater meus es tu (Psal. LXXXVIII, 27); Et rursus, Ex Aegypto vocavi filium meum (Ose. XI, 3), et his similia. Filius autem quia Patrem suum distincte semper appellaverit, plurima Scripturarum testimonia poterunt approbare, sicut per Mariam Magdalenam discipulis declaratur, Ascendo, ait, ad Patrem meum et Patrem vestrum (Joan. XX, 17); et alibi, Pater meus usque modo operatur et ego operor (Joan V, 17); et illud, Philippe qui videt me, videt et Patrem meum (Joan. XIV, 9); et rursus: Rogabo Patrem meum, et alium Paracletum dabit vobis (Ibid., 16). Nusquam etenim [Col. 0385B] legitur Patrem nostrum dixisse; sed aut meum, aut sine additamento nostri Pater tantummodo; sicut habet, Vado ad Patrem (Joan. XVI), et illud: Pater autem in me manens ipse facit opera (Joan. XIV, 20). Et spiritus qui a Patre procedit, (Joan. XV, 26), et reliqua. Electorum autem vocationem a Patre, sive invocationem ad Patrem semper Scriptura plurali numero studuit commendare. Quae quidem quia ita se verius habeant, nullus ignorat, qui Scripturarum notitiam peculiari habere studio non recusat.



120 CAPUT XXXIII. Quomodo intelligendus Israel primogenitus Dei: et quare docuerit nos Christus orando dicere, Pater noster, non meus.

Nec movere quempiam debet tanquam contrarium [Col. 0385C] hujus nostrae videri posse assertioni, quia in sacra delique historia legitur praecepisse Deum per famulum suum Moysen Pharaoni dicens [Pro dicentem]: Filius meus primogenitus Israel. Dimitte, ait, filium primogenitum meum, ut sacrificet mihi (Exod. IV, 22, 23). Licet scribantur hujus praecepti jura bono quidem singularia, intellectu tamen indigent modis omnibus plurali. Non enim singillatim de uno quolibet electorum intelligi videtur, Filius meus primogenitus Israel; sed de universa certum est multitudine filiorum Israel, sicut populus, coetus, plebs, caterva, et his similia, quae percurrere longissima disputatione in procinctu [a 2Kb] hoc opere compendiosius temperantes calamum devitamus. Sed neque illud ad haec objici a quolibet pigrioris ingenii disputatore [b 1Kb] [Col. 0385D] recte putatur: quoniam Dominus Jesus exoratus a discipulis suis, quatenus eis dignaretur orationis regulam informare, eosque orare praemonuerit, quorum precibus aure inclinata benigna sic ait: Vos [Col. 0386A] autem cum oratis, sic orate dicentes: Pater noster, qui es in coelis, sanctificetur nomen tuum (Matth. VI, 9; Luc. II, 2): ne forte cum sonat dixisse Domino Pater noster, ex hoc nostris obniti definitionibus moliatur, quasi cum dicit noster, communi cum caeteris vocabulo astruat eum nomen insinuasse paternum, minus intelligens vim dicti seriemque locutionis. Non enim indifferenter ait: Nos cum oramus; sed distincte, Vos cum oratis dicite, Pater noster. Nos quidem docuit, ut non specialis privilegii dignitatem, quae soli unicoque convenit Filio Dei, unusquisque audeat paterni nominis usurpare vocabulum, sed communi appellatione Pater noster, sicut adoptivi et non naturalis filii. Differentius autem solum illum decet aeterni Patris nomen singulariter invocare, qui [Col. 0386B] cum factus esset Filius hominis, Dei quidem Filius unus idemque ipse sempiternus, et inde immutabilis potuit permanere. De his igitur ita praelibasse sufficiat.



CAPUT XXXIV. Textus Deus erat cum illo male intellectus a Felice, explicatur a Paulino docente pluribus Scripturae locis Christum verum Filium Dei.

Ad te jam nunc iterum iterumque styli nostri mucro se vertat, qui in tanto te jactantiae fastu conaris erigere, quatenus ipsius principis apostolorum primique pastoris Ecclesiae, Petri scilicet apostoli fidei soliditatem avellere nitaris, quam super firmam petram, quae Christus est, firmiter a fidelibus non ambigitur fundasse. Usurpato igitur testimonio ejus [Col. 0386C] quod in libro legitur, qui dicitur Actus apostolorum, tuis insertum inspici syllabis a contemplantibus propalatur, totumque ita positum legentis oculus praecurreret, Jesum a Nazareth, quomodo unxit eum Deus Spiritu sancto et virtute, qui pertransivit benefaciendo et sanando omnes oppressos a diabolo, quoniam Deus erat cum illo (Act. X, 38), hoc est in illo. Haec Spiritus sanctus per os locutus est apostoli Petri. Tu autem incitatus a spiritu nequam, qui per organum tui lucubratius elicitur gutturis, de proprio addidisti errore, Jesum a Nazareth ideo non esse verum Deum, quia Petrus docuerit, Deus erat cum illo, et non dixerit, Deus erat ipse. Deus erat cum illo, hoc est in illo, Petrus confessus est: non sicut in quolibet electorum ex dono gratiae, sed excellentius cum [Col. 0386D] illo, quia essentialiter in una persona. Deus erat et homo, juxta quod omnis plenitudo divinitatis habitat in eo corporaliter. Deus erat cum illo, non quemadmodum cum nuncupativis diis, ad quos [Col. 0387A] sermo Dei fiebat, vel in quorum manibus verbum Domini factum fuerat; sed sic singulariter et inseparabiliter cum illo, quemadmodum ineffabili 121 modo non ad eum verbum Dei fiebat, sed Verbum caro factum est, hoc est Deus homo factus est. Cum autem dicit cum illo, naturarum inducit discretionem, non personarum distinguit dualitatem. Cur [a 1Kb] ergo non confunderis, tantae impietatis possessus vecordia, Petrum negasse Jesum Christum Deum esse verum, cui ab ipso, ut excellentius dicam, Domino pro gloria sincerissimae fidei professione, beatitudinis vicissitudo continuo impensa, commodiusque retribuitur? Nam cum de Filio hominis diversa hominum a discipulis opinio teneretur, eo quod alii eum Joannem Baptistam, alii Eliam, alii Jeremiam aut unum [Col. 0387B] ex prophetis, hoc est, unum ex nuncupativis diis, vel adoptivis diis profiterentur, propter hujusmodi professionis humillima abjectaque praeconia, Dominus unus idemque Dei hominisque Filius indigne tulit. Noluit namque Dominus, hujusmodi fidei favens, adminiculum praemiorum conferre, quae se cum famulis non distulit exaequare, exspectante prorsus Petro, quando Dominicae interrogationis ad discipulos praecurrens sermo se verterit. Et licet esset primus in ordine apostolorum, ideo tamen diu siluit, quia non solum Dominus quid illi, pro quibus solus Petrus responsurus erat, sed quid homines de Filio hominis aestimarent, explorare dignatus est. At ubi quid ipsi de se quorum ipse noverat corda decernerent, exquisisset, statim Petrus, unus pro cunctis, secundum [Col. 0387C] unitum insolubileque vinculum charitatis, tenens per omnia ordinem principatus sui, sit ait: Tu es, inquit, Christus Filius Dei vivi. Qui mox a Domino, nulla prorsus interveniente tarditatis mora, gloriosam beatitudinis est lucratus mercedem. Beatus es, ait, Simon Barjona, quia caro et sanguis non revelavit tibi, sed Pater meus, qui in coelis est. Et ego dico tibi, quia tu es Petrus, et super hanc petram aedificabo Ecclesiam meam, et caetera istiusmodi quae sequuntur (Matth. XVI, 16, et seq.). Nunquidnam adoptivum eum ex paterna didicisse credendus est revelatione? aut pro confessione nuncupativi Dei, vel adoptivi filii tantae beatitudinis, tantaeque admirandae culmen adeptus est potestatis, ita ut arbiter ligandi atque solvendi, coelestisque specialiter janitor fieret aulae? Quis haec [Col. 0387D] procaci dixerit lingua, quisve sanum sapiens impenetrabilium cordium arcana labentibus non pertimescat cogitationibus recenseri? Haereticus quippe falsidica fauce despumans quia non sit Christus Jesus verus Deus, aeterno anathemate perculsus conjectat. Petrus vero corde sacrato, labiisque benedictis, mellisona voce omnium Dominum protestatur dicens, Verbum, ait, misit filiis Israel, annuntians pacem per Jesum Christum; hic est omnium Dominus (Act. X, 36). Certe qui omnium Dominus est, ipse procul dubio et verus Deus est. Haereticus sacrilego plenoque perfidiae palato, adoptivum Christum Jesum, et non proprium [Col. 0388A] Dei Filium maledictus delerat [b 1Kb] . Petrus namque dulcifluo ore Dei Filium benedictus confitetur. Deus, ait, Abraham, et Deus Isaac, et Deus Jacob glorificavit Filium suum Jesum (Act. III, 13). Et rursus: Vobis primum suscitavit Deus Filium suum, misit eum benedicentem verbis (Ibid., 26). Et Pauli testimonium Lucas sic in eodem canonico ponit libro: Continuo, inquit, in synagogis praedicabat Jesum, quoniam hic est Filius Dei. Et paulo post: Saulus autem convalescebat, et confundebat Judaeos, qui habitabant Damasci, affirmans quoniam hic est Christus (Act. IX, 20, 22).



CAPUT XXXV. Alii Christi nuncupativi; Jesus Christus proprius: dicitur ab Apostolo in carne, et non cum carne passus.
[Col. 0388B]

Quaeri ergo potest, qualiter intelligi conveniat, quia Lucas pro magno asserit Paulo affirmasse, Hic est Christus, cum multi alii unctionis oleo uncti christi plerumque dicti leguntur, nisi quia alii nuncupativi christi. Hic autem quem Paulus affirmat, naturaliter verus est Christus Filius Dei, alii puri homines in iniquitatibus et concepti et nati, Christi chrismate sunt uncti; hic autem, quem praedicat Paulus, de Spiritu sancto et Maria gloriosa virgine et conceptus et natus, Christus essentialiter in utero est formatus, nunquam non fuit Christus, quoniam unctus prae participibus suis de Spiritu sancto, in ipso procul dubio conceptu virginalis uteri Deus essentialiter factus est Christus. Verbum quippe caro factum est [Col. 0388C] et habitavit in nobis, hoc est in Christo, cujus nos membra sumus. Et ideo in nobis, quia in Christo, qui formam dignatus est suscipere servi; quoniam in ipso complacuit omnem plenitudinem divinitatis habitare corporaliter. In nullo profecto alio nuncupativo Christo omnem plenitudinem inhabitasse legitur divinitatis. Sed nec de nullo horum scriptum inspicitur: Verbum caro factum est, et habitavit in nobis. Hunc verum Christum Deum Paulus disputans eum Judaeis affirmans quoniam hic est Christus. Cui in epistola sua Petrus licet aliis verbis, non dispari tamen sensu concordat apostolus, Christo autem, inquiens, in carne passo (I Petr. IV, 1), hoc est Christo Deo in carne, non cum carne passo, nec carni compasso. Deus enim Christus extra passionem est: nam [Col. 0388D] crucifixus, mortuus, et sepultus legitur, juxta Pauli vocem secundum Scripturas (I Cor. XV, 3, 4), sed in carne tantummodo. Cum carne autem Christus Deus nec crucifixus, nec mortuus creditur, nec sepultus. Nam 122 impassibilis in suis, dignatus est pati in nostris: immortalis permanens, voluit mori, et in sepulcro placuit sepeliri. Hinc illud est, quod alias isdem doctor mirabilis, quia Christus Jesus in carne solum modo, et non cum carne et pati et mori dignatus est. sic docet: Nam etsi mortuus est, inquit, ex infirmitate nostra, sed vivit ex virtute Dei (II Cor. XIII, 4).



CAPUT XXXVI. Christum verum Deum esse ex Scripturis ostendit.
[Col. 0389A]

Ecce Petrus et Paulus, duo videlicet fulgentia [a 1Kb] mundi candelabra, eum, qui natus est de Spiritu sancto et virgine Maria, et omnium Dominum, et Dei Filium, et Christum singulariter verum, et super omnia Deum confitentur in saecula benedictum. Joannes, cui inter natos mulierum major exstitit nemo, Filium Dei verum confessus est dicens: Ego vidi et testimonium perhibui, quia hic est Filius Dei (Joan. I, 34). Quin etiam digito hunc ostendit dicens: Ecce agnus Dei, ecce qui tollit peccatum mundi (Ibid., 29). Si autem ille, qui agnus dignatus est fieri, Deus verus non esset, nequaquam eum plusquam propheta peccatum [Col. 0389B] mundi tollere perhibuisset (I Joan. V, 20). Joannes quoque accubitor [b 2Kb] Christi verum illum Dei Filium, verumque Deum, et vitam protestatur aeternam (Joan. X, 27). Thomas [c 1Kb] in Christi corpore fixuras contingit clavorum, latusque lancea explorat apertum, et Dominum suum continuo et Deum suum exclamavit. Ipsius admirabilis paternae vocis clamore proprius aeterni Patris Filius, gemina, in monte scilicet sancto, et super crepidinem Jordanis alvei, demonstratur vocatione, Hic est, inquit, Filius meus dilectus, in quo bene complacui: ipsum audite (Matth. [Col. 0390A] III, 27; XVII, 5). Ipse se credere Deum discipulos docuit, dicens: Creditis in Deum? et in me credite (Joan. XIV, 1). Non dixit, me credite, sed, in me: aliud [d 1Kb] est enim, me credite, et aliud, in me credite. Me credere communis est sermo, et pertinet ad quamlibet creaturam. In me autem credere, solius Dei veri confessionis est honor exhibendus, Creditis, ait, in Deum, quia non in alium, nisi in solum unumque credendum est Deum: Et in me credite, [e 1Kb] utique quia et ego Deus. Non plures, sed unus idemque Deus Pater et Filius et Spiritus sanctus. Hinc iterum ipse per eumdem evangelistam, Ut cognoscant, ait, te solum et verum Deum, et quem misisti Jesum Christum (Joan. XVII, 3). Subauditur etenim et quem misisti Jesum Christum credant solum et verum [Col. 0390B] Deum.



CAPUT XXXVII. Exprobrat Felici intentatam divisionem quatuor personarum in Christo. Quem inseparabilem tamen evincit.

Haec igitur tantorum herilium [f 41Kb] virorum praeclara Deum illum verum protestantur oracula. Sed et omnipotens Pater dilectum suum signavit Filium. Tu autem illi, o infelix, nihil amplius quam puro homini contulisti. Porro nuncupativum eum Deum, et optativum [g 1Kb] filium dum impia nare [h 2Kb] subsannas, [Col. 0391A] quid aliud quam uni cuilibet electorum hominum communem honorem rependis, cui debueras singulariter de alis [a 2Kb] potentiae gloriam excellentius exhibere? Sed quia ob hoc Arium aeterno nosti a sanctis Patribus anathemate damnatum, idcirco fraudare catholicam fidem lucubri [b 7Kb] satages [satagis] 123 objectione; et dum vipereos sibilos prurienti [c 1Kb] fingis auricula refutare, pestifero aspidis veneno regulique admodum infamaris flatu necari. Dividere nempe unum Christum eumdemque Dei Filium in partes dissicanti (Vid. c. 11, n. a) corde conaris: nam dum modo verum Deum verumque Dei Filium insaniae furia mancipatus elinguas (Vid. n. a in § 11 conc. Foroful.), quid aliud quam quatuor introducere personas festinas? Licet neges te hoc specie tenus non [Col. 0391B] asserere, quod quidem astruisse te nihilominus exhibitis in rebus probaris. Porro quia Redemptor noster ex utraque natura, divina siquidem et humana, Dei hominisque Filius unus idemque veraciter praedicatur, idcirco tibi videtur duo et duo, verus [An. leg. in acc., verum, proprium] scilicet et proprius, nuncupativus scilicet et adoptivus, recte confiteri; quasi alter sit Christus purus Deus, hoc est verus, et alter purus homo, uti quilibet unus electorum, hoc est nuncupativus Deus: ex hoc etenim proprius, ex illo vero adoptivus filius; cum simplex sincerae fidei ratio aliter in directum normulam (Vide not. j in § [Col. 0392A] 6 concil. Forojul.) suae religionis in nullo prorsus curvante errore extendat utrinque [Al. utrique, an. legendum utriusque?] lateris rectitudinem mensam. Aliter quippe ex Patre, quia ante omnia saecula et sine initio invisibilis et incorporalis de coaeterno natus est genitore: aliter profecto ex matre, quia certo in tempore Verbum caro factum corporaliter natus est Deus homo. Et non alius qui ante saecula, et alius qui in tempore, sed unus idemque ex utraque et in utraque natura, remote scilicet nuncupativo [Pro, nuncupativi . . . adoptivi] Dei, et adoptivo filii modis omnibus vocabulo, et ante partum et post partum virginis unus et verus Deus, verusque permanet Filius Dei. Non enim potest unus dividi; et idcirco non tibi conceditur, ut ex parte verus, et ex parte non [Col. 0392B] verus credatur; nec gemina naturarum discretio in una ineffabiliter coeunte separari valet persona, contestante autem Spiritu sancto, qui per Scripturam suam loquitur ita: Quod Deus, ait, conjunxit, homo non separet (Matth. XIX, 6). Deus namque conjunxit sibimet in thalamo suo, in unitate personae, hoc est in inviolato utero beatae virginis humanam inconfusibiliter, seu [Pro et] inseparabiliter naturam. Hanc utique unitae divini humanique commercii inseparabilem societatem naturae scindere satagis manu cruenta. Et licet frustatorie coneris, non tamen effectum consequeris efficiendi.



CAPUT XXXVIII. Martha, latro, centurio, Gabriel, Christum Dei Filium fatentur verum: Felix adoptivum.
[Col. 0393A]

De solo ergo tam obscenae voluntatis [a 17Kb] molimine reus, nisi te sceleris hujus poeniteat, ante conspectum aeterni teneberis judicis. Nonne sanctae mulieres Dei illum verum confessae sunt Filium? Martha utique ab eo requisita utrum credat ipsum vitam et resurrectionem esse mortuorum, respondeat, Ego, inquiens, credidi, Domine, quia tu es Christus Filius Dei, qui in hunc mundum venisti (Joan. XI, 27). Quo enim venit, qui ubique totus per divinitatis suae potentiam erat? Sed in hunc mundum per uterum virginis venit. Et illum, qui per id, quod ex Patre est, non habuit quo veniret, per uterum virginis tamen [Col. 0393B] venit, Martha Filium est Dei vivi confessa. Potioris forte fidei, ut latronem Christi taceam confessorem, centurio te fuerit, nec dum a sanguine manibus lotis, qui crucifixo Dei in carne Filio, percutiens pectus suum dicebat: Vere Dei filius erat iste (Matth. XXVIII, 54). Ille in cruce pendentem verum Christum confessus est Dei Filium: tu in dextera jam Patris sedentem asseris adoptivum. Gabriel quippe archangelus Christum in praesepio jacentem, Dominum et Salvatorem, gaudiumque omni praedixerat populo, dicens: Ecce ego evangelizo vobis gaudium magnum, quod erit omni populo, quia natus est vobis hodie Salvator, qui est Christus Dominus in civitate David (Luc. II, 10, 11). Et tu in solio nunc majestatis suae cum Patre regnantem nuncupativum Deum perdito corde [Col. 0393C] fateris.



CAPUT XXXIX. Non nuncupativum Deum, nec adoptivum filium reperiri in Scripturis: sed ex opposito verum Deum et proprium Filium.

Interrogo ergo quis fuerit ille magister erroris, qui nunquam fuerat discipulus veritatis, a quo didiceras Christum nuncupativum Deum, et adoptivum filium. In sacris namque voluminibus nomen ejus aliter ex magisterio sancti Spiritus invenitur insertum: sicut in David dicit, Ante solem permanebit nomen ejus, et ante lunam sedes ejus (Psal. LXXI, 17, 45). Isaias quippe praecipuus prophetarum, eum qui de virgine nasci dignatus est, nomen ejus cum interpretatione sui praedixit: Et vocabitur, ait, nomen [Col. 0393D] ejus Emmanuel, quod interpretatur nobiscum Deus (Isa. VII, 14, VIII, 10; Matth. I, 23; vide not. a in c. 19 hujusce lib. I). Nobiscum quoque Deus juxta illud, et Verbum caro factum est, et habitavit in nobis (Joan. I, 14), hoc est, nobiscum Deus. Et rursus, Et vocabitur [Col. 0394A] nomen ejus admirabilis, consiliarius, Deus fortis (Isa. IX, 6). Et iterum, Redemptor tuus sanctus Israel, Deus omnis terrae vocabitur (Isa. LIV, 5). David autem non cuilibet nuncupativo, sed vero Deo et regi magno, qui est super omnes deos, omnes gentes plaudere manibus, et in voce exsultationis prophetico praemonet organo jubilare. Quoniam Deus, inquit, summus, terribilis, et rex magnus super omnes deos (Psal. XLVI, 3). Et quia de verbo carne facto praececinerit, liquidius declarat, cum post paululum subinfert: Ascendit Deus in jubilo, et Dominus in voce tubae (Ibid. 6). Et illud, Qui ascendit, ait, super occasum, Dominus nomen est illi. (Psal. LXVII, 6). Et infra: 125 Dominus virtutum ipse est rex gloriae (Psal. XXIII, 10). Huic simile quid in carmine triumphali [Col. 0394B] per Moysen decantatur: Dominus quasi vir pugnator, omnipotens nomen ejus (Exod. XV, 3). Zacharias ita: Ecce vir, Oriens nomen ejus (Zach. VI, 12). Angelus ad Joseph, Et vocabis nomen ejus Jesum (Matt. I, 21), hoc est, Salvatorem. Et rursus idem angelus beatae virgini: Quod autem nascetur, infit, ex te sanctum, vocabitur Filius Dei (Luc. I, 35). Et iterum, Vocabitur nomen ejus Altissimi Filius (Ibid. 32). Evangelicus autem Zacharias et Dominum illum, et Altissimum praedixit, Tu, inquit, puer Propheta Altissimi vocaberis: praeibis enim ante faciem Domini parare vias ejus (Luc. I, 76). Nathanahel profitetur hoc modo, Rabbi, ait, tu es Filius Dei vivi, tu es rex Israel (Joan. I, 49). Lucas nempe posuit ita: Et vocatum est nomen ejus Jesus, sicut dictum est ab angelo [Col. 0394C] priusquam in utero conciperetur (Luc. II, 21). Petrus ait: Hic est omnium Dominus (Act. X, 36). Paulus super omnia Deum benedictum confitetur in saecula (Rom. IX, 5).



CAPUT XL. Emmanuel, Jesus, Redemptor, Christus, sunt nomina Filii Dei in Scripturis: non nuncupativus, nec adoptivus.

Nescio plane quis ei nuncupativum vel adoptivum nomen imposuerit. Nam si cunctae utrorumque testamentorum paginae revolvantur, nusquam inibi haec duo vocabula ad ipsum pertinentia poterunt reperiri, quia nec merentur Filio Dei ascribi. Ea vero nomina, quae per angelos vel prophetas, sanctosque apostolos nobis revelata sunt, satis apta [An, apte?] conveniunt [Col. 0394D] Filio Dei. Nam Emmanuel, quia nobiscum Deus; Jesus, quia Salvator omnium; Redemptor, quia pretio captivos nos sui sanguinis redemit; Christus, quia arcanius in utero virginis unctus, hoc est de Spiritu sancto est natus. Ipsa nimirum conceptio, [Col. 0395A] spiritalis invisibilis nihilominus unctio fuit, licet manifestius et in Jordanis crepidine a Spiritu sancto sit unctus, qui super eum in specie descendit columbae. Haec quippe manifestior: illa vero occultior unctio praedicatur. Dominus, quia omnis creatura in coelo et in terra serviunt ei. Et quia secretius in virginali utero sancti Spiraminis delibatur flatu, Christus, hoc est, unctus, est natus, angelico evidentius, oraculo erudimur. Ait enim: Natus est vobis hodie Salvator, qui est Christus Dominus in civitate David (Luc. II, 11).



CAPUT XLI. Quid sit nuncupativus Deus: et quod Christo non conveniat.

Age ergo, exstincto penitus omnis invidiae fomite, [Col. 0395B] qui litium protinus flammantius prunas comburit, videamus nunc simplici oculo mentis utrumnam haec duo vocabula in Christo unigenito Dei Filio convenientius sint attributa. Nuncupatitius nempe Deus ille dicitur, qui cum sit homo purus, nec est una cum Deo vero persona, sicut Christus, ex accidenti tantummodo dono gratiae dicitur quasi Deus. Promeretur nimirum hujus honoris vocabulum ex largitoris quandoque gratuito munere, quia non habuit essentialiter semper ut Deus esset. Nuncupare quippe affectatae locutionis est appellare. Nam qui semper Deus non fuit, sed accessit illi ob imitationis quandoque privilegium ut Deus esset; profecto non verus, sed nuncupativus Deus dici absque ulla ambage dubietatis valebit. Christus igitur, qui nunquam non [Col. 0395C] fuit Deus homo (ex quo enim assumptus est a vero Deo in unitate personae semper permanet verus Deus et homo), licet sit aliud per quod Deus, et aliud per quod homo, sed in utroque unus Deus et homo: nec fuit aliquando purus conceptus vel natus homo, sed quia conceptus vel natus est de Spiritu sancto et virginea carne, ex ipsa conceptione, vel ineffabili nativitate Deus verus processit et homo: quomodo ergo non semper vel totus verus est Deus, qui nunquam fuit sine vero Deo nec conceptus nec natus? Nec accessit illi ut Deus esset nuncupativus aliquando, qui homo verus in unitate nasci personae meruit Dei veri, nec fuit unquam Christus alterius personae, nisi semper veraciter Dei veri.



CAPUT XLII. Una persona duobus non convenire, adoptivo et proprio, exemplo et similitudine declarat.
[Col. 0395D]

Quo igitur pacto persona una Deos exhibeat duos, aut certe unius personae proprietas disparili nuncupatione filiorum dualitatis recipiat diversitatem? Nam cum constet homo unus ex duabus diversisque naturis, propter quod Paulus interiorem 126 et exteriorem denuntiat hominem (Rom. VII, 22), non tamen Joannes Baptista hujusmodi interior unus idemque et exterior homo, unus Zachariae patris proles secundum interiorem hominem, hoc est, spiritum, [Col. 0396A] proprius; et juxta exteriorem, id est, carneum corpus, adoptivus filius recte videbitur nuncupari. Unus namque Joannes proprius verusque unius Zachariae filius praedicatur. Quod si Jacobum Alphaei, alterius scilicet patris filium, Zacharias per adoptionis praerogativam in sorte filii gratuito subrogasset, poterat uterque, Joannes siquidem et Jacobus propter personarum discretionem, alter horum proprius, et alter adoptivus veraciter filius vocitari. Nam si facultas humanae possibilitatis exegisset, quatenus Joannes permanens id quod erat, posset cum Jacobo in unione personae inseparabiliter effici unus, ita ut proprietas naturalis gemina permaneret, et unio personalis individualitatis vocabulo nulla posset ex causa rescindi: tunc unus Joannes Jacobusque personaliter [Col. 0396B] effectus poterant fortasse uterque et adoptivus et verus filius dici; sed quoniam Joannes et Jacobus per consortium quidem charitatis possunt esse cor unum et anima una, nunquam tamen naturaliter per unitatem personae effici posse creditur ambo unus, nunquam Joannes aliter, nisi Zachariae filius permanet semper verus. Sed licet omne quod ex rebus humanis exempli colligitur causa, indignum divino cultui haud dubio ascribatur, licet tamen, in quantum similitudinis exerit [An, exigit?] ratio, ex visibilibus invisibilia et ex humillimis sublimia comparari. Nam cum Redemptor noster se vitem veram, discipulos palmites, Patrem autem suum agricolam parabolice declarasset, ex rebus profecto terrenis divini excellentius mysterii gloriam sublimavit (Joan. [Col. 0396C] XV). Tantae ergo tamque divinius auctoritatis firmati praeconio, nil tanquam intemperatius conjecti praemissae exempli existimo obesse figurae.



CAPUT XLIII. Adoptio quia convenit nobis, non convenit Christo.

Christus igitur unigenitus sempiterni genitoris Filius, qui ab ipsa, ut verius referam, ineffabilique virginalis uteri conceptione in Dei Filii personam susceptus, unaque cum Deo inconfuse, sed et individue factus persona, unus idemque verus Dei hominisque Filius [a 1Kb] , indiscretus juxta carnis dispensationem persona, discretusque natura. Porro secundum divinam ineffabilis gloriae majestatem, inseparabilis cum Patre sanctoque cum Spiritu essentia, sed discretus [Col. 0396D] persona, semper unigenitus et verus Dei Filius [b 1Kb] , cessante prorsus omnino adoptivi vocabulo nominis. Non enim Christo Jesu consequenter rataeque possibilitatis appellatio defertur adoptionis, cui nunquam dedecus contigit alienationis. Nam cum sit adoptio nomen mihi cunctorumque [c 1Kb] redemptorum bonum, idcirco tamen uni Deo hominique dignius ascribi posse ratio non permittit regularis catholicae fidei; quoniam per eumdem Dei hominisque Filium ille ut assequatur necesse est regenerationis [d 1Kb] , qui de massa perditionis per traducem propaginis veniens, in iniquitate conceptus, et in peccato genitus [Col. 0397A] extraneus constat a paternae dignitatis privilegio Filius ante tempus adoptionis exstiturae. Christus autem Jesus quo pacto adoptivus filius credi conveniat, nullius rectae fidei considerationis conspicuus ordo demonstrat. Ipse quippe solus ac singulariter de Spiritu sancto conceptus et natus, ex virginea vulva sine peccato prodiit Deus et homo. Nunquam quidem fuit filius irae, quatenus ex dono gratiae per adoptionis processum fieret Filius Dei. Ex quo enim Verbum caro factum est, et coepit homo Christus esse una cum Deo persona, semper unus ex utroque verus et unigenitus permanet Filius Dei.



CAPUT XLIV. Ex filiis irae faciente Deo adoptivos filios per baptismum arguit, Felicem vel debuisse dicere Christum filium irae, vel non debere dicere adoptivum per baptismum; quo non eguit, sed suscipiendo illum nobis sanctificavit.
[Col. 0397B]

Nonne ore tuo te juste condemnaveris, nisi [Al., si] tuis quantocius assertionibus contradicere non [a 1Kb] vereberis? Tuae namque te produnt litterae retulisse: Ex filiis irae sacramento nihilominus subveniente baptismatis, per adoptionis gratiam effici filios Dei. Aut ergo mendacii sceleris reus argueris, si obsistere nitaris non esse originaliter omnes, ut locutus es, filios irae, qui per adoptionis gratiam efficiuntur filii Dei; aut si Christum Jesum unum Deum hominemque non parcis adoptivum filium praedicare, astrue, necesse est [b 1Kb] , eum impio ore maledictisque praecordiis originaliter quasi purum hominem in iniquitatibus conceptum [Col. 0397C] filium fuisse irae, et tunc adoptivi ei nomen [Col. 0398A] confuso stylo ascribe, quatenus omnes haeresiarches haereses [c 1Kb] in unum coacervatim reductae, novello quidem sono, sed anili purulentoque prolatae palato, nullius sufficiat arbitrii vel medii sceleris alterius sectae collata aestimari comparatione. Insanabilis [d 6Kb] utique te 127 pestis mortiferae canceris devastat serpendo, cum geminas reputas unigeniti Dei Filii post partum virginis nativitates hoc modo. Has, inquit [An inquam, vel inquis?], geminas generationes, primam videlicet, quae secundum carnem est, secundam vero spiritalem quae per adoptionem fit, idem Redemptor noster secundum hominem complexus in semetipso continet. Primam videlicet quam suscepit ex virgine nascendo; secundam vero quam initiavit [e 2Kb] in lavacro a mortuis resurgendo. Catholica [Col. 0398B] quippe fides alteram ex Patre ante omnia saecula confitetur; ex matre alteram in finem saeculi protestatur. Tertiam vero, quam tu initiatam in baptismo affirmas, ecclesiasticae regulae modis omnibus refutat censura. Nam cum adstruas has geminas generationes, primam ex virgine, secundam in baptismo initiatam, oblitus praeterea illius convinceris inenarrabilius gloriosae ex paterno ante luciferum utero nativitatis. Duas quin etiam praeter illam introducere generationes gestiens ore despumas toxifluo. Ex virginis quippe unam mirabili partu, alteram vero ex lavacri asseris sacramento. In eo ergo mendacii laqueo non te refugis strangulare; quoniam idcirco tertiam moliris affirmare, ut eguisse [Col. 0398C] eum fingas regenerari per baptismum, quasi originaliter [Col. 0399A] filium irae, qui non de Spiritu sancto sicut Christus et conceptus et natus est, sed in iniquitate de semine vitiatae conceptus exstat naturae. Ex eo quapropter patenter clanculae perfidiae tuae flexuosis obviolatae sinibus manifestius insidiae propalantur, quoniam ideo hominem Christum Jesum adoptivum Filium sensu frustratus putas vaniflavo [a 8Kb] , tanquam oportuerit eum denuo nasci, et ex materno et fontis utero, sicut caeteros homines qui in remissionem baptizantur peccatorum, qui etiamsi proprio non sint obnoxii scelere, sicut parvuli, propter originalia tamen crimina, quae de massa traducuntur perditionis. Nisi quis renatus fuerit ex aqua et Spiritu sancto, juxta Dominicae praedicationis sententiam, non intrabit in regnum coelorum (Joan. III, 5). Cum [Col. 0399B] ille non dixerit Nicodemo, Oportet nos nasci denuo, sed exceptavit [b 2Kb] semetipsum, cui non oportuerit denuo nasci, ita, oportet, inquit, vos nasci denuo (Ibid. 7). Nam quemadmodum non sibi, nec pro se, sed pro nobis natus, passus, mortuus veraciter creditur ac sepultus: ita nec sibi, vel pro se, sed pro nobis baptismi dedicare dignatus est sacramentum. Nisi enim illi placuisset Jordanica suo baptismate sanctificare fluenta, aquarum natura nullam unquam regenerandi habere potuisset virtutem. Unde et Joannes cum se peteret primum ab eo baptizari, dicens: Ego a te debeo baptizari, et tu venis ad me (Matth. III, 14)? illico a Domino audivit: Sine modo: sic enim decet nos adimplere omnem justitiam (Ibid. 15). Joannes igitur [c 1Kb] suo baptismate non potuit [Col. 0399C] sanctificare aquarum naturam, nec conferre illi sui corporis lavacro, sicut sui Domini, regenerationis effectum in remissionem peccatorum. Et ideo non debuit prior Joannes baptizari necdum labentibus [Forte, pro lavantibus] pretiosa Domini Jordanicis undulis sui membra conditoris; aquarum sanctificatio per effectum erat supplenda justitiae. Baptizato namque Domino, Joannes [An, Jordanis?] [Col. 0400A] ejusdem sui Domini sanctificatus baptismate, vim valuit [Pro, habuit] exinde sublimium inferre coelorum.



CAPUT XLV Apostoli baptizantes, et miracula facientes in nomine Jesu, evincunt ipsum esse Deum.

Si igitur Jesus a Nazareth juxta tuam perfidiam Deus verus ipse non esset, nequaquam Petrus et Paulus, qui videbantur Ecclesiae columnae, in nomine Jesu sacramentum baptismatis, quod nulli alio nisi solius Dei veri, competit nomini, in remissionem traderent peccatorum. Imbuta quippe juxta, promulgatis Domini praeceptis, fidei regulam fidelium turba, praecepisse eos, qui instructi erant divinorum charismate, dictis non inhibetur adversis, [Col. 0400B] in nomine Jesu baptizari, Luca attestante qui evangelica Petri Paulique veridico ita scribit calamo verba. Nam effusa gratia Spiritus sancti super credentes, sic Petri ponit sermonem: Tunc respondit Petrus: Nunquid aquam quis prohibere potest, ut non baptizentur hi, qui Spiritum sanctum acceperunt? Et jussit eos baptizari in nomine Jesu (Act. X, 47 et 48). Paulus vero cum affirmaret per Scripturas ipsum esse Jesum Christum, et responsum accepisset ab his qui crediderant quoniam in Joannis baptismate baptizati essent: Joannes, inquit, baptizavit baptismo poenitentiae populum dicens in eum qui venturus esset post ipsum ut crederent, hoc est in Jesum. His auditis baptizati sunt in nomine Domini Jesu (Act. XIX, 4, 5). Et rursus in eodem libro: [Col. 0400C] Cum vero credidissent Philippo evangelizanti de regno Dei, in nomine Jesu Christi baptizabantur viri ac mulieres (Act. VIII, 12). Miror, quia impudentiae rugis fronte concisa Petrum Paulumque, duo praeclara coeli luminaria [d 1Kb] infamare non vereris, Jesum a Nazareth Deum verum esse ideo tacuisse eos conjectas, quasi nuncupativum eum Deum juxta tuam vesaniam putavissent. Quod si Deus ipse verus [Col. 0401A] non esset, nequaquam Petrus et Joannes claudo ex utero matris suae in nomine Jesu Nazareni dicerent, Surge, et ambula (Act. III, 6). Et illud: Notum sit omnibus vobis, quia in nomine Jesu Christi Nazareni, quem vos crucifixistis, in hoc iste astat coram vobis sanus. Et non est, inquit, in alio aliquo salus: nec nomen est aliud sub coelo datum hominibus, in quo oporteat nos salvos fieri (Act. IV, 10). Et homini cuidam jacenti in grabato paralytico sic ait: Aenea, sanat te Jesus Christus, surge et sterne tibi. Et continuo surrexit (Act. IX, 34).



CAPUT XLVI. Jesus auctor vitae, vita et resurrectio: non ergo nuncupativus, sed verus Deus.

Si igitur Deus verus ipse non esset, quo pacto [Col. 0401B] idem apostolorum princeps alias auctorem eum vitae propria fuisset auctoritate confessus? Sic enim per exprobrationem Judaeorum audacter retundit perfidiam, dicens, Vos autem petistis, ait, virum homicidam donari vobis: auctorem vero vitae interemistis, quem Deus suscitavit a mortuis (Act. III, 14, 15). Nonne tu dicis Christum Jesum, qui interemptus est, semper vivens, et quem Deus suscitavit, non esse Deum verum? Petrus autem auctorem eum praedicat vitae. Auctor quippe vitae nullus potest alius dici vel credi nuncupativorum deorum, nisi sit Deus verus, sicut Dominus noster Jesus Christus Filius Dei vivi, quemadmodum ipse de semetipso testatur. Ego sum, ait, resurrectio et vita (Joan. XI, 25). Et illud: Ego sum via, veritas, et [Col. 0401C] vita. Dic, quaeso te, dic; non te pigeat veritatem loqui; ubi legisse te recolis de alio quolibet 129 nuncupativo Deo scriptum: Ego sum via, veritas et vita? Et vere scio, quia nunquam legisti, nunquam eris lecturus. Cur ergo non te corrigas ad viam, quam diu devians errare fatigatus non cessas? Cur non amplecteris veritatem? Quousque falso frustratus errore mendacii sequeris patrem? Cur non concupiscens desideras apprehendere vitam? Usquequo sequipedam [a 3Kb] mortis esse non te pudebit [Col. 0402A] auctorem? Nam inhaerendo, et sempiternae pabulum eris gehennae.



CAPUT XLVII. Scripturam pluries dicentem Dominum esse Deum intelligit Paulinus ac si diceret quod Jesus Christus sit Deus.

Haereticus itaque viperei veneni poculo impio hausto debriatus [b 1Kb] gutture Jesum a Nazareth Deum denegat verum. Petrus autem Spiritus sancti satiatus dulcedine omnium Dominum labiis profitetur sacratis. Et quoniam Dominus omnium ipse sit Deus insigni quantocius Psalmistae veraciter vaticinio declaratur. Intret, ait, in conspectu ejus in exsultatione: scitote quoniam Dominus ipse est Deus (Psal. XCIX, 2, 3). Stultus quippe dixit in corde suo: Non est [Col. 0402B] Deus (Psal. XIII, 1). Sapientissimus namque Salomon prophetico imbutus spiramine, prolixius orationis serie promulgata, protestatur dicens: Ut sciant universi terrarum populi, quod Dominus ipse sit Deus (III Reg. VIII, 60). Et illud Jacob patriarchae: Si reversus, inquit, fuero prospere in domum patris mei, erit mihi Dominus in Deum: et lapis iste, quem erexi, in titulum (Gen. XXVIII, 21, 22). Hinc alias concinnatim in praefato Regum volumine sub optionis figura ab Elia problematice prophetis Belial proposita clarius demonstratur. Cum invocantibus illis deos suos nihil dignum actum sit, purificata protinus ab Elia propheta altaris struice [c 1Kb] , invocatoque omnipotentis Domini Dei coeli sempiterno nomine, sacrificium bovis altari superimpositum, perfusumque [Col. 0402C] ter salientibus aquarum undulis, mox ignis, vaporantibus flammis, consumpsit divinus. Cujus videlicet tam insigne detecta perspicuo rumore miraculi veritate, admirantes prostratique in terram populi, repetitae utique continuo unius ejusdemque vocis officio, professio rectae fidei promulgatur, cum celerius subinfertur: Dominus, inquiunt, ipse est Deus (III Reg. XVIII, 39). Hinc etenim prolatae fidei professioni et illud non inconvenienter concordare certum haud dubio aestimatur, veluti in sacra historia in verbis [Col. 0403A] Rubenitis et Gadditis, et dimidiae tribus legitur Manasse. Nam cum durius redarguerentur legatione insistente filiorum Israel, quorum princeps erat Phinees Domini sacerdos, conquesti nimirum de altaris mirae magnitudinis constructione, ne forte per industriam in cultu Deorum gentium aedificatum cernitur. Quae cuncta allegoricae expositionis indigent documentis, a quibus styli elevatius suspenso temperamus mucrone, ne forte legentis animus prolixae disputationis recensita serie fatigetur. Objurgatis igitur vehementer duabus et dimidia tribu, respondisse eos talibus constanter Scriptura verbis depromit. Fortissimus, inquiunt, Deus Dominus, fortissimus Deus Dominus, ipse novit si praevaricationis animo hoc altare construximus: et non ea magis cogitatione atque tractatu, [Col. 0403B] ut in testimonium esset inter filios vestros et filios nostros; ne forte dicerent filii vestri cras filiis nostris: non vobis pars vel haereditas in Domino Deo Israel (Jos. XXII, 22, seq). Et hujusmodi connexius verborum sequentia extendentes, ad eum perductum est limitis terminum, quatenus finalis verbi clausulam violatae [An inviolatae?] cingi fidei inspecta monstraretur censura, cum protinus subinfertur: Vocaveruntque filii Ruben et Gad altare, testimonium nostrum quod Dominus ipse sit Deus (Ibid. 34). Ecce principium responsionis eorum non quemlibet Deum, sed fortissimum Deum Dominum signanter insinuat. Ecce finis dicti, Testimonium nostrum profertur, quod Dominus ipse sit Deus. Quod quidem testimonium non speciale harum tantummodo existimo [Col. 0403C] 130 tribuum, sed ut moris est sacri eloquii, plerumque pro toto ponere, generali utrorumque testamentorum sentiri procul dubio testimonium debet. Omnes etenim Scripturarum paginae et fortissimum Deum Dominum Christum Jesum Dei Filium, et quia Dominus verus [a 1Kb] sit Deus voce praeconia confitentur. Hoc est unum illustrissimum omnium divinorum dogmatum testimonium.



CAPUT XLVIII. Locum Isaiae exponit de Jesu, qui etsi homo de terra, unitate tamen personae verus est Deus, non nuncupativus.

Isaiae praeterea tam potissimum sincerae fidei vaticinium debueras saltem in tabula tui cordis divini liquoris [Col. 0403D] exaratum undula jugiter lectitare: quod atramenti nigredine in pagina tuae melius inseri disputationis putasti. In quo, inquit, qui benedictus est super terram, benedicetur in Deo amen. Et qui jurabit in terra, jurabit in Deo amen (Isa. LXV, 16). Sed quid prodest labiis eum honorare, cum cor tuum subito recedat ab eo? Timoris est quippe voce confiteri, more [Forte corde, vel mente] contradicere. Taedii est ista professio potius quam dilectionis, quae de radice non oritur veritatis. Legisti prorsus hujus expositionem capituli a majoribus nostris stylo deligatam catholico, sed ore, non corde. Nam illi Deum verum, et in substantia [Col. 0404A] nostrae carnis quam de virgine sumpsit, habitare confessi sunt, et ipsum eumdemque ex utero unum nos Deum credere Dei Filium verum docuerunt. Tu vero sacrilego ore Deum verum habitatorem; Deum namque nuncupativum astrues quo habitatur. Et ex hoc merito infamaris duos introducere Deos, verum et nuncupativum, cum sit ex duabus naturis unus et verus Deus. Quod si non unus et verus Deus ex utraque et in utraque natura, divina scilicet et humana, hoc est terrena, discretus substantia, indiscretus maneret persona; nequaquam idem propheta addito jurejurando diceret, Qui jurat in terra, jurat in Deo, amen. Amen quippe sermo est jurisjurandi, et licet transferatur ex Hebraeo in Latinum eloquium vere sive fideliter plus tamen mystice [Col. 0404B] vim ineffabilis praemonet sacramenti, quam translatoris valeat efficaciter lingua proprietatem plenius exprimere vocis sonantis. Pulchre namque qui jurat, ait, in terra, jurabit in Deo, amen. Quoniam ille Deus verus, qui dignatus est terram nostrae carnis assumere, non se in duos per dispensationem magni et pii sacramenti duplicavit Deos, verum scilicet et nuncupativum, adoptivum vel [vel pro et, insuper videtur deesse filium] proprium; sed verus Deus, et proprius permanens Filius, unus idemque verus ex utroque creditur Deus. Et quanquam mendaci tergiversatione, excusatione excusare te specie tenus nitaris non duos astruere Deos, ex ipsis tamen tuorum revinceris prolatis verborum objectionibus, cum duo et duo relativa vocabula unius intorquere non parcis personae. [Col. 0404C] Nam verus et nuncupativus duo sunt: proprius et adoptivus similiter duo sonant, duarumque personarum, non perfunctorie tantummodo sono, sed rei substantialis efficit veritatem.



CAPUT XLIX. Altare de terra, ad quod per gradus prohibetur ascensus, est Christus in incarnatione, non tamen multiplicata persona.

Unus igitur nullius rationis injectu potest utrumque esse, et verus et nuncupativus, proprius unius genitoris et adoptivus. Non enim valebis te in tantae subtilitatis fantasia extenuare, quo possis impune utroque vacillante pede ab his, in quibus offenderis, cornibus elucubratius effugere. Quoniam qui jurat in terra, jurat in Deo, amen. Unde et divina voce [Col. 0404D] alias Moysi dicitur, Altare de terra facietis mihi (Exod. XX, 24). Ad quod nimirum altare Domini lege prohibetur per gradus ascendere. Non ascendes, inquit, per gradus ad altare meum (Ibid. 26). Altare quippe de terra est Christi caro sumpta de virgine. Facere namque altare de terra est spem in mediatoris veraciter confidendum [An pro confidendo] ponere incarnatione. 131 Per gradus nempe ascendere ideo contradicitur, quia in gradibus et inaequalitas contemplatur, et numeri aucta quantitas multiplicatur. Hoc significante Sancto spiritu, quoniam in [Col. 0405A] excellentia sanctae et ineffabilis Trinitatis nulla est inaequalitas, nullaque diversitas suspicanda. Et in sacramento incarnati Verbi Dei Patris, per quod Filius Dei unus idemque dignatus est fieri hominis Filius, nulla est numeri quantitas in personarum diversitate suppleta. Illud praeterea egregium solemnissimumque Dei hominisque Filii, Redemptoris scilicet nostri Jesu Christi, quod de semetipso melliflui oris dulcedine testimonium dignatus est divinitus irrorare, quemadmodum Joannis Evangelio veneranter legentis oculus contuetur, operae pretium dignum, satisque perspicuum, et omni religione praeclarum huic operi duximus inserendum. Quod quidem hujus haereseos materialis perfidiae evertere fundamentum solum, sufficere posse nullus prorsus ignorat, qui [Col. 0405B] sincerae fidei soliditatem, supra firmam, quae Christus est, petram posuisse se fixius recognoscat. Nemo, inquit, ascendit in coelum, nisi qui descendit de coelo, Filius hominis qui est in coelo (Joan. III, 13). Et illud. Cum videritis Filium hominis ascendere ubi erat prius (Joan. VI, 63). In quibus Dominicis verbis, ut ita dixerim, orthodoxae fidei inviolabilis per quamspicui [Pro, quam perspicui] illustra luce fulgoris pulchritudo resplendet.



CAPUT L. Verbum caro factum est, non tamen alter filius; sed semper idem qui antea. Et nunquam Jesus terrenus homo purus, qui semper et coelestis.

In eo igitur unum eumdemque se Dei hominisque Filium esse divinitatis voce professus perdocuit, cum [Col. 0405C] Filium hominis descendisse de coelo, et ascendere ubi erat prius, venerandis innotuit documentis. Nam qui erat semper coaeternus Filius Dei, dignatus est ipse certo in tempore Filius hominis [Addendum videtur fieri]. Factus quippe est quod non erat, hoc est, homo: Verbum enim caro factum est. Non est tamen factus alter Filius qui non erat. Ille utique, qui semper erat, est, et erit unigenitus semper Filius Dei, qui sic erat in terra, ut nunquam deesset in coelo. Sic venit ineffabili miroque modo in uterum virginis, quatenus a paterno nunquam recederet sinu. Porro sic sola potuit dignatione per id quod homo factus est, subdi parentibus, ut semper existeret idem ipse Dominus angelorum ubique totus, in coelo videlicet et in terra. Ex eo ergo convenientius recteque [Col. 0405D] datur intellegi, Filium hominis descendisse de coelo, atque ascendere ubi erat prius, quoniam Filius Dei qui descendit de coelo et in coelo erat cum in terra loqueretur, ipse omnino est unus idemque Filius hominis. Voluit profecto nos altissima Dei Patris atque [a 1Kb] sapientia benigno nihilominus praemonendo favore instruere, quatenus absque ulla prorsus ambage dubietatis, absque ulla scrupulosae palpitationis titubatione certius intellegamus, non semper [Pro [Col. 0406A] nonnunquam] mysterium incarnationis in duos Deos, vel in duos filios demutasse, quemadmodum haeretici insanire videntur; nec ex parte verum Deum, et ex parte non verum; aut aliquando proprium Filium, et aliquando non proprium, sed semper verum Deum, propriumque Dei Filium, et ante partum et post partum virginis declarare dignatus est: veritatem tamen humanae carnis insinuat per mysterium assumptionis. Et quoniam proprietas utriusque naturae inconfusa in una Dei hominisque Filii persona, perpetua inseparabiliter inviolato jure permaneat societate, frequenter quia profiteri non distulit perspicui rationis ordo declarat. Cum igitur docet Filium hominis descendisse de coelo, et eumdem ascendere asserit ubi erat prius, et verum se Deum, verumque hominem, [Col. 0406B] et proprium Filium Dei Filiumque hominis patenter voluit demonstrare. Hinc regula informatus [b 1Kb] primum hominem de terra terrenum, secundum praedicat de coelo coelestem (I Cor. XV, 17). Non quod homo [Pro hominem], priusquam in Deum assumptus in coelum ascenderet, de coelo credendum est descendisse; sed quia Deus ille, qui de coelo descendit, per sacramentum incarnationis Deus verus permanens, factus est etiam verus homo: et non sunt personaliter duo, Deus videlicet et homo, sed unus idemque est in unitate personae Deus homo. Idcirco Apostolus secundum hominem de coelo coelestem veraciter edocet, quoniam suscepta a coelesti Deo essentialiter humana natura, terrenus homo ex eo factus est coelestis. De coelo ergo secundus homo, id est [Col. 0406C] Christus Jesus, quia coelestis et terrenus factus est unus Deus et homo. Non ergo jam terrenus qui per coelestem in ipsa veraciter uteri conceptione factus est coelestis. Et licet habeat terreni corporis veritatem, nunquam tamen sic fuit terrenus, ut non fuerit semper et coelestis, quia nunquam fuit purus primum conditus homo, ut postmodum transiret in Deum; sed dum conciperetur de Spiritu sancto et virginis vulva, Deus pariter prodiit et homo: unus ex duabus naturis Deus homo, non alter Deus et alter homo, licet sit aliud per quod Deus, et aliud per quod homo: unus tamen idemque de coelo coelestis Deus homo



132 CAPUT LI Jesus qui descendit, ascendit ubi erat prius; quia Filius Dei, minor Patre secundum naturam humanam, non tamen minor Filius etsi homo; unde et homo nomen haereditavit super omne nomen.
[Col. 0406D]

Non discrepat ergo clamor praeconis a sui sententia judicis. Quod enim Dominus Filium hominis de coelo descendisse, et ubi erat, perhibuit, prius, ascendere, hoc Apostolus ejus secundum hominem de coelo confitetur coelestem. Non enim abnuo me hujus Dominicae allocutionis capitulum in tuis insertum legisse pitaciis [c 12Kb] , et juxta moris tui insolentiam, violenter [Col. 0407A] inflatae scientiae tuae sensu recognovi digestum. Cur non sinceri luminis oculos, multoque [a 1Kb] contemplationis intui inspicis ratam in rota, hoc est utrumque Testamentum sibimet conglutinatum, ita ut Vetus Novum, perfida calculatione divisus, hoc est in veri et nuncupativi Dei. Cui nimirum tam impiae assertionis auditui catholica fides nulla unquam ratione patentium aurium praebere patitur rimas. Nam et ante incarnationis mysterium, et post assumptionis sacramentum semper unus idemque proprius verusque Dei Filius, et verus permanet Deus. In forma namque Dei aequalis Patri, in forma vero servi minor Patre. Non alius, sed unus idemque et aequalis et minor. Non Filius minor, sed humana inferior natura. Aequalis nimirum, quia unum cum Patre: [Col. 0407B] minor autem, quia unum cum matre. Nonne qui dicit: Ego et pater unum sumus (Joan. X, 30), ipse et non alius ait: Pater major me est (Joan. XIV, 28)? Unus de Patre sine matre, unus idemque de matre sine patre. Porro quem haeredem universorum per id, quod de matre est, Apostolus constitutum commemorat, ipsum eumdemque ex eo, quod de Patre est, splendorem gloriae et figuram substantiae confitetur: ipsumque qui de virgine natus est, tantum meliorem angelis affirmat effectum, quantum differentius prae illis nomen haereditavit. Haereditatis autem, et effectionis sermo ad humanam, non ad divinam pertinet formam. Et quod sit illud excellentius differens nomen ab Apostolo exponitur, cum protinus subinfertur: Cui enim, ait, aliquando dixit angelorum, [Col. 0407C] Filius meus es tu, ego hodie genui te? Et rursus: Ego ero illi in Patrem, et ipse erit mihi in Filium. Et illud: Ad quem autem angelorum dixit aliquando: [Col. 0408A] Sede a dextris meis, quoadusque ponam inimicos tuos scabellum pedum tuorum (Heb. I, 5, 13)? Haec est enim illa differentia nominis, de qua praemisit: quia angeli servi, ille vero Filius summi et omnipotentis Dei est Patris. Angeli denique signanter vocabulum nominis ex officio ministerii sui sortiuntur. Unde et commune nomen [Pro, communi nomine] angeli appellati sunt: non autem angeli nomen super omne nomen accepisse sunt aestimandi, sicut Christus Jesus nomen haereditavit super omne nomen. Nomen quippe super omne nomen Deus est, verusque Filius Dei. Sed haec in suo loco tractanda relinquimus.



CAPUT LII. David et Paulus Christum Deum sine additamento nuncupativi, et Filium Dei absque adjectione adoptivi confitentur.
[Col. 0408B]

Apostolus utique eum differentius nomen super omne nomen juxta quod Filius hominis temporaliter fieri dignatus est, haereditasse denuntiat. Quia per id quod ex Patre est non haereditavit Filii nomen in tempore, quod semper habuit naturaliter sine ullo initio genitus ex Patre. Tu autem, o haeretice, cur non confunderis quolibet modo commune nomen illi adoptivum et nuncupativum ascribere, cum hoc nomen infra, et non super omne sit nomen? Nam si Deus verus non esset, qui de virgine primogenitus natus est, nequaquam David angelos eum adorare quasi incitativa exhortatione compulerit dicens: Adorent eum omnes angeli ejus (Psal. XLVI, 8). Et quoniam propheta de verbo carnem facto praedixit, [Col. 0408C] idem praecipuus doctor absolvit, cum ita hoc psalmi capitulum in subsequentibus ponit: Et cum iterum, inquit, introducit primogenitum in orbem terrae, dicit: [Col. 0409A] Adorent eum omnes angeli Dei (Heb. I, 6). Primogenitum quidem tu ipse etiam affirmas eum ex matre; et ideo non verum, sed nuncupativum praedicas Deum. Et revera angeli non quemlibet, sed verum adorare Deum creduntur. Sequitur, et in eadem epistola eximius praedicator ait: Ad angelos autem dicit: qui facit angelos suos Spiritus. Ad Filium autem, thronus tuus, Deus, in saeculum saeculi. Et post pusillum, Unxit te Deus, Deus tuus oleo prae participibus tuis (Ibid. 7, 8, 9). Ecce quem primogenitum in orbem terrarum per dispensationem magni et pii sacramenti introductum asseruit, ipsum eumdemque angelos prophetico oraculo docuit adorasse. Ad ipsum sane propheta plenus Spiritu sancto locutum fuisse non ambigit, Thronus tuus Deus in saeculum [Col. 0409B] saeculi; Et, unxit te Deus tuus. Propheta igitur et Apostolus et Deum sine additamento nuncupativi, et Filium absque adjectione adoptivi confitentur, quia persona unigeniti per assumptionem carnis nec augmentum, nec detrimentum, nec mutabilitatem, nec permixtionem recepit; sed permansit id quod erat, hoc est, verus Deus, et verus Dei Filius sine defectu sui suscepit id quod non erat. Ille profecto verus Deus, cujus thronus in saeculum saeculi permanet, unctus a vero Deo ab eodem perhibetur propheta: verus igitur Deus unctus a vero Deo, non sicut tu anili fatuaque consuesti obscurius fauce delerare, nuncupativus Deus a vero Deo unctus sit; sed verus Deus unctus a vero Deo in forma procul dubio creditur servi. Deus igitur verus Christus Jesus habuit alterius generis formam, [Col. 0409C] in qua ungi possit a Deo vero; non tamen habuit alterius Filii personam, per quam se duplicari possit in alterum. Quoniam non persona unigeniti, sed naturarum diversitas tantummodo in hoc incarnationis sacramento recepit discretionem. Nam semper verus et unigenitus Filius, semperque verus et super omnia Deus benedictus in saecula. Et secundum id, quod Verbum in principio apud Deum, et juxta illud, quod Verbum caro factum est et habitavit in nobis (Joan. I, 1, 14), sub universa coeli latitudine sincerissima inviolabilis fidei regula et verissimo praedicat, et religioso adorat affectu. Hinc illud est, quod in amoris carmine, epithalamio sponsa modulamine cantat: Dilectus meus candidus et rubicundus, electus ex millibus (Cant. V, 10). Candidus nimirum per id quod in [Col. 0409D] principio erat Verbum: rubicundus vero per id quod Verbum caro factum est et habitavit in nobis. Propter [a 1Kb] quadripertitae crucis purpureo in roseto, aspersus pretioso sanguinis ostro, rubicundus nihilominus [Pro, etiam] sponsae dilectus refulsit: cui per Isaiam dicitur: Quare rubrum est indumentum tuum, et vestimenta tua sicut calcantium in torculari (Isa. LXIII, 2).



CAPUT LIII. Christus ex patribus secundum carnem: secundum divinitatem ex Deo Patre, verus Deus, non nuncupativus, quem ignorat fides catholica. Unius Patris proprius et unigenitus.

Pauli igitur ad Romanos istiusmodi scribentis calamo [Col. 0410A] perdocetur, Quorum patres, inquiens, et ex quibus Christus secundum carnem, qui est super omnia Deus benedictus in saecula (Rom. IX, 5). Et secundum carnem quidem ex patribus, et secundum divinitatem sine carne ex Deo Patre: unum tamen eumdemque Christum Jesum super omnia Deum benedictum in saecula confitetur. Quoniam non ex patribus purus homo, veluti quilibet prophetarum, qui adoptivi Filii et nuncupativi Dei vocabulo censeri possunt, sed ex beatae virginis immaculatae 134 utero, quae de sancta praecedentium horum patrum stirpe descenderat, Deus et homo veraciter natus tanquam sponsus de thalamo suo processit. De quo Joannes apostolus in epistola sua testificans ita ponit: Scimus, inquit, quia Filius Dei venit, et dedit nobis sensum, [Col. 0410B] ut cognoscamus verum Deum et simus in vero Filio ejus Hic est verus Deus et vita aeterna (I Joan. V, 20). Illum utique Jesum Christum verum Filium Dei et verum Deum et Joannes, et Paulus, et omnia Scripturarum oracula protestantur: qui natus est de Spiritu sancto et virgine Maria, qui passus, crucifixus, mortuus et sepultus est pro nobis, quique tertia die resurrexit, ascendit in coelum, sedet ad dexteram Dei, venturusque est cum gloria vivos et mortuos judicandos [b 1Kb] . Quisnam sit ille Christus, quem tu, haeretice, nuncupativum Deum et adoptivum filium affirmare conaris, catholica nihilominus fides ignorat; sed et tecum eum scire modis omnibus dedignatur. Habeto tu tibi alium cum sequacibus tuis, qui non est natus de Spiritu sancto et Maria virgine, nuncupativum [Col. 0410C] Deum; nos autem verum Deum, et unigenitum Filium Dei Christum Jesum Dominum nostrum, qui natus est de Spiritu sancto et Maria virgine, et habemus et habebimus et in futuro saeculo habituri sumus; qui cum Patre et Spiritu sancto vivit et regnat Deus in Trinitate perfecta et nunc et semper per cuncta et infinita saecula saeculorum, amen; qui dedit semetipsum pro nobis, ut nos redimeret ab omni iniquitate (Tit. II, 14); cuique Pater, ut abundantius commendaret in nobis suam charitatem, non pepercit, sed pro nobis omnibus tradidit illum; quem Apostolus proprium, non adoptivum filium confitetur. Proprio, inquit, suo Filio non pepercit Deus, sed pro nobis omnibus tradidit illum (Rom. VIII, 32). Hinc alias Joannes evangelista testatur dicens: Sic Deus [Col. 0410D] dilexit mundum, ut Filium suum unigenitum daret pro mundi salute (Joan. III, 16). Unigenitum dedit, non adoptivum. Nulla, inquam, tibi sophistica ratione, remigio si pennis etiam non columbae, sed struthionum volare coneris, duo relativa nomina unius Filii ad personam unius Patris referre conceditur. Animadverte quid dixerim: non poteris filium et filium, quod est relativum ad aliquid, hoc est, proprium et adoptivum, uni ascribere genitori. Nam cum sit Deus omnipotens Pater unus, unumque coaeternum sibi genuerit omnipotentem Filium: quo igitur pacto unus natus unius genitoris et proprius et adoptivus [Col. 0411A] filius intelligatur, nullius unquam possibilitatis ordo permittit. Praesertim cum haec de Filio Dei agantur, qui sempiternus de sempiterno Patre genitus, sic quodam mirabili modo secundam prorsus propter nos sustinuit in tempore nativitatem, quatenus et hominis Filius quia voluit fieri, et Dei Filius idem ipse incommutabilis permaneret. Et tamen non duo, Dei et hominis Filius, sed unus idemque Dei hominisque Filius adoratur.



CAPUT LIV. Christum esse Filium Dei testatur Apostolus, et ipse Pater in Jordane.

In tanto igitur tibi viluit magnum pietatis sacramentum, quod manifestatum est in carne (I Tim. III, 16), quatenus idcirco verus Deus verusque Filius Dei [Col. 0411B] falsidicis tuis abnegetur objectionibus, quoniam pro nobis pontifex factus ad multorum exhaurienda peccata apostolicis praeconiis declaratur: cum idem beatus Apostolus tertii coeli secreta rimatus, et pontificem eum vel sacerdotem, et Dei Filium confiteatur. Ait enim: Habemus igitur pontificem magnum, qui penetravit coelos, Jesum Filium Dei (Hebr. IV, 14). Et rursus: Nec quisquam sumit sibi honorem, sed qui vocatur a Deo tanquam Aaron. Sic et Christus non semetipsum clarificavit, sed qui locutus est ad eum, Filius meus es tu: ego hodie genui te. Quemadmodum et in alio loco dicit; tu es sacerdos in aeternum secundum ordinem Melchisedech (Hebr. V, 4). Si ergo Apostoli testimonium perhibentis parvipendis, vel paternae, obsecro, in proprio Filio ineffabilis non tibi [Col. 0411C] dulcedo abhorrescat. Nam et per prophetam, secundum id quod Verbum caro factum est, ait: Filius meus es tu: ego hodie genui te (Psal. II, 7). Et de coelo intonans voce super Jordanis alveum, et in monte sancto testatur: Hic est Filius meus dilectus, in quo mihi bene complacui: ipsum audite (Matth. III, 17, et XVII, 5). Unde et Joannes Baptista tanti aeterni Patris auditor testimonii, confessus bonam coram multis testibus confessionem, sic ait: Qui misit me baptizare in aqua, ipse mihi dixit, super quem videris spiritum descendentem sicut columbam, et manentem in eum, ipse est. Et ego vidi, et testimonium perhibui, quia [Col. 0412A] hic est Filius Dei (Joan. I, 33, 34). Et Paulus testatur: Qui transtulit, inquit, nos in regnum Filii charitatis suae.



CAPUT LV. Respondet ad objecta Felicis: ostendens Deum et hominem Christum in singularitate personae unigenitum

Sed contra haec omnia unum contradictionis locum scrupuloso invenisse te dignosceris corde. Secundum divinitatem, inquis, verus Deus, et verus Dei credendus est Filius. Bene quidem et nostri es per id consors sermonis, si tamen in hujus permansisses 135 sincera bonitatis professione. Nam cum post paululum propter ineffabilis mysterii incarnationis dispensationem, nuncupativum Deum et adoptivum Filium [Col. 0412B] temerario non desines ore blasphemare, a nostra exstas fidei exsors communione. Cum haec igitur causidico [a 3Kb] astrues ore unionem individuae nihilominus rescindere probaris personae. Non certe dualitas in persona Unigeniti, sed naturarum constat distinctione. Unigeniti nempe nomen et ante saecula ex Patre, et post virginis partum permanet sempiternum ex matre. Persona namque Unigeniti substantiam alterius generis assumpsit, non alterius filii nuncupationem: quoniam Christus Jesus heri et hodie, ipse et in saecula (Hebr. XIII, 8), hoc est, indemutabilis permanens qui erat, et qui est, et qui venturus est omnipotens. Qui cum in forma Dei esset, formam servi suscepit, id est hominis naturam. Non personae, sed naturarum est discretio geminata: permansit idem [Col. 0412C] quod erat, hoc est, unigenitus Filius Dei. Unigenitus eo quod unus sit. Quis putas, quaeso te, catholicorum hominum Christum Jesum verum Deum, verumque Dei Filium confiteretur, si homo tantummodo solitarius, et non in singularitate personae inseparabiliter Deus et homo veraciter perseveraret? Non utique ademit, vel minuit, aut demutavit homo assumptus plenitudinem divinitatis, sed per divinitatis plenitudinem in Christo corporaliter inhabitantem exaltatus est homo Christus Jesus in Deum: ita ut unus idemque sit Deus homo, Dei hominisque Filius, salva tamen proprietate utriusque inconfusa naturae. Ingravatumque [Col. 0413A] est cor tuum etiam hac vice, quatenus exinanita in cunctis adinventionibus tuis qualicunque fidei tuae fruge, impleatur in te propheticum illud lamentatricis editum vocis vaticinium, dicentis: Residuum erucae comedit locusta, et residuum locustae comedit brucus, et residuum bruci comedit rubigo (Joel. I, 4). Attende quid sequitur. Expergiscimini, subinfert, ebrii, et flete. Auxisti quin potius supra pondus peccati plumbi [a 26Kb] talentum ita ut non te pudeat dicere infirmitatis obligatum necessitate Christum Jesum pro se quantocius exorasse, et idcirco Deum verum credi non posse causaris, qui necessarium habuit pro se etiam orare. De quibus latius supra juxta exilis intelligentiae meae mensuram, ut ipse, de quo loquimur, largire dignatus est, disputasse [Col. 0413B] me non abjuro.



CAPUT LVI. Locus Pauli explicatus: Christus secundum quod Deus est suscitavit se, secundum quod homo est: non tamen alius suscitans et alius suscitatus.

Hoc igitur Pauli testimonium tuis, ut ita dicam, usus in medium verbis deductum quia de Domino Jesu Christo prophetico assumpto oraculo docuerit: Tu es sacerdos in aeternum secundum ordinem Melchisedech, et adjecerit, Qui in diebus, inquiens, carnis suae preces supplicationesque ad eum, qui possit salvum illum a morte facere, cum clamore valido et lacrymis offerens et exauditus est pro sua reverentia. Et quia non sibi neque pro se, sed sicut praefati sumus, [Col. 0413C] nobis et pro nobis oravit, pro quibus nasci, et mori dignatus est, Scripturarum 136 superius assertionis nostrae conjecta documentorum praeconia evidentissimis prolata leguntur testimoniis. Qui possit autem illum a morte salvum facere, quo forte tum, dum te laqueo erroris suspendi quia non abnueras, arctius nodum ansulae constrinxisti, nondum nostri est styli mucrone absolute sermonis ratio promulgata, necessitatis potius quam avaritiae exigente censura. Nunc autem quid sit salvum illum possit a morte facere exsequamur. Nihil, inquam, aliud, ut mihi videtur, nec aliter intelligi docetur, nisi qui possit eum a mortuis suscitare. Tale est enim dicere a morte salvum facere, quale est profiteri a morte resuscitare. Et quia inseparabilia sunt semper opera [Col. 0413D] Trinitatis, sicut in utero virginis tota Trinitas operata est hominem Christum, ita eum de sepulcro tota Trinitas a mortuis non abnuitur suscitasse. Nam quia Pater eum suscitaverit, Paulus scribit ad Galatas ita: Paulus apostolus non ab hominibus, neque per hominem, sed per Jesum Christum et Deum Patrem, qui suscitavit eum a mortuis (Gal. I, 1). Et [Col. 0414A] quoniam ipse de sepulcro corpus suum suscitaverit, ipsius divino prolato docetur testimonio, Judaeis cum diceret: Solvite templum hoc, et in tribus diebus suscitabo illud (Joan. II, 19). Et quod sit templum, de quo dixerat, Evangelista indicat, cum subjungit: Hoc autem dicebat de templo corporis sui. Et illud, Propterea me Pater diligit, quia ego pono animam meam, et iterum sumo eam. Potestatem habeo ponendi animam meam, et potestatem habeo iterum sumendi eam (Joan. X, 17, 18). Et notandum quod potestate, non necessitate posuerit, et iterum resumpserit animam suam. Et rursus: Cum surrexero praecedam vos in Galilaeam, et his similia (Matth. XXVI, 32). Nam quia Deus suscitaverit eum innumerabilia utrorumque Testamentorum oracula protestantur. Ut est illud [Col. 0414B] Apostoli, si confessus fueris, inquit, in ore tuo Dominum Jesum Christum, et credideris in corde tuo, quod Deus illum suscitaverit a mortuis, salvus eris (Rom. X, 9). Et alibi: Cumque consummassent omnia, quae de eo scripta erant, deponentes eum de ligno posuerunt in monumento. Deus vero suscitavit eum a mortuis (Act. XIII, 29, 30). Et quia Spiritus sanctus Deus est, tota eum Trinitas, et Pater, et ipse Filius, et Spiritus sanctus de sepulcro resuscitavit. Sed non est alter Filius qui suscitavit, et alter suscitatus: quanquam sit aliud et aliud, hoc est, divinum et humanum; unus tamen est Filius, suscitans et suscitatus, qui potestate ac voluntate posuit pro nobis, non pro se animam suam: potestate vel voluntate, quia una est Patris ejusque voluntas, pro nobis oravit: pro nobis, non pro se, in [Col. 0414C] diebus carnis suae preces supplicationesque ad eum, qui possit illum a morte salvum facere, fudit. Qui semetipsum pro nobis hostiam obtulit Deo in odorem suavitatis, pro nobis semetipsum salvum a morte fecit, hoc est, a mortuis suscitavit. Unde bene Apostolus huic capitulo consentaneam membratim sententiam subnectens quid dixerit explicavit, cum protinus subinfert. Ait enim: Et quidem cum esset Filius Dei, didicit ex his quae passus est obedientiam (Hebr. V, 8). Filius utique Dei juxta Pauli vocem passus est, et ex his quae passus est, didicit obedientiam, et a mortuis suscitatus est. Impassibilis nempe passus est, et immortalis mortuus est, et semper vivens suscitatus est. Ipse est et non alius. Qui descendit, ait Magister gentium, ipse est et qui ascendit [Col. 0414D] super omnes coelos, ut impleret omnia (Ephes. IV, 10). Namque quia idem est ipse mortuus et semper vivens, manifestius in prospectu positum in Apocalypsim legentis oculum non effugit, cum servo suo Joanni, imposita super eum dextera, profiteri de seipso non abhorruit, dicens: Nolite timere: ego sum primus et novissimus, hoc est et , vivus et fui [Col. 0415A] mortuus. Et ecce sum vivens in saecula saeculorum (Apoc. I, 17, et XXII, 13).



CAPUT LVII. Christum sedere ad dexteram Patris evincit non esse nuncupativum Deum, sed verum: non adoptivum filium, sed proprium.

Accipe ergo et hoc beati Pauli clarissimum testimonium. Lex constituit homines, inquit, sacerdotes infirmitatem habentes: sermo autem jurisjurandi, qui post legem est, Filium in aeternum perfectum (Hebr. VII, 28). Animadverte qualiter Apostolus discreverit inter Deum hominemque, et inter puros homines. Et paulo post, Talem, inquit, habemus pontificem, qui consedet in dexteram sedis magnitudinis in excelsis (Hebr. VIII, 1). Ecce Paulus hunc pontificem, quem tu nuncupativum Deum et adoptivum filium [Col. 0415B] perfidiae fingis somno consopitus, Filium in aeternum perfectum consedere in dexteram sedis magnitudinis in excelsis testatur. Et non solum sedere, sed et signanter consedere, hoc est simul cum Patre sedere perhibetur. Cujus te, interrogo, vesaniae infelix impio stupore denudas attonitum? ita in promptu patens utrumque latus syllogisticis praebes cornibus fodendum, quatenus nulla ex parte flexuosis elucubratum sinibus eliciens virus evadere possis? Nam nuncupativum et verum Deum, adoptivum et verum Filium, falsissimum, unum Christum pronuntiare lingua causaris: quatuor nihilominus introducere infamaris personas, cum trino Deus tantummodo numero in personarum gaudeat distinctione, et individuo in sacramento inseparabilis essentiae recipiat unionem. [Col. 0415C] Nuncupativus etenim et verus, proprius et adoptivus, non naturalia, sed personalia nominasse quis ambiget? Nunquidnam catholicum bonumque tibi videtur, ut duo Dii, duoque Filii in dexteram Patris [Col. 0416A] 137 sedeant in excelsis? An quod est perfidius omnis perfidiae et nequius universae nequitiae, scelestissimo ausus es ore garrire, quatenus trinum unumque Deum quadripertita distinguere sectione nitaris? Porro non est scriptum sedete, sed sede. Trinus namque numerus dividi nequaquam potest, et tamen tres unum sunt, eo quod sancta Trinitas inseparabilis perseveret. Quadrus vero [a 1Kb] numerus secari se per medium absque ulla contradictione permittit: unde et a mysterio ineffabilis Trinitatis alienus existet. Habet interim in se, eo quod basis sit [b 1Kb] tetragoni, sacratius sacramenti [c 55Kb] figuram, sed a Trinitatis omnimodo societate exsortem. Unicus igitur est, qui sedet ad dexteram Patris, quique ex paterno utero ante Luciferum, et ex virginis vulva [Col. 0416B] in tempore genitus, Christus Jesus Dominus noster, verus Deus verusque Filius Dei: quemadmodum Marci evangelistae lucidissimo declaratur oraculo. Et Dominus, inquit, Jesus, postquam locutus est eis, assumptus est in coelum, et sedet ad dexteram Dei (Marc. XVI, 19). Eccur non confunderis Dominum Jesum Christum sedentem in dexteram Patris nuncupativum Deum et adoptivum Filium confiteri? cum nulli alio nuncupativo Deo Pater dixerit. Sede a dextris meis, donec ponam inimicos tuos scabellum pedum tuorum (Psal. CIX, 1), nisi unigenito Filio Dei Domino nostro Jesu Christo: qui cum eodem Deo Patre omnipotente, et Spiritu sancto vivit et regnat Deus in Trinitate perfecta per omnia saecula saeculorum. Amen.

[Col. 0416C] Sumpto igitur de extrema parte libri, Marci evangelistae finalis sententiae gratisono testimonio, terminali quapropter libellus iste jam jamque claudatur limitis fine.



138 LIBER SECUNDUS.
[Col. 0417]


CAPUT PRIMUM. Jesus praedestinatus Filius Dei in virtute secundum Spiritum sanctificationis, ut ait Paulus, non per adoptionem, ut aiunt haeretici.
[Col. 0417A]

Initium igitur libri secundi de principio sane epistolarum beati Apostoli mundique doctoris egregii exordiri incipiam, quatenus verborum stamina disputationis [a 4Kb] radio illius edoctus magisterii fultusque valeam discriminare praesidiis: filaque admodum effluentia typico inserta liciatorio sincerae suscepto fidei pectine, coelestibusque inspectis texere indiciis non torpescam. Paulus, inquit, servus Jesu Christi, vocatus Apostolus, segregatus in Evangelio Dei. quod ante promiserat per prophetas suos in Scripturis sanctis de Filio suo, qui factus est ei ex semine [Col. 0417B] David secundum carnem, qui praedestinatus est Filius Dei (Rom. I, 1 seq). Secundum id enim dicitur procul dubio praedestinatus, quod factus ex semine David secundum carnem praeconatur. Dic, quaeso te, o Magister Gentium, curam gerens non solum Romanae, sed omnium Ecclesiarum, qui non ab hominibus, neque per hominem, sed per revelationem Jesu Christi (Gal. I, 1, 11, 12), qui loquebatur in te, quidquid docueras, didicisti: per adoptionem putasne praedestinatus est Verbum caro factum Filius Dei, veluti quilibet electorum, de massa tamen propagatus [Col. 0418A] perditionis, ipsius quoque praeveniente gratia per lavacrum regenerationis effici filius lucis: an potius quemadmodum excellentius singularis nativitatis ejus gloria praedicatur, ita filii dignitas singulariter modo mirabili perdocetur? Praedestinatus est, ais, Filius Dei. Per quod, expressius, oro, declara. Forte per adoptionem? Absit. Nequaquam per adoptionem. Hoc enim haeretici usurpatius non metuunt susurrare. Praedestinatus itaque Filius Dei in virtute secundum Spiritum sanctificationis ex resurrectione mortuorum Jesu Christi Domini nostri. Satis satisque consolatus es me, beate apostole Paule. Refloruit, profiteor, ex hoc caro mea, et hoc est meum refrigerium. In virtute namque secundum Spiritum sanctificationis, non in adoptione praedestinatus [Col. 0418B] est filius Dei; quoniam virtus Altissimi beatae obumbravit virgini, et Spiritus sanctus inviolabilia materna viscera fecundans sanctificavit: ideoque et quod natum est ex ea sanctum, vocatus est Filius Dei. Ideo quia Spiritus sanctus replevit uterum virginis, et virtus Altissimi obumbravit ei, Verbumque caro factum est, non communi adoptionis vocabulo, sed singulariter Altissimi proprietatis nomine vocatus est Filius. Non enim arundinis mucrone [b 2Kb] , nec frustratorie, sed veraciter scriptum legitur, Verbum caro factum est, et habitavit in nobis, [Col. 0419A] hoc est, Deus homo factus est. Factus itaque ex semine David secundum carnem creditur, qui ex divina generatione, id est, ex substantia Patris, non factus nec praedestinatus, sed genitus Deus permanet sempiternus.



CAPUT II. Christum Deum super omnia Pauli et Ezechielis comprobat testimonio.

Ecce duo veritatis mirabiliter sibimet concordantes testes mirabiles, quorum alter princeps militiae coelestis exercitus, alter terribilium castrorum Domini dux galea fidei loricaque indutus justitiae, coelestibus armis munitus adversantia hostium pectora spiritalibus ut perfodiat jaculis doctor procedit ad praelium. Horum igitur verissimorum herilium [a 1Kb] , [Col. 0419B] aliorumque innumerabilium sanctorum testium perhibentium testimonio approbatur, non per adoptionis praerogativam, sed in virtute secundum spiritum sanctificationis: quia de Spiritu sancto natus ex virgine Maria, et verus Deus et verus homo, unus idemque in utroque, verusque permanet Filius Dei. Tu denique, vas electionis, raptus es ad tertii culmina coeli, ut audires quae te oportuerat scire. Gabriel archangelus missus est a summo, [b 1Kb] si liceat, septimis cardine coeli, ut gaudium mundi angelica feliciter lingua pronuntiaret. Haeretici prorsus descenderunt ad millissimum [c 6Kb] latebrosumque infernalis barathri praeruptum: et tamen serpentino vibrata sibilo lingua venerandis vestris non verentur contradicere documentis. Et quanquam audisse te ibi arcana profitearis [Col. 0419C] verba, quae non liceret homini loqui, ibi tamen divinitus instructus didiceras Christum Jesum Dominum nostrum non per adoptionem, sed in virtute [Col. 0420A] secundum spiritum sanctificationis praedestinatum esse Filium Dei. Neque nuncupativum Deum, sicut ipse dissipit haereticus, sed verum et super omnia benedictum in magnitudine revelationis contemplatus es Deum. Hoc enim Romanis tradere satis evidenter curasti litteris venerandis. Quorum patres, inquis, et ex quibus Christus secundum carnem, qui est super omnia Deus benedictus in saecula (Rom. IX, 5). Qui vero unicus est Filius ex uno coaeterno genitore, non secundum carnem genitus, idemque unus idemque ex patribus secundum carnem, super omnia Deus praedicatur in saecula benedictus. Quem enim Paulus Deum super omnia benedictum commemorat, hunc Ezechiel propheta Deum sublimem denuntiat. Sic enim habet: Et audivi, ait, post me vocem quasi vocem aquarum [Col. 0420B] multarum, quasi vocem sublimis Dei (Ezech. I, 24). Ecce Christum Jesum, quem idem electionis vas, raptus in altitudinem contemplationis supra omnem potestatem et virtutem, et omne nomen quod nominatur sive in hoc saeculo sive in futuro sublimatum aspexerat, hunc idem ipse propheta in similitudinem filii hominis supra firmamentum crystalli, hoc est, super omnes angelicas fortitudines prophetae [d 1Kb] diligenti intuitu aspexerat oculo exaltatum, et super firmamentum, inquit, crystalli similitudo filii hominis (Ezech. I, 22, 26).



CAPUT III. Arguit Felicem malae intelligentiae illius Pauli: Deus erat in Christo: qui ipso Paulo teste, cum esset in forma Dei, Deus erat verus.

[Col. 0420C] Cum esses igitur, doctor mirabilis, almisonum ejus qui loquebatur in te organum Christi, ejusque [Col. 0421A] sancto concinente Spiritu, per quem reconciliatus esset mundus Deo celebri docuisses, Deus, inquis, erat in Christo mundum reconcilians sibi (I Cor. V, 19), ex hoc haereticus iste capitulo, impietatis munitus armis, idcirco contradicere Christum Deum verum falsissima non cessat assertione, quoniam dixisse te infamando conjectat, Deus erat in Christo, et non dixeris, Deus erat Christus. More suo et hoc testimonium sicut alias depravare non erubescit Scripturas: quasi alius sit Deus in Christo, et alius sit Christus homo, in quo erat Deus, cum unus sit Christus Jesus, Deus homo. Aliud videlicet, sicut saepius repetitum est, per id quod Deus, et aliud per id quod homo, sed non alius Christus Deus, et alius Christus homo: unus idemque est Christus Deus [Col. 0421B] homo. Deus, inquis, erat in Christo, quia Christus essentialiter erat Deus et homo; quoniam in ipso complacuit omnem plenitudinem divinitatis habitare corporaliter, hoc est ut expressius dixerim, dealiter. Quoniam propter suscipientem Deum, et susceptum hominem Christus Jesus et verus permansit Deus, et verus naturaliter factus est homo. Surda itaque haereticus iste aure legerat charitatis charismata, quae Philippensibus, ne quaererent unusquisque quae sua essent, sed quae alterius, commendare sollicite studuisti. Hoc sentite, ais, in vobis quod et in Christo Jesu: qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens (Philipp. II, 5, 6). Quaero ergo a te, o haeretice veritatis refragator, si [Col. 0421C] Christus Jesus [videtur deesse Deus] verus non esset, quomodo datur intellegi juxta Apostolum in forma Dei esse Christum? Cum nihil sit aliud in forma Dei esse, nisi in natura Dei: et rursum, formam servi suscipere, hoc est hominis naturam assumere. Si ergo Christus Jesus secundum apostolicam doctrinam in forma Dei erat, hoc est in natura Dei, cur non naturaliter sit verus Deus? et si cum in forma Dei esset, formam servi suscepit, hominis videlicet naturam, cur non naturaliter sit verus homo? ex utraque ergo natura, divina siquidem et humana, Christus Jesus et verus Deus et verus sine dubietatis (Vid. lib. I, c. 13, col. 365, n. b) palpatione creditur homo.



CAPUT IV. Christum formam servi suscipientem, non amisisse veri Filii nomen: nec duplicasse in adoptivum, nec immutasse in nuncupativum exemplo populari declarat.
[Col. 0421D]

Jam ex hoc non tibi permittitur ad latibulum perfidiae tuae refugere. Patefacta nimirum constat mendacii tui fovea, in qua palpitans habitare refuga consueveras. Apostolus itaque clamat veridica voce Christum Jesum, cum in forma Dei esset, non rapinam arbitratum se esse aequalem Deo. Non utique [Col. 0422A] rapinam, sed per naturam aequalis Christus Jesus unigenitus Deus Dei utique Filius permanet Deo. Si igitur Christus Jesus, quemadmodum apostolicis instruimur documentis non rapinam, etc, sed naturaliter aequalis est Deo: interrogo ergo, quis est ille Christus, in quo erat Deus, et ipse abnuitur objectionibus tuis non verus Deus? Nuncupativus quidem Deus non potest aequalis esse vero Deo. Christus igitur Jesus Dominus noster, in quo juxta Pauli vocem Deus erat, et ipse 141 Christus Deus erat. In forma nimirum Dei Apostolus Christum Jesum esse protestatur: quomodo non Deus naturaliter verus est, qui in forma Dei esse veraciter ab Apostolo praedicatur? Et cum in forma Dei aequalis Deo esset, semetipsum exinanivit formam servi suscipiens, cur [Col. 0422B] non naturaliter verus sit homo? Quod si interrogem Apostolum, quis est qui semetipsum exinanivit formam servi suscipiens? Christus, ait, Jesus, qui non rapinam arbitratus est esse aequalis Deo. Potestate ergo vel voluntate Christus Jesus, non necessitate coactus, in forma Dei permanens, semetipsum exinanivit, formam servi suscepit. Potestate etiam in forma servi dignatus est minor fieri Patre. Ipse etenim, et non alius Christus Jesus, verus Dei Filius, qui et in forma servi minor, et in forma Dei Patri permanet aequalis. Quidquid ergo potestate vel voluntate agitur, nihil proprii infert, potentis dedecus [a 1Kb] , vel volentis honorem. Nam si quispiam cujusdam regis filius, ut humano usu loquar, servum suum, pietatis devictus clementia, potestate aut etiam propria [Col. 0422C] voluntate in oscula ruens, amplexatus fuerit, aut vestem servi non dedignatur semetipsum induere, vel certe infirmum propriis ad domum misericordia motus reportare voluerit humeris, curamque illius, versa vice quasi famulus, cum sit dominus, habere non despexerit: numquid pro his dominus indulgentiae exhibitis rebus dominantis amisisse privilegium aestimatur, vel pristinae potestatis perdidit, vel minuit, vel minutavit [b 1Kb] dignitatem, aut propter illato servilis famulatus beneficio dominatui suo contulit deformitatis injuriam, aut propter vestem servi quam induerat, desiit ejus esse, cujus verus erat filius regis? Non utique; sed permansit ipse qui fuerat, verus filius regis. His ita peractis, non amisit veri filii nomen, nec duplicavit in adoptivum, nec immutavit [Col. 0422D] in nuncupativum. Si ergo hominem hoc posse absque sui dominatus detrimento perficere possibilitatis ratio non contradicit, cui non cuncta possibilia constant, quanto magis Deus, qui omnia quaecunque voluit fecit (Psal. CXXXIV, 6), cui nihil difficile, nihilque esse impossibile a nullo sanum sapiens corde suspicatur, cuique hoc esse posse quod velle est? Subest enim illi omnia posse quod vult (Sap. XII, [Col. 0423A] 18); alioquin non esset omnipotens, si posse ei deesset quod velit. Nam qui semetipsum potestate, et, ut clarius [Al. carius] dicam, pietatis benignitate exinanivit, formam servi suscipiens, eademque quoque potestate vel pietatis voluntaria dignatione semetipsum humiliavit, non invitus vel coactus, sed ipse pro nobis misericorditer humiliavit, pius pro impiis, misericors pro miseris, clemens pro scelestibus [Pro scelestis], factusque obediens usque ad mortem, mortem autem crucis (Philipp. II, 8). Quod quidem haec omnia Redemptorem nostrum regem Dominum Sabaoth, verique regis Filium in semetipso factus homo, exercuisse [a 1Kb] sincerae professionis omnium redemptorum inviolabilis fides declarat. Per id enim quod indigno servo benignus porrigere oscula non [Col. 0423B] dedignatur, juxta illius prorsus desiderium, quae clamabat, Osculetur me osculo oris sui (Cant. I, 1): per id etiam quod vestem servi, hoc est, incarnationis velamen suscipere non recusavit, secundum anhelantis illius suspirium, qui plena exoptantis exorabat cordis dulcedine dicens, Suscipe me secundum eloquium tuum, ut vivam, et ne confundas me ab inconspectione mea (Psal. CXVIII, 116), et illud, Dominus susceptor est animae meae (Psal. LIII, 6); quinimo per id quod infirmo peneque mortuo servo famulatus non abhorruit [b 1Kb] obsequela remedia clementius impertire, infinitaque largiri beneficia inenarrabili non distulit pietate, in tantum ut ex omni parte vulneratum semique vivum relictum propriis humeris ad domum curationis non dexpexerit reportare: sanato [Col. 0423C] nimirum in palatio solii sui regio sub culmine recipi cum gloria dignatus est triumphali. Hac quippe curationis salute indigebat ille, qui totis praecordiis anxius exorabat, Miserere mei Domine, quoniam infirmus sum: sana me Domine (Psal. VI, 3); et ille similiter qui dicebat, Sana me, Domine, et sanabor: salvum me fac et salvus ero, quoniam laus mea tu es (Jerem. XVII, 14).



142 CAPUT V. Nomen super omne nomen, et omnis genuflexio non convenit nuncupativo Deo, sed vero: Jesus ergo Deus, cui haec conveniunt.

Quid itaque in subsequentibus sequatur apostolicis verbis nihilominus sunt explicanda. Propter quod, ait, et Deus illum exaltavit, et donavit illi nomen, [Col. 0423D] quod est super omne nomen, ut in nomine Jesu omne genu flectatur (Philipp. II, 9, 10). Nomen nempe super omne nomen solius Dei veri est, verique Filii Dei. Nuncupativum vero, vel adoptivum nomen non supra, sed infra. In utroque communia nomina continentur. Tu quidem illum astrues nuncupativum Deum et adoptivum filium, quemadmodum tuae litterae protestantur, qui factus obediens est usque ad mortem, mortem autem crucis. Apostolus quidem [Col. 0424A] propter mortem crucis exaltatum illum, et habere nomen quod est super omne nomen idem veridicus doctor exponit, cum protinus subinfert, Ut in nomine Jesu omne genu flectatur, coelestium, terrestrium, et infernorum. Cui, inquam, nisi vero Deo omne flectitur genu? sicut ipse per Isaiam prophetam testatur, dicens: Ante me non est formatus Deus, et post me non erit: quia mihi flectetur omne genu, et confitebitur omnis lingua (Isa. XLIII, 10, et XLV, 24). Qui vero per Isaiam ante omnia et post omnia unum se sublimatumque super omne perhibuit Deum, sibique flectione confessus genu, ipsum profecto Paulus Christum scilicet et Jesum asserit nomen habere super omne nomen, ejusque in nomine omne genu flectendum insinuat. Et qui per eumdem prophetam confiteri [Col. 0424B] se denuntiat omnem linguam, ipsum nimirum grandissono praeco illius tonitruo, omnis lingua ut confiteatur, explicuit in gloria esse Dei Patris. Dic, quaeso te, si tamen tanti es erroris nubilo involutus, tantaeque vesaniae deditus stupore, ut non te pudeat ea, de quibus palpatius exsequeris, labiis profanare spuifluis, cui nuncupativorum deorum, vel adoptivorum filiorum flectitur omne genu, coelestium, terrestrium, et infernorum? aut quem ex illis omnis lingua confitetur in gloria esse Dei Patris? Et cum invenire alium quaerendum deficiens minime potueris, nisi Christum Jesum verum Deum, verumque unigenitum Filium Dei, vel nunc [Pro, tunc] te obsecro, poeniteat praeteriti mali, ut resipiscas tamen aliquando a diaboli laqueo, a quo captivus teneri in [Col. 0424C] speculo [c 1Kb] prospiceris sincero catholicae fidei oculo. Christus igitur Jesus in gloria est Dei Patris. Alia quippe gloria nuncupativi Dei et adoptivi filii, et valde longe excellentius alia est gloria veri Dei, verique Filii Dei, quae communis illi est cum Deo Patre, sanctoque cum Spiritu. Deus nimirum illum exaltavit, et donavit illi nomen, quod est super omne nomen, virtutis scilicet et divinitatis, quae in Christo corporaliter in omni plenitudine habitabat, et est in illo. In nullo prorsus alio omnis plenitudo divinitatis corporaliter habitare perhibetur, nisi in Christo Jesu solummodo, qui est verus et unigenitus Dei Filius.



CAPUT VI. Nemo in Scripturis appellatur Filius Dei, nisi Christus; explicat illud: Nemo ascendit in coelum, nisi qui descendit de coelo Filius hominis qui est in coelo.
[Col. 0424D]

Ad haec igitur, de quibus operosius aguntur, facillime enixiusque fulcienda, nullius mihi rei ratio praestabilius patet, quam hoc, quod sanctus Spiritus in utrorumque testamentorum pagina magnae cautelae studio ob distinctionem inter hominem Deum et puros homines, interque verum et nuncupativum Deum, proprium et adoptivum Filium docuit observandum. [Col. 0425A] Nam si cuncta horum instrumentorum series recenseatur, nusquam inibi a quoquam facilius reperiri valebit singulari numero alius quilibet electorum Filius Dei appellari. Nec quisquam horum Patrem Deum singulari numero invenitur invocasse, nisi solummodo Christus Jesus unigenitus Dei omnipotentis Patris Filius. Hujus nimirum solitarii habitam privilegii dignitatem de sinu prodeat [a 1Kb] allegoriarum, cum elevantur a spiritu vitae, quae in eis spirat a terra. Quarum circulum modiolis [b 1Kb] per ordinem typicis infixis radiis, pinnata [c 1Kb] animalia, exaggerante spiritu vitae, celeri volubilitate, remigero flaventium [d 2Kb] alarum impetu modo ad altiora raptare festinant, modo submissis alis ad ima deponunt; nunc terram tangere, nunc aera verberare; aliquando etiam distillantibus [Col. 0425B] astrorum [e 3Kb] decussis igniculis explosi flammantes conspiciuntur glovelli. Cum elevatis igitur rotis scriptoris ut elevetur sensus, cavendum est modis omnibus [Col. 0426A] ne torpescat, et cum depositis considerandum est ut deponatur, ne aut excellentia vili, aut humilia immoderato sint calamo exaranda. Hoc ideo, quoniam tam gloriosius veneranda Dominicae dulcedinis mirabilia verba, vili expositionis tuae styli contemplantur diserti [f 1Kb] mucrone. Aliquando, inquis, ea quae ad solam Dei divinitatem, non ad humanitatem ejus pertinere certum est, referuntur ad eamdem humanitatem, sicut est illud 143 in evangelio Joannis: Nemo ascendit in coelum, nisi qui descendit de coelo, Filius hominis qui est in coelo. Et addidisti: »Cum liquide pateat non Filium hominis descendisse de coelo, neque ibi fuisse priusquam nasceretur in terra:« cum refelli humano posse non sit invalidum stylo, cur ipsius voluntatis inviolabilia refragari [Col. 0426B] verba conaris? Cujus te jactanter inflat superbiae [g 1Kb] typhos, quatenus Dei Filio verbis obsistere non pertimescas pestiferis? Ipse dixit: Nemo ascendit in [Col. 0427A] coelum, nisi qui descendit de coelo. Et quasi interrogantibus se quis descendisset, responderet, Filius hominis qui est in coelo: ipse et descendisse de coelo Filium hominis, et esse tunc in coelo cum loqueretur in terra, et ascendere ubi erat prius testis est. Tu vero his clarissimis dictis animo obsistens sacrilego, nec descendisse eum, nec esse tunc in coelo, nec ascendere mentitus es ubi erat prius, hoc est in coelo. Ac per hoc fingere videris tropica locutione hoc Dominicum venerandumque promulgatum fuisse oraculum sicuti est moris sacri eloquii congruis certisque in locis partem pro toto, vel certe totum pro parte significare. Sed quoniam huic generi locutionis, cui linguae debitum inofficioso jure servire coegisti, incapabilis nimirum sensus ignorantiae egestate laborantis, [Col. 0427B] ejusdem te contigit modum rationabilius nescire locutionis: et idcirco ibi hanc inhormiter [a 2Kb] locutionis regulam introduxisse te nullus patet aditus defensionis, ubi ei introducendi locus conceditur nullus. Bipertita siquidem hujus tropice distinguitur, sicut supra docuimus, trito sermone qualitas locutionis, cum pro toto homine pars aliqua ponitur, hoc est, sola caro, sicut est illud: Videbit omnis caro salutare Dei nostri (Luc. III, 6); aut e contrario, cum solius animae memoria tangitur, ut in Mosaico advertitur stylo: Descendit, inquit, Jacob in Aegyptum in animabus septuaginta (Gen. XLVI, 27, et Deut. X, 22), et illud peribit anima illa de coetu filiorum Israel (Exod. XII, 19). Ibi profecto hujus locutionis intellegi modus debet, ubi non signanter persona introducitur, [Col. 0427C] sed diversitas distinguitur naturarum: Hoc quippe in loco unus Dei hominisque Filius non de naturalium discretionum qualitate, sed de personae unigeniti docuit unitate.



CAPUT VII. Pergit adhuc explicare quid sit Filius hominis qui est in coelo.

Porro cum dicit: Nemo ascendit in coelum, nisi qui descendit de coelo, et addidit, Filius hominis qui est in coelo, evidentissima veritatis manifestatione innotuit Filium hominis ipsum esse qui descendit de coelo Filius Dei. Alterius certe generis formam, hoc est naturam suscepit ex virgine, non alterius filii personam. Non est enim alter per id quod Filius est hominis. Sed aliud est per id quod homo est; et tamen [Col. 0427D] Deus et homo unus est Dei et hominis filius. Natura namque altera, hoc est hominis, erat in terra tantummodo: [Col. 0428A] altera ubique in coelo et in terra, hoc est divina. Potuit ergo quod duo erant, divinum scilicet et humanum, aliud in coelo et ubique esse, et aliud in terra solummodo. Non tamen potuit ille, qui unus erat Filius videlicet Dei et hominis, non totus ubique esse, in coelo pariter et in terra. Ubique sane totus, quia unus est et omnipotens Deus, unus idemque omnipotentis Dei et hominis Filius. Humana namque natura non descendit de coelo, nec fuit ibi priusquam in Deum assumpta ascenderet corporaliter in coelum. Filius autem hominis quia unus idemque ipse est Filius Dei, et de coelo descendit unde nunquam discesserat, et in coelo erat cum loqueretur in terra; et in terram venit ubi erat, et in coelum ascensurus erat per id quod homo est, et ibi ascendit ubi erat prius [Col. 0428B] per id quod Deus est. Domini namque sunt verba dicentis: Nemo ascendit in coelum, nisi qui descendit de coelo. Tu vero contradicere temerario ausu satagis veritati, affirmans Filium hominis non descendisse de coelo, neque fuisse ibi priusquam nasceretur in terra, sed tantum Filium Dei de coelo asseris descendisse. Illud quippe veritas: hoc mendacium protulit.



CAPUT VIII. Ex confessione Felicis arguit ipsum duos filios admittere.

Interrogari forte a nobis debueras quis iste sit Filius hominis, qui non descendit juxta tuam vesaniam de coelo, neque fuit ibi priusquam nasceretur in terra. Sed melius mendacio resistere, quam falso audire ab eo putavi. Scito ergo te ex eo quod protuleras, [Col. 0428C] duarum haereseum laqueis strangulatum. Nam cum asseris Filium hominis, id est, Christum, non descendisse de coelo, sed Filium tantummodo Dei, duos profecto haec dicens filios introducere festinas, alterum videlicet Christum Dei, alterum Christum hominis Filium. Et ubi est illud, aut quis putas spiritus nequam rapuit tam subito de corde tuo, quod paulo ante professus labiis, non corde agebas? Non, inquis, duo dii, vel duo filii. Absit; sed unus Dei hominisque Filius. Age ergo quo pacto tunc unum, quomodo nunc duos filios confiteris? Dixisti enim Filium hominis non descendisse de coelo, sed Filium tantummodo Dei. Duos manifeste denuntias, alterum nimirum qui descendit de coelo, hoc est Dei; et alterum qui non descendit, hoc est hominis Filium. [Col. 0428D] Dominus nempe Jesus Christus, ut se unum eumdemque demonstraret, qui descendit et erat in coelo [Col. 0429A] cum loqueretur in terra, Nemo, ait, ascendit in coelum, nisi qui descendit de coelo, Filius hominis qui est in coelo. Cum ergo Filium hominis se profiteretur, non certe se Filium Dei negavit.



145 CAPUT IX. Arguit Felicem erroris dicentem Filium hominis, qui est Filius Dei, Jesum non fuisse in coelo priusquam nasceretur in terris. Excusaret errorem, sed dubitat de poenitentia.

Ecce pendis in sicco stipite, unius adhuc laquei ansula sugillatus. Parasti enim tibi et alium, cujus torquem propriis fortiter manibus astringendo innodaveras. Apposuisti namque iniquitatem super iniquitatem, ita ut diceres Filium hominis, cum sit ipse sempiternus Filius Dei, non fuisse in coelo priusquam [Col. 0429B] nasceretur in terra. Haec dicens quid aliud quam initium ex partu virginis pessima ascribere festinas injectione? Ille quippe, cum nasceretur ex virgine unigenitus Dei et hominis Filius, totus in utero Matris, totum se in sinu coaeterno reservavit Patris. Ante igitur quam nasceretur in terra, semper erat in coelo. Humana nempe natura non fuit in coelo antequam nasceretur in terra, id est homo. Filius autem quia unus et ipse est Dei et hominis Filius, semper erat in coelo et in terra. Ipsius quoque gloriosa vox semper auditur, dicentis: Ecce ego vobiscum sum omnibus diebus usque ad consummationem saeculi (Matth. XXVIII, 20). Heu, heu! quam periculosus [Col. 0430A] duarum tibi grandi discissione voraginis hiatus patet fovearum! Nam si permaneas in ea perfidiae pertinacia, qua duos filios videris asserere, mox ad ima profundi lapsus detraheris. Sin autem quia unus est Filius Dei et hominis, et eumdem unum conquestus fueris non fuisse in coelo, priusquam nasceretur in terra; continuo usque ad praerupta infernalis barathri absque ulla deduceris tarditate. Unum profecto tibi indulgentiae remedium aestimo profuturum, si resipiscas ab hac stultitia, et poeniteat te mali praeteriti. Forsitan vecordiae magis quam insolentiae hoc reputare conveniat. Venialis est enim culpa, quam superbiae qualitas non accusat. Sed quia certi [a 1Kb] nec dum sumus de conversionis tuae lamentis, suspecti per omnia de pertinacis tui duritia cordis; [Col. 0430B] restat ergo quatenus sequentia styli tui fidei ferventis exsequamur calore.



CAPUT X. Exprobrat inconstantiam Felicis modo Filium dicentis Deum, modo negantis, et asserentis in nuncupativo Deum verum habitare, et in adoptivo filium proprium. Evincit ex Evangelio Filium hominis esse Filium Dei.

Porro quia plerumque bene loqui videaris non abnuimus; sed quia in eadem bonitate non cerneris perseverare, dolemus. Nam aliquando eum Deum Deique Filium sincera putaris professione praedicare; sed extemplo ad eam, qua veniebas, callidi cujusdam imitator animalis [b 4Kb] , erroris recurrere cavernam festinas. [Col. 0431A] Quam pervalde tibi melius, si fugae latibulum hericii leporisque more in petrae foramine requirebas: petram autem Christum apostolicus stylus declarat (I Cor. X, 4). Continuo namque oblitus purissimae fidei professionis Deum illum per nuncupationem, et filium per adoptionem exprobrare anxio decertas anhelito. Tam obscurae caliginis densissimo palpare obvolutus fumo prospiceris, ut asseras Deum verum in Deo habitare nuncupativo; et proprium Filium in filio habitare adoptativo. Ex quo nimirum infamaris unionem individuae personae, et dualitatem discretalium naturarum per quatuor resecare distinctiones: cuique tam intolerabilia auditui catholica auris nullum unquam patentem conhibet praebere meatum. Si Filius hominis, ille utique qui natus est [Col. 0431B] de Spiritu sancto et Maria virgine Christus Jesus, non esset verus Deus verusque Filius Dei, nequaquam Matthaeus, Marcus, et Lucas consona voce praedixisse ipsum discipulis suis protestarentur, in potestate se magna et majestate venturum. Cum autem venerit, ait Matthaeus, Filius hominis in majestate sua et omnes angeli cum eo, tunc sedebit super sedem majestatis suae, et congregabuntur ante eum omnes gentes (Matth. XXV, 31, 32). Super sedem quippe majestatis quis alius nisi verus sit, sedere creditur, 146 Deus? vel certe qui in majestate sua venire perhibetur, Deus verus procul dubio perdocetur. Si Filius hominis, cum idem ipse sit Filius Dei, Deus secundum haereticam pravitatem non est verus, quo pacto angelos suos mittere a quatuor angulis terrae, et congregare [Col. 0431C] suos praenuntiatur electos? suos angelos dixit; quia omnia quae Pater habet, ejus sunt. Aut quomodo Filius hominis habet potestatem in terra, quemadmodum ipse testatus est, dimittendi peccata, si non est verus Filius Dei? Solius nempe Dei veri est in potestate relaxare peccata (Matth. IX, 6). Aut quo pacto, sicut fulgur exit ab Oriente, et paret usque in Occidentem, ita erit adventus Filii hominis (Matth. XXIV, 27), si nuncupativus [An adoptivus?] est filius? Nunquid decet alium quemlibet talem habere adventum, nisi Deum verum, cui dicitur, Te decet hymnus, Deus, in Sion, et tibi reddetur votum in Jerusalem (Psal. LXIV, 2)? Vel qua ratione, si adoptivus filius est, qui non manducat carnem Filii hominis, et non [Col. 0431D] bibit ejus sanguinem, non habet vitam aeternam? Qui manducat, inquit, meam carnem et bibit meum sanguinem habet vitam aeternam, et ego resuscitabo eum in novissimo die. Caro mea vere est cibus, et sanguis meus vere est potus (Joan. VI, 55, 56). Resuscitandi in novissimo potestas nulli alio, nisi vero permanet Deo. Caro namque et sanguis ad humanam per quam Filius hominis est, non ad divinam referri potest naturam. Et tamen si ille Filius hominis, cui haec caro et sanguis est, pro eo quod unus idemque sit Dei et hominis Filius, si Deus verus non esset, caro ejus et sanguis, manducantibus et bibentibus se, nullo modo vitam praestaret aeternam. Unde et Joannes evangelista ait: Et sanguis Filii ejus lavat nos ab omni peccato (Joan. I, 7). Aut cujus caro et [Col. 0432A] sanguis dat vitam manducantibus et bibentibus se, nisi Filii hominis, quem Deus signavit Pater, qui est verus et omnipotens Filius Dei? Nam et panis vivus pro nobis descendit de coelo, qui dat vitam mundo: Quique ex eo manducaverit, non morietur in aeternum. Ipse enim dicit: Ego sum panis vivus qui de coelo descendi (Joan. VI, 51). Sic quippe descendit panis vivus de coelo, qui semper manebat in coelo; sicuti Filius hominis descendit de coelo, qui quoniam unus idemque erat Filius Dei, nunquam deseruit coelum.



147 CAPUT XI. Ex testimoniis Joannis Baptistae et Apocalypseos ostendit Agnum Dei esse Filium Dei.

Quin etiam agnus pro nobis fieri dignatus est, [Col. 0432B] quem Joannes Baptista ostendit digito dicens: Ecce Agnus Dei, ecce qui tollit peccata mundi (Joan. I, 29). De quo Joannes evangelista in Apocalypsim novum cantare canticum se audisse testatus est dicens: Quatuor animalia, et viginti quatuor seniores ceciderunt coram Agno, habentes singuli citharas et phialas aureas. Et post pusillum: Dignus est, inquiunt, accipere librum, et aperire signacula ejus; quoniam occisus es, et redemisti nos Deo in sanguine tuo. Et infra: Et vidi, et audivi vocem angelorum multorum in circuitu throni, et animalium, et seniorum, et erat numerus eorum millia millium, dicentium voce magna: Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem. Et omnem creaturam, [Col. 0432C] quae in coelo est, et super terram, et sub terra, et quae sunt in mari, et quae in eo, omnes audivi dicentes: Sedenti in throno et Agno benedictio, et honor, et gloria, et potestas in saecula saeculorum (Apoc. V, 8 seqq.). Ecce omnes angeli, et animalia, et seniores, et omnis creatura confitentur Agnum, qui occisus est, accipere virtutem, et divinitatem, et tibi in tantum viluit Filius hominis, ut non confundaris eum nuncupativum Deum et adoptivum filium profiteri?



CAPUT XII. Accusat mendacii Felicem dicentem in Scripturis filium hominis asseri pro nobis traditum, non Filium Dei. Exprobrat malam intelligentiam nominis servi, quod idem est ac hominis Filii.

Tu igitur dixisti, non ego, ideo observatum esse [Col. 0432D] in toto Evangelii corpore hominis semper filium traditum, non Dei. Ego autem dico, quia mentitus es et hoc ipsum in caput tuum. Surda forte aure legisti in Evangelio Joannis, ipsum Dei Filium Nicodemo dixisse: Sic Deus, inquit, dilexit mundum, ut unigenitum Filium suum daret (Joan. III, 16). Unigenitum quippe dedit, non adoptivum, hoc est, tradidit. Dare quidem quid est aliud, nisi tradere? Nam quod Dominus datum, hoc apostolus ejus perhibuit traditum. Qui Filio, ait, proprio non pepercit, sed pro nobis omnibus tradidit illum (Rom. VIII, 32). Nam et Dominus modo Filium hominis, modo se praedixit tradendum. Unus, inquiens, ex duodecim, qui intingit mecum manum in catino, hic me traditurus est in manus impiorum (Marc. XIV, 20, 41). Et illud: [Col. 0433A] Vae illi per quem trador ego (Matth. XXVI, 24, et Marc. XIV, 21). Tu dicis, quoniam atrocioris injuriae sit ei traditio et caetera mala, quae pro nobis sustinuit: vel certe nomen servi ei quam adoptivi ascribere vel confiteri: cum omne quod pro nobis altissima pietas potestate vel dignatione non invitus contumeliose pertulit, gloriosius laudabiliusque omne sanae fidei rectumque amplectitur cor. Sed mirum valde, cur tam crebrissime in qualibuscunque tuis litterulis servi vocabulum repetas, cum non sit aliunde servus appellatus, nisi quia homo. Quod autem Paulus de eo scribit. Qui cum in forma Dei esset, formam servi accepit (Philipp. II, 6, 7), nihil aliunde intellegi datur, nisi formam hominis: quemadmodum filius ancillae ex eo quia Filius hominis. Eadem injuria ei [Col. 0433B] exstat de nomine servi, qualis est de vocabulo hominis. Sed quia omnem gloriam divinitatis ejus integram in se manentem homo, hoc est, servus glorificatus est in Deum, sicut ipse dicit: Nunc clarificatus [Col. 0434A] est Filius hominis, et Deus clarificatus est in eo (Joan. XIII, 31); et Paulus magnum pietatis sacramentum, manifestatum in carne, justificatum in spiritu, visum angelis, praedicatum gentibus, creditum in mundo, assumptum narrat in gloria (I Tim. III, 16); denique qui per Prophetam suum dixit, Da potestatem puero tuo, et salvum fac filium ancillae tuae (Psal. LXXXV, 13); ipsum per semetipsum non jam ancillae filium, sed semper se Filium hominis confitetur. Quoniam non est aliter servus sicut tu videris mussitare nisi quia homo; servus fieri dignatus est, hoc est, homo fieri dignatus est: qui sic factus est servus propter inutiles servos, ut sempiternus angelorum et omnis creaturae Dominus permaneret. Qui cum Patre et Spiritu sancto vivit et regnat Deus in [Col. 0434B] Trinitate perfecta per omnia saecula saeculorum. Amen.

Et hunc autem secundum librum ita ista concludat clausula finalis.



148 LIBER TERTIUS.
[Col. 0433]


CAPUT PRIMUM. Testimonia Joannis Baptistae, et Joannis Evangelistae de Christi Jesu divinitate.
[Col. 0433B]

Incipiant igitur hujus tertii libri seriem Joannes et Joannes, Baptista scilicet et Evangelista, evangelico texere stylo. Ostendat quapropter Agnum Dei, [Col. 0433C] qui tollit peccatum mundi, Joannes Baptista digito, qui in testimonium venit, ut testimonium perhiberet de lumine, ut omnes crederent per illum (Joan. I). Doceat nimirum evangelista Joannes ubi, aut quando, vel quomodo; quatenus non humanae adinventionis studio, sed sincerissimo divinae inspirationis exigente majesterio [Pro magisterio] orthodoxae prorsus fidei regularis illustrius informetur censura. Joannes quidem testimonium perhibuit dicens: Ego baptizo in aqua. Medius autem vestrum stetit, quem vos nescitis. Ipse est qui post me venturus est, qui ante me factus est, cujus non sum dignus, ut solvam ejus corrigiam calciamenti. Haec, ait Evangelista, in Bethania facta sunt trans Jordanem, ubi erat Joannes baptizans. Altera die vidit Joannes Jesum venientem ad se, et dicit: [Col. 0433D] Ecce Agnus Dei, ecce qui tollit peccata mundi. Et iterum testimonium perbibuit Joannes dicens: Quia vidi Spiritum descendentem quasi columbam de coelo, et mansit super eum. Et ego nesciebam eum; sed qui misit me baptizare in aqua, ille mihi dixit: super quem videris Spiritum descendentem, et manentem super eum, hic est qui baptizat in Spiritu sancto, et ego vidi et testimonium perhibui, quia hic est Filius [Col. 0434B] Dei. Altera die iterum stabat Joannes, et ex discipulis ejus duo, et respiciens Jesum ambulantem dixit: Ecce Agnus Dei (Joan. I, 26, seqq.) Et rursus: Illum oportet, ait, crescere; me autem minui. Qui desursum venit, supra omnes est. Qui est de terra, de terra est, et de terra loquitur. Qui de coelo venit, super omnes [Col. 0434C] est. Et quod vidit et audivit hoc testatur (Joan. III, 30, seqq.).



CAPUT II. Solus Jesus est verus Filius, quod in eo sibi complacuit Pater: caeteri, quod utpote de massa perditionis in eis non sibi complacuit, non veri filii, sed adoptivi.

Ecce et ubi, et quando, et quomodo Joannes igitur et Agnum Dei articulatim [a 1Kb] ostendit, qui ex eo Agnus, quoniam Filius hominis est: et eumdem Agnum, Filiumque hominis verum Dei confessus est Filium. Plus nimirum quam propheta confitetur se ab eo, hoc est, a sanctae Trinitatis mysterio esse edoctum, qui misit illum in aqua baptizare, ipsum esse Filium Dei verum, qui baptizat in Spiritu sancto, [Col. 0434D] super quem Spiritus sanctus descendit et permansit, id est Christum Jesum, quem Agnum Dei et ante baptisma, et post baptisma demonstrando praedicavit. Haeretici quoque de proprii mendacii falsitate consopiti, nuncupativum Deum et Filium delerant adoptativum. Spiritus namque sanctus singulariter Agnum illum, Christum videlicet, et in specie discrevit columbae. Paterna autem vox non quemlibet [Col. 0435A] adoptivum filium, sed dilectum, in quo sibi complacuisse testatur, dicens: Hic est Filius meus dilectus, in quo mihi bene complacui (Matth. III, 17). Et in monte sancto additum est: Ipsum audite (Matth. XVII, 5), ut et inter Jordanicas undas Joanni, et in cacumine montis Moysi doceatur Dominus et Eliae. Cernebat procul dubio paternae visionis oculus in adoptivis filiis, licet electis, puris tamen hominibus, in quo sibi displiceret. Juxta quod humana, postquam in ipsa radice est vitiata, natura, non potest a peccati sorde esse aliena. In solo autem Unigenito, quia Deus erat et homo, sibi complacuisse propria professus est voce. Neque enim testimonio beneplacitae causae divinitate indigebat majestas; sed humanae reddendum erat naturae. Quae postquam in paradiso [Col. 0435B] serpentis astutia, mulieris consensu, mariti vitiata corruptaque exstitit praevaricatione, in nullo unquam deinceps adoptivorum sic venit filiorum, ut non haberet aliquid de massa tractum perditionis, unde sibi suus conditor displiceret. In solo autem, ut praemissum est, unigenito Dei Filio, qui non adoptivus, sed verus est Filius, 149 sic est assumpta humana substantia, quatenus et veritatem sui haberet generis et causam omnino nesciret peccati.



CAPUT III. De Filio Dei Patris dilecto male intellectae a Felice Scripturae: in quibus Christus velut caput de membris, vel membra quandoque de capite Christo loquuntur.

Eleganter ergo omnipotens Pater, Hic est, inquit, [Col. 0435C] Filius meus dilectus, qui sic singulariter factus est homo permanens Deus, ut in solo mihi complacuisse vocis meae testimonio cognoscere vos voluerim. Delectionis autem et beneplaciti sermo omnem insinuat plenitudinem charitatis. Christum autem Jesum Dei Filium, in quo sibi Pater complacuit, in quo omnis dulcedo paternae charitatis, in quo omnis plenitudo habitat divinitatis haereticus iste cum sequacibus suis astruit eum diem nescire judicii, quia homo fieri dignatus est; affirmat non esse essentialiter bonum; derogat non eum venisse suam facere voluntatem; autumat non esse suum regnum praestare coelorum, et his similia, coacervatis in unum de sacrosanctis Evangeliorum paginis, bene quidem per Spiritum [Col. 0435D] sanctum prolatis testimoniis, sed male ab eo per nequam spiritum depravatis; parvipendens magnopere considerare, quia cum sit Redemptor noster caput omnium electorum, omnesque membra ejus electi, plerumque sic pro membris consubstantialibus sibi quasi de se humana voce loqui caput videatur. Ut est illud: Vidistis me esurientem, et sitientem, et caetera. Respondentibus autem sibi cum admiratione, quando eum vidissent esurientem vel sitientem, [Col. 0436A] protinus quid dixerit explanavit, cum adjecerit: Quandiu, ait: uni ex minimis istis fecistis mihi fecistis (Matth. XXV, 37, seqq.), secrete dixit esurisse et sitisse. Et quia veritas est, mentiri non potuit. Et tamen non proprie de sua persona, quae Christus est, sed de membris suis innotuit sic, quasi de semetipso dixisset. Et quid mirum si caput pro membris suis quasi de se loquitur, cum membra ejus de eo sic nonnunquam quasi de se loqui videantur, quemadmodum prophetarum oracula protestantur? Foderunt, ait Psalmographus quoddam membrum ejus, manus meas et pedes meos. Et rursus: Diviserunt sibi vestimenta mea (Psal. XXI, 18, 19); et illud, Dederunt in escam meam fel; et in siti mea potaverunt me aceto (Psal. LXVIII, 22). Non quidem praemisit Propheta: [Col. 0436B] Haec dicit Dominus, Foderunt manus meas et pedes meos; sed quasi de semetipso exorsus est dicens: Foderunt manus meas et pedes meos: attamen non ipsius manus et pedes sunt fossi; quatenus et secundum fidem historiae de se ipso et figuraliter sentiendum est, dictum. Ideo Redemptor noster pro nobis, non pro se, alterius generis naturam suscepit, id est humanam, per quam possit humana vox humano loqui affectu, in qua possit etiam esurire, sitire, fatigari, pati, crucifigi, mori, ac sepeliri: quia omnia haec a sua, hoc est a divina natura modis omnibus exstant aliena. Hinc est quod in cruce suspensus sic pro membris suis quasi pro se Patrem legitur interpellasse, Deus, inquit, meus, Deus meus, utquid dereliquisti me (Marc. XV, 34)? cum se sciret a Patre [Col. 0436C] nunquam esse derelictum, cui unum cum Patre consilium fuit, ut pro mundi crucifigeretur salute.



CAPUT IV. Improbat sententiam Felicis dicentis, quia Jesus erat nuncupativus Deus, non fuisse suae voluntatis pati vel mori: et ideo Patrem orasse calicem a se transferri.

Hinc etiam ante passionem, in ipso, ut ita dicam, articulo traditionis tertio non pro se, sed pro membris suis, pro quibus pati venerat, orasse, tristasse [a 1Kb] usque ad mortem, moestum esse, Patris non suam voluntatem fieri evangelista innotuit [b 1Kb] imprecasse. Licet haereticus iste detrahat ei, quia homo erat, timoris [Col. 0436D] causa calicem passionis a se orasse transferri; et secundum quod homo erat et nuncupativus Deus, non fuisse voluntatis ejus pati vel mori, sed Patris tantummodo. Quin etiam improbo sermone 150 eamdem causam elinguavit [c 1Kb] timoris, cum sic ait: Juxta humanitatis vero substantiam non venit voluntatem suam facere, sed ejus qui misit illum; qui et in passione sua patrem efflagitans ait: Pater, si fieri potest, transeat a me calix iste (Matth. XXXVI, [Col. 0437A] 34). Efflagitare [a 2Kb] potuit, quasi novi aliquid videretur dixisse, cum efflagitare non pertineat ad simplicis orationis effectum, sed potius aut curiose ab alio extorquere quod petitur, aut quod nescitur flavo [b 1Kb] interrogationis studio investigare. Si vero juxta haereticam pravitatem voluntariam non pertulit passionem, ubi est quod longe ante per prophetam Patri voverat dicens: Voluntarie sacrificabo tibi (Psal. LIII, 8)? et illud: Ut facerem voluntatem tuam, Deus meus volui (Psal. XXXIX, 9). Nunquid quod ante pollicitus fuerat proximus jam passioni timoris evacuasse putandus est metu? Absit. Veritas ab omni exstat mendacii genere aliena. Isaiae namque audiamus vaticinium profitentis: Oblatus est, ait, quia ipse voluit (Isa. LIII, 7). Paulus clamat se ipsum [Col. 0437B] tradidisse pro nobis. Ambulate, inquit, in dilectione sicut et Christus dilexit nos, et tradidit semetipsum pro nobis (Eph. V, 2). Et rursus: Qui dilexit me, et tradidit semetipsum pro me (Gal. II, 20).



CAPUT V. Christum voluntarie subiisse passionem; orasse et sudasse in horto pro suis et in exemplum ostendit.

Quo ergo facto calicem passionis a se transire ne biberetur oraret, quasi Patris et non suae esset voluntatis bibendus, qui semetipsum ut biberet tradere non recusavit? Obsistenti namque Petro carnali devicto ne biberetur amore, ait: Calicem, quem dedit mihi Pater non vis ut bibam illum (Joan. XVIII, 11)? Quomodo implebuntur Scripturae prophetarum, quia [Col. 0437C] sic oportet fieri (Matth. XXVI, 54)? Nunquidnam quod opportunum, licet non sibi, nobis sciebat, ipse ideo factus homo ut exhiberet, nolens forte creditur exhibuisse? Quis hoc insanus, tamque furibundae vesaniae deditus vel cogitare praesumat? Porro discipulis suis ante dies non paucos praedixerat, quia oporteret Filium hominis tradi in manus hominum peccatorum ad illudendum, et conspuendum, et flagellandum, et crucifigendum, et quia tertia die resurgeret. Cuique auditui Petrus non cedens, nimiae dulcedinis satiatus amore, tali protinus obstitit responso: Absit, ait, a te Domine, propitius sis tibi, non erit tibi hoc. Statimque ob id per increpationem audit a Domino: Redi post me, Satanas, quia scandalum es mihi: non [Col. 0438A] enim sapis ea quae Dei sunt, sed quae hominum (Matth. XVI, 22, 23). Quo igitur pacto non voluntarie pertulit, quod dudum tam impensissime opportunius esse discipulis commendarat? Vel qua ratione hoc ipsum nolle convenientius exercuisse accipi potest, quod nolente discipulo animadversionis objurgatione redarguisse cognoscitur, ut eum etiam ob hoc Satanae vocabuli plecti sententia demonstraret? Ipse namque de se refert? Propterea me Pater diligit, quia ego animam meam pono pro ovibus meis. Potestatem habeo ponendi eam, et potestatem habeo iterum sumendi eam. Et nemo tollit eam a meipso (Joan. X, 17 seq.). Utique qui potestate animam suam ponit et resumit, non est timoris vel nolentis, sed volentis ac potestatis est clementissimus dispensator. Naturam nempe, [Col. 0438B] sicut saepius intimatum est, humanam ideo suscipere Dei non abhorruit Filius, ut ex humano tangi benignus non dedignaretur affectu. Quod autem tristatur, moeret, pavet, et taedet, et humanae apertius demonstratur veritas carnis, et nostrae per id praestatur infirmitatis quantocius fortitudo. Non enim infirmari coacte potuit inviolabilis virtus, nisi in quantum praestabilius voluntaria potestate illi pro nobis placuit infirmari. Non est profecto ab ejus alienus voluntate. 151 Consempiternus propriusque est Filius. Cuique unum communeque cum Patre semper fuit consilium, ut pro mundi crucifigeretur salute. Sed in verbis et in exemplo, ac doctrina suis dignatus est consubstantialis fieri. Nam et orationis regulam tempore passionis ideo taliter informare voluit, [Col. 0438C] ut membra sua, hoc est electi sui, quorum ipse principale est caput, inter angustias positi, et in oratione strenui, et in Dei voluntate per subjectionem concordes, et fortes robore in agone certaminis permanerent: certi per omnia nequaquam se a divino derelictos inter adversa et prospera esse solatio, licet quasi destitui nonnunquam videantur, cum usque ad mortem etiam carnis persequentium exerceatur potestas: et ex eo sese quasi succubuisse arbitrantur, sed nequaquam divina eis subtrahuntur solatia, cum gloriosa eis purpureis corona tribuitur de triumphis. Hinc est quod idem Redemptor noster, qui nullo modo alieno indigebat auxilio, in ipso, ut ita loquar, traditionis momento factus in agonia dum [Col. 0439A] prolixius oraret, angelos se pro nostra consolatione permisit confortare, nulla prorsus exigente causa necessitatis, sed ut hoc exemplo omnia membra ejus sanctique sui informati martyres, in tribulatione quacunque constituti, interque carnificum manus derelicti, omni prorsus humano destituti solatio, quasi in agonia facti tenacius devotiusque in Dei solius suspensi sperantes auxilio perdurarent. Unde et pro sudoris rore de corpore unici ejusdemque nostri consolatoris guttas sanguinis, quod certum est humanae omnino non esse naturae sudare, non frustratorie ab evangelista refertur in terram usque distillasse: quatenus per terram, in quam defluxerat, terrena beatorum martyrum depromeret membra, et purpureae guttulae punicum distillantis rorem roseo Christi sanguine [Col. 0439B] eadem sanctorum martyrum purpurata depingeret membra.



CAPUT VI. Jesum alloquitur, ut intelligat quid sit eum descendisse de coelo non ut faceret voluntatem suam, sed ejus qui misit se, Patris.

Astruit etiam eum ex eo Evangelii loco non suae voluntatis esse, ubi ipse de se loquitur, dicens: Omne quod dat mihi Pater ad me veniet, et eum qui venit ad me non ejicio foras; quia descendi de coelo, non ut faciam voluntatem meam, sed ejus qui misit me Patris (Joan. VI, 37 seq.). Si juxta haeretici hujus vecordiae impudentissimam opinionem non fuit tuae voluntatis, Domine Jesu Christe, etiam secundum quod homo fieri dignatus es, omne quod tibi dedit [Col. 0439C] Pater salvare, nec ejicere foras, sed tantummodo Patris: ubi est illud quod alibi tu ipse dignatus es praemonere, qui mentiri non potes: Venit Filius hominis quaerere et salvum facere quod perierat (Luc. XIX, 10). Ubi est illud quod quidam propheta tuus, te utique largiente, divini cantici mellifluo modolamine alacri de te corde laudum praeconia Patri intonans ait: Desiderium animae ejus tribuisti ei; in voluntate labiorum ejus non fraudasti eum (Psal. XX, 3)? Ecce non quemlibet simplicis voluntatis effectum, sed desiderii [a 1Kb] ; quia imo plenae jucunditatis suavitate ut salvum faceres, et non ejiceres foras omne quod paternae dedisse tibi charitatis intimatur dulcedo, prophetalis vaticinii sermo declarat. Et quia de Verbo caro factum, per quod consummatae [Col. 0439D] passionis sacramentum triumphalis gloriae decore coronari voluisti, sit hoc praedictum, sequens propheticae [Col. 0440A] narrationis ordo demonstrat, cum protinus subinfertur: Quoniam praevenisti eum in benedictione dulcedinis, posuisti in capite ejus coronam de lapide pretioso (Ibid., 4). Porro in tanta benignitatis clementia voluntatis tuae excrevisse pietas perdocetur, quatenus flevisse te evangelista tuus ob introitum Jerusalem civitatis quam elegisti, humano [b 1Kb] describat tactus cordis affectu; unde et miserantis inducit consultum: more gallinae asserit te voluisse filios ejus illa renuente congregare sub alas clementiae tuae. Si voluntatis tuae improperium passionis non fuit quantocius suscipere, cur obvius temetipsum persequentibus in nocte praebuisti traditionis, ita ut respondentibus tibi quia Jesum Nazarenum quaererent, diceres: Ego sum. Si ergo, inquis, me quaeritis, [Col. 0440B] sinite hos abire (Joan. XVIII, 8). Sed quoniam tuae pietatis vox in evangelio tuo auditur dicentis, Descendi de coelo, non ut faciam voluntatem meam; sed ejus qui misit me, Patris (Joan. VI, 38), doce me, quaeso te, Domine Deus misericors, et singulariter bone magister, sincerae imbutor fidei, quomodo intellegi te largiente detur et tuam te descendisse de coelo, et non tuam facere voluntatem. Tu scis quia valde pertimesco aliter de te quam ut dignum est et tibi placet, sentire. Tu mihi ergo dona gratuito munere, quod nullius exigit meriti venerandae vitae facultas, quo possim et recte sentire, et concepto sermone fideli convenientius valeam ore proferre. Tu vero dixisti: Aperi os [c 1Kb] tuum et ego adimplebo illud (Psal. LXXX, 11).



CAPUT VII. Pergit Jesum alloqui, docendo discretionem personarum Patris et Filii, non voluntatem, quia una voluntas est Patris et Filii.
[Col. 0440C]

Non possum ergo cum his etiam convenisse, qui dicunt te, juxta quod homo etiam fieri dignatus es, alienum a paternae quocunque modo unitate existere voluntatis. Nunquam te, Domine, credo sic fuisse verum hominem, ut non esses semper et verus Deus. Cum una ergo persona sis Deus et homo, non invenio quo pacto non sis unius cum Patre et voluntatis, salva scilicet [d 1Kb] proprietate utrarumque naturalium voluntatum. Sed quia non tibi nec pro te, sed nobis et pro nobis descendisti de coelo, et es de virgine natus per carnis dispensationem, et omne quod fecisti [Col. 0440D] et docuisti, quidquid loqui dignatus humana es voce, non tibi nec pro te, sed nobis et pro nobis fecisti et [Col. 0441A] docuisti et locutus fuisti, et quia tu es Dei omnipotentis Patris sapientia, in eo animam quod dixisti non tuam facere sed Patris voluntatem, utrumque insinuare nobis dignatus es, et doctrinae fuit injectum praerogativum, et documentum constat exempli. Cum autem dicis, Descendi de coelo, non ut facerem voluntatem meam, sed ejus qui misit me, Patris, apertius personarum declarasti discretionem, quia et Pater pater est, et tu Filius vere filius es. Et voluntas non est tua solius, nec alia, sed communis et una cum Patre. Tu enim ipse docuisti non a temetipso esse vel venisse, sed a Patre, et ex Patre: quia non duo vel tria, sed unum principium est Pater et Filius et Spiritus sanctus. Sicut enim ex te non es, sed ex Patre, ita et voluntas tua non est alia, nec aliunde, sed una [Col. 0441B] eademque et ex Patre. In eo igitur unum te cum Patre esse luce clarius demonstras, cum te non alterius, sed unius esse cum Patre edoces voluntatis.



CAPUT VIII. Similitudine sermonis et doctrinae, quae Christi et Patris sunt, praecedentia confirmat.

Constat autem huic simile alibi te per eumdem evangelistam dixisse. Et sermonem, ais, quem audisti, non est meus, sed ejus, qui misit me, Patris (Joan. XIV, 24); et illud: Mea doctrina non est mea, sed ejus qui misit me, Patris (Joan. VII, 16). Quemadmodum ergo intellegi datur sermo auditus non esse tuus, sed Patris, quoniam tu es unigenitum Verbum Dei Patris, et non est aliunde, sed ex Patre, et non tuum, sed Patris, quia tu Filius unigenitus [Col. 0441C] es Dei Patris, et doctrina tua [a 1Kb] non est tua separatim, sed Patris, quia non est alia tua et alia Patris, sed una eademque Patris et tua; ita et voluntas tua non alia tua et alia Patris, sed una eademque et tua et Patris.



153 CAPUT IX. Docet Christum descendisse de coelo in exemplum humilitatis et obedientiae, non ut faceret voluntatem suam, sed Patris.

De his igitur ita se habentibus videamus nunc te docente, qualiter humilitatis et obedientiae exempli speculum, quo intendatur protuleris, non tuam sed Patris facere voluntatem. Reddis namque causam cur ita dixeris. Ais enim: Omne quod dat mihi Pater, ad me veniet, et eum qui venit ad me, non ejicio foras (Joan. VI, 37 et seq.). Et quamobrem non [Col. 0441D] ejicias quasi interrogatus exponis, quia descendi, addidisti, de coelo, non ut faciam voluntatem meam, sed ejus, qui misit me, Patris. Ideo descendisti, hoc est excellentiam divinae altitudinis exinanitus formam servi suscipiendo inclinasti, ut membra tua, electos scilicet tuos, et exemplo et monitis non suam sed [Col. 0442A] Dei facere voluntatem informares. Sciebas utique Luciferum, qui mane oriebatur per superbiam, suamque voluntatem sequendo de coeli foras ejectum palatio. Sciebas nimirum protoplastos, serpente suadente ut suam facerent voluntatem et per superbiam, suique transgrediendo conditoris praeceptum de paradisi gaudiis foras fuisse ejectos. Idcirco descendisti de coelo, non ut doceres homines per superbiam suam facere voluntatem, per quam foras ejecti sunt de paradiso; sed per humilitatem Dei semper facere voluntatem, per quam intus, in aeternam scilicet beatitudinem valeant sine fine manere. Non fecisse te tuam voluntatem docuisse te est neminem suam, sed Dei facere voluntatem. Ejicere foras fuit diabolum suam, non Dei protoplastos suadere facere voluntatem. [Col. 0442B] Non ejicere fuit tui, Domine Jesu Christe, Patris, non suam electos tuos praecipere facere voluntatem. Hujus nimirum doctrinae regulam per alium etiam evangelistam tuum te docuisse didici. Nam ut non a diabolo inventore omnium malorum superbiae jactantiam pretioso redempti tuo adpeterent sanguine, sed a te retributore omnium bonorum discerent humilitatis mansuetudinem in sinu mentis mitissima retinere devotione, sic praemonuisti dicens: Discite a me quia mitis sum et humilis corde, et invenietis requiem animabus vestris (Matth. XI, 29). Illam utique requiem, quam in paradiso callidi serpentis primus homo deceptus astutia, per superbiam, suamque amiserat sequendo voluntatem.



CAPUT X. Voluntas salvandi homines, quae est in Patre, est et in Filio. Et quomodo intelligendum illud: Nemo bonus nisi solus Deus.
[Col. 0442C]

Audiamus nunc sequentia ex horum connexione verborum, dulcisono tuo ore dicente: Haec est, inquis, voluntas Patris mei, qui misit me, ut omne quod dedit mihi, non perdam ex eo, sed resuscitem illud in novissimo die (Joan. VI, 39 seq.). Sequere, Domine, magister essentialiter bone, quae sit voluntas Patris de eo, qui vidit Filium et credit in eum. Ut omnis, inquis, qui vidit Filium et credit in eum, habeat vitam aeternam, et resuscitabo ego eum in novissimo die. Quis ergo tam insani capitis amens existens, quatenus non credat, juxta id etiam quod homo es, quia rationalis animae et mentis benignae mitis es et humilis corde, [Col. 0442D] tuae procul dubio fuisse voluntatis, omne quod tibi dedit Pater, quin imo quod ad te traxerit, salvare et resuscitare illum in novissimo die? Dissipa, obsecro, Jesu Christe Domine Deus, potentissima tua dextera Babyloniae parietem civitatis super refluentium positum glumas [b 1Kb] arenarum, in qua lamia [c 2Kb] denudata [Col. 0443A] mamma virulento ablactat [a 1Kb] catulos lacte: et fac benigne in bona voluntate tua Sion, ut aedificetur Jerusalem murus, firmam positus supra petram, in qua millia angelorum mellifluis ducent concentibus choros psallentes. Evelle spinas et tribulos, quos quasque maledicta protulit terra, et planta novellas oleas, pampineaque vineta, candifluis liliis, purpureisque circumsepta rosetis in terra, cui benedixisti, cum averteres captivitatem Jacob. Istius nimirum lamiae catulus exstat lacte nutritus pestifero, qui sacrilego ore te asserit ob pietatis sacramentum non essentialiter bonum, eo quod cuidam subdole interroganti legis perito, bonumque te magistrum, quasi purum hominem confitenti, cum rectae fidei ratio exigerit Deum te verum et hominem profiteri, respondisse [Col. 0443B] te neminem bonum legerat nisi solum Deum (Luc. XVIII, 19): in tantum te a Dei solius societate, quia homo fieri dignatus es, avellere conatur, quatenus per id quod homo es, non essentialiter, sed nuncupative sis bonus, tanquam quilibet homo purus, qui non est una persona cum Deo, sicut tu crederis solus, et non naturaliter bonus, quia de vitiata est omnis homo natus substantiae massa, sed ex dono gratiae ut bonus sit te promeretur largiente. Tu autem qui de Spiritu sancto natus es verus homo, nunquam fuisti purus homo tantummodo, sed in ipso spiritali conceptu Deus crederis, Deus semper et homo.



CAPUT XI. Ostendit non negare se Christum bonum, sed respondere non esse bonum neminem nisi Deum, ei qui se credebat hominem tantummodo bonum.
[Col. 0443C]

Confiteatur ergo necesse est haereticus iste labiis toxicatis Spiritum sanctum non essentialiter bonum, si te qui de Spiritu sancto et virgine veraciter natus es homo, non acquiescit singulariter esse ac essentialiter bonum. Non enim te negasti bonum, cum diceres, Nemo bonus nisi solus Deus, quia tu, qui Christus es, cum Patre et Spiritu sancto, salva proprietate trium personarum, solus et unus es Deus bonus. Non dixisti, non sum ego bonus, quoniam alias professus es: Ego sum pastor bonus (Joan. XI, 11). Et illud: An oculus tuus nequam est, quia ego bonus sum (Matth. XX, 15)? Sed nec magistri nominis appellationem sprevisti, qui discipulis tuis in coenae [Col. 0443D] convivio laudabiliter hujus vocabuli causam expressisti [Col. 0444A] dicens: Vos vocatis me Magister et Domine, et bene dicitis: sum enim (Joan. XIII, 13). Non ergo secundum sonum vocis hypocritae scribae, sed secundum quod proprie solius est Dei cordis cogitationumque audiens [Pro audientis] respondisti clamori. Perfidiae nempe redarguens in cordis tabula scriptam damnasti calliditatem: non simplicis magistri vocabuli refugisti favorem. Et quoniam non Deum et hominem, sed purum te sub magistri nomine hominem appellavit, qui debuerat Deum et hominem veraciter te confiteri: talem ergo dixisti non essentialiter bonum, qualem ille magistrum, hoc est, purum confessus est hominem bonum. Quid me, ais, dicis bonum? Nemo bonus, nisi solus Deus. Ac si diceres: Quid me dicis hominem bonum, cum ego sim [Col. 0444B] Deus homo? Talem dico neminem essentialiter bonum, qualem me tu hominem scilicet suspicaris tantummodo bonum. Unde et eum si vellet vitam habere, ad legis recurrere docuisti praecepta, quatenus ea legendo disceret, quemadmodum te verum Deum in mysterio Trinitatis primae legis latio demonstraret: et quia non ficto corde, sicut ab hoc hypocrita, qui se putabat legis peritum, esses diligendus, sed sicut ibi legitur, ex toto corde, et ex tota anima, et ex tota virtute.



CAPUT XII. Quomodo Filius ignorare diem judicii dicatur, cum judicium ad ipsum spectet: Modestia Paulini supersedentis a controversia dirimenda, quamvis in authenticis suae ecclesiae exemplaribus, et apud Hieronymum et Ambrosium non reperiatur Filius in allata sententia.
[Col. 0444C]

Eodem namque modo propter mysterium incarnationis autumat te Filium Dei diem judicii ignorare, cum dies plane proprie judicii Filio hominis ascribatur. Sicut fulgur, inquis, exit ab Oriente; et paret usque in Occidentem, ita erit et adventus Filii hominis (Matth. XXIV, 27). Et illud: Tunc videbunt Filium hominis venientem in nubibus coeli cum virtute multa et majestate (Ibid. 30). Et rursus: Cum sederit Filius hominis in sede majestatis suae (Matth. XXV, 37). Sed quoniam in antiquariis Evangeliorum authenticis, quae penes nos, et in scrinio sanctae nostrae retinerentur ecclesiae, Filii vocabulum in eodem Evangelii loco insertum minime valuit reperiri, et [Col. 0444D] viri illustrissimi, beatus scilicet Hieronymus [b 2Kb] atque [Col. 0445A] Ambrosius [a 1Kb] , satis in sacro peritissimi eloquio, affirmant ambo consona voce, lectis sane ab eis priscis Graecorum 155 codicibus, in eadem Evangelii folia Filii nomen non fuisse inspectum: unde et ex eo credibile potest videri longe a vero et ex superfluo additum. Quoniam si ab Evangelista celebri fuisset calamo promulgatum, nequaquam post angelos Filii positum nomen specularetur, quemadmodum in quibusdam recentioribus inspicitur voluminibus exaratum: De die autem illo et hora nemo scit, neque angeli coelorum, neque Filius (Marc. XIII, 32). Ordo praeposterus, Filium post angelos, Dominum post servos, creatorem post creaturam. Idcirco non ab re existimo ab his disputationis suspendere filum, de quibus dubiae veritatis mobilitas modis omnibus [Col. 0445B] exigit titubare scriptorem.



CAPUT XIII. Quaestionis de matre filiorum Zebedaei solutionem ad Hilarium et Ambrosium remittit.

De petitione autem femineae pietatis, matris scilicet filiorum Zebedaei obsecrantis, quatenus duo filii ejus, unus ad dexteram, et unus in regno Christi ad sinistram ejus sedere promererentur (Matth. XX, 20 seq.); et quia non esset suum hujus dare sessionis audit a Domino tam altissimae dignitatis privilegium, et de subjectione Filii, cum tradiderit regnum Deo et Patri; quia olim a priscis doctoribus, et in divinis [Col. 0446A] rebus valde strenuissimis viris, Helario videlicet [b 2Kb] Pectaviensis famosae recordationis viro, in decimo, ni fallor, operis sui pro causa digesto fidei libro, et beatae memoriae Ambrosio Mediolanensis [c 1Kb] sedis antistite, in quinto ad Gratianum Augustum volumine, ad Arianae prorsus perfidiae refellendam insaniam, stylo perspicuo exarato, latissimae disputationis insulcata verborum serie legisse me recolo, viros egregios in explicando non incommodae rationis glovello [d 1Kb] operosius desudasse. Alter horum de petitione matris, alter vero de Filii subjectione non brevi explicuit stylo. Ideoque non inconvenienter utilius, ut arbitror, judicavi ab his etiam, etsi non penitus, compendiosius tamen definitionis calamo temperare. Et quoniam non praetereundo omnimoda [Col. 0446B] dissimulationis incuria qualitas extorquet necessitatis, praesertim cum vir iste semiplena cerebri [e 1Kb] portione compositus, more suo volantes sacri eloquii [f 18Kb] theoricas incaute ad terras detrahendo disputationis infamare nititur manu: idcirco sumpta ejusdem Scripturae loci serie narrationum, succincte summatimque, ut instantis concedit temporis ordo, intacta transcurrendo tangamus.



CAPUT XIV. Non esse Christi dare regnum filiis Zebedaei, sed quibus a Patre paratum, duobus explicat modis.

Ex eo igitur quod postulante matre filiorum dextrum [Col. 0447A] laevumque sessionis insigne, Dominum non matri, sed filiis respondisse nullius obstat contradictionis objectio, patenter innuitur filiorum instinctu materno genitricem devictam affectu pro filiis ad Dominum accessisse, cum dicitur: Nescitis, ait, quid petatis, et protinus subinfert, potestis bibere calicem quem ego bibiturus sum? Cui cum responderent, possumus: statimque Dominus, Calicem quidem meum bibetis: sedere autem ad dextram vel ad sinistram non est meum dare vobis, sed quibus paratum est a Patre meo (Matth. XX, 22, seq.). Et notandum, quia cum Dominus dixisset: sedere autem ad dexteram vel ad sinistram non est meum dare vobis, cur ita dixerit, causam impossibilitatis Dominicae objectionis ratio manifestat praemissae locutionis, [Col. 0447B] hoc est nescisse eos quid peterent. Nihil igitur Deo difficile; sed qualitas petitionis difficultatem generat postulanti, utrum recte an non recte petatur. Si recte: omnia quidquid petieritis in nomine meo hoc faciam (Joan. XIV, 13). Si autem non recte: Non est meum dare vobis: Et animadvertendo quoniam non Dominus generalis sententiae protulit causam, non est meum dare omnino cuilibet, sed signanter retulit, vobis. Ac si patenter diceret, vobis utique, qui nescitis quid petieritis. In hac quippe duorum fratrum petitione omnium fere non recte petentium summa consistit. Sed et cum diceret, Non est meum dare vobis, non conclusit isto fine sententiam locutionis suae, cum illico subjungit, sed quibus paratum est, ait, a Patre meo. Nec intulit [Col. 0447C] quibus Pater dat; sed illis est meum dare, quibus paratum est a Patre meo. Non est meum dare his qui recte non petunt, sed dare meum illis est, quibus Pater meus revelat: sicut Petro, ut confiteretur, Christum Filium Dei vivi, et fuit meum dare illi claves regni coelorum. Veluti Isaiae revelavit auriculam, ut audiret quid loqueretur in eo Dominus Deus, quatenus vaticinio prophetali praediceret virginem in utero non extrinsecus concipere et parere filium, cui nomen Emmanuel (Isa. VII, 14). Quibus Pater ergo praeparat mentes, ut recte petant, illis est Filio dare regnum coelorum. Ipse enim dixit: Nemo venit ad me, nisi Pater, qui misit me, traxerit eum (Joan. VI, 44). Et: Nemo venit ad Patrem nisi per me (Joan. XIV, 6). An recte petisse videri [Col. 0447D] potest, quae unum in sinistra sedere filium postulat? In sinistra nimirum haedi, hoc est reprobi sunt ponendi. Recte quidem petitum fuisset, si utrosque aut ad dexteram sistere, aut super sedes duodecim sedere judicandas duodecim tribus Israel petivisset. Potest etiam non inconvenienter et sic intelligi, Non est meum dare vobis, quoniam mater filiorum Zebedaei, aemula interim Mariae Magdalene, nec dum illi ad Patrem Dominus ascenderat (Joan. [Col. 0448A] XX, 17), hoc est non per divinitatis altitudinem aequalem Patri, sed quasi hominem tantummodo eum credebat, cuique cordis intentionem Dominus responsionis temperaverit sermonem: Quia tu me hominem adhuc, et nondum Deum confiteris, non est meum, hoc est, humanae potestatis, in qua solius humanae naturae est homo, non est dare. Meum autem, qui Deus et homo sum, his quibus paratum est a Patre meo, hoc est, recte petentibus summae potestatis est dare.



CAPUT XV. Proponit difficultatem ex Apostolo, quomodo Patri Christus subjectus, vel subjiciendus.

Ideo igitur vaniloquus iste Jesum Christum Dominum nostrum, non Deum verum, sed subditum [Col. 0448B] astruet Deo vero perpetua subjectione, quia Paulus scribit ad Corinthios: Cum tradiderit, inquit, regnum Deo et Patri, et subjecta fuerint illi omnia, tunc et ipse Filius subjectus erit illi, qui subjecit ei omnia, ut sit Deus omnia in omnibus (I Cor. XV, 24 seq.). Interrogo ergo, si necdum subjecta sunt illi omnia, et ipse Filius tunc erit subjectus illi, cum ei omnia fuerint subjecta, si simpliciter secundum auditum judiciumque aurium, et non excellentius sacratiusque hujus altitudinis intellegi profunditas praemonetur: quomodo nunc idem Filius in utraque forma, divina scilicet et humana unus idemque 157 ad dexteram Patris sedet, subjectus creditur? An non subjectus sedere? Apostolus clamat, Cum subjecta fuerint ei omnia, tunc et ipse Filius subjectus erit ei. Tunc quidem [Col. 0448C] futurum tempus designat. Quamobrem docere velim quomodo detur intellegi, si tunc, hoc est, in futuro subjectus, cum absorpta fuerit mors in victoria; nunc autem quomodo credi debeat subjectus an non subjectus? Si vero subjectus, quo pacto Paulus in futuro praedicat, Tunc cum ei subjecta fuerint omnia subjiciendum? Quod si modo non subjectus, quia Magister gentium tunc asserit eum subjiciendum cum tradiderit regnum Deo et Patri, et ei omnia fuerint subjecta, quae ratio exigit modo non subjectum tunc subjiciendum? Nunquidnam forma servi in una cum Dei forma persona ad dexteram Patris, in mysterio Trinitatis cessante omne nihilominus quaternitatis suspicione modo non sedet, ut tunc doceatur resumere servi formam, per quam [Col. 0448D] tunc possit subjici Patri? Absit. Unus idemque et in utraque natura, sempiternus nunc et tunc Dei indemutabilis, et aequalis permanet Filius.



CAPUT XVI. Interpellat Apostolum de mente sua circa difficultatem propositam.

Porro quia haereticus iste obmutuit, nullusque ei prorsus responsionis relictus est locus, stringam quantocius, fortiusque sugillans bumbosae faucis [a 1Kb] [Col. 0449A] ejus syllogistica manu gurgustionem [a 2Kb] exprimam: quatenus omne quod conatur in alios perfidiae venenum noxiali evomere ore, in sese liquatum refusum sauciata internorum viscerum ejus marcescant vitalia. Dic ergo, obsecro te, beate apostole Paule, a te volo quid dixeris curiosius discere. Quid est quod ais, Cum subjecta fuerint illi omnia, tunc et ipse Filius subjectus erit illi, qui subjecit ei omnia? Cur tempus subjectionis signanter de futuro innotescere voluisti, si specialiter hoc ad personam Filii, id est Jesu Christi, referre conveniat? Quasi tunc sit, et non modo subjectus. Non intellego quid dixeris, nisi nubilum obtunsae [Pro obtusae] intellegentiae meae divini luminis radio perfundatur. An, ut religiosius intellegi obsistitur, nequaquam oblitus de coelo divinae [Col. 0449B] vocis gemina invocantis appellatione audita, Saule, Saule, quid me persequeris (Act. IX, 4), et ex eo didiceras, illum posse a te in terra posito persequi, qui jam in coelesti regnabat palatio? sed pro corpore quin potius suo, hoc est, propter electos tuos, se conquestus est a te persequi, quos vinctos Jerosolymam epistolarum te ducere auctoritate putabas. Hujus ergo dicti consideratione forte firmatus, secundum hanc Dominicae locutionis regulam rectius docuisti tunc et ipsum Filium, hoc est corpus ejus, electos videlicet ipsius, quorum ipse constat omnipotens caput, subjectum ei qui subjecit illi omnia ut sit Deus omnia in omnibus. Denique praemisisti, nec dum videmus ei omnia subjecta. Cum autem subjecta fuerint ei omnia, tunc et ipse Filius subjectus erit [Col. 0449C] illi. Et hoc interrogo quo pacto dixeris non ei esse omnia subjecta, cum alibi prophetico spiritus testimonio, Omnia subjecisti sub pedibus ejus exposueris? In eo autem, inquis, in quo subjecit ei omnia, nihil non subjectum reliquit. Nunc autem dicis, Nec dum videmus ei omnia subjecta, demonstrans in futuro esse ei omnia subjicienda. Quid est hoc? satis mirum: nihil non subjectum, et non omnia subjecta.



158 CAPUT XVII. Solutio propositae difficultatis: Subjecta omnia Christo per potentiam divinitatis: Subjicienda omnia per obedientiam servorum ejus. Et tunc Deus erit omnia in omnibus.

Adesto, quaeso, sancte Spiritus, revela auriculam mentis meae, ut audiam te docente quid sibi vult [Col. 0449D] quod hoc modo per Apostolum tuum loqui dignatus es: et nihil non subjectum, et omnia subjecta. Dicam jam nunc te largiente quid sentio. Illud potestatis, [Col. 0450A] hoc esse obedientiae considero. Nihil enim non subjectum per potentiam divinitatis, intellego. Non omnia subjecta ei per obedientiam servorum ejus adverto. Quia quamvis electi ejus sint ei subjecti in quantum humanae possibilitatis permittit facultas, non tamen sic ei sunt subjecti per obedientiam quandiu in hoc mortali corpore persistunt, ut sit eis omnia in omnibus Deus. Corpus enim quod corrumpitur, adgravat animam et deprimit terrena inhabitatio [Al. cogitatio] sensum multa cogitantem (Sap. IX, 15). Cum autem mortale hoc induerit immortalitatem, et corruptibile hoc induerit incorruptionem, et absorpta fuerit mors in victoria (I Cor. XV, 15, 53, 54), et tradiderit regnum, electos scilicet suos, in quibus ex dono gratiae gubernando regnaverat, Deo et Patri, [Col. 0450B] hoc est, ad notitiam eos paternae gloriae perduxerit contemplandam, tum ei subjecta erunt omnia. Quia nihil perversum erit in membris ejus, in quo per corruptionem carnalis pugnae resistendo non sint ei omnia subjecta. Tunc et ipse Filius, hoc est, corpus ejus, electi scilicet ipsius, subjecti erunt illi, qui subjecit ei omnia, ut sit Deus omnia in omnibus. Nihil jam aliud sit illis necessarium, exuti ab omni carnalis concupiscentiae aerumnosa miseria; sed omnia illis solus tantummodo sit Deus in omnibus. Reddit nimirum Apostolus causam, cur ipse Filius subjiciatur ei, Ut sit, inquit, Deus omnia in omnibus. Haec, inquam, causa subjectionis est, ut sit Deus omnia in omnibus. Omnia quippe Deus in omnibus est per Filii, hoc est, corporis ejus, qui sunt electi illius, [Col. 0450C] subjectionem. Nunquam prorsus per fragilitatem carnis, sicut in praesenti saeculo nequam, a concordia sanctae Trinitatis discordes, nunquam a charitatis ejus alieni dulcedine existunt. Sed omnia illis erit solus Deus in omnibus: solus scilicet Dei amor in desiderio animae eorum ineffabilis semper perseverans. Hoc est esse Deum omnia in omnibus.



CAPUT XVIII. Placita doctorum allegare instituit et primo Petri et Pauli apostolorum ostendens male intellecta a Felice.

His ita digestis, nunc ad praedicatores sanctae catholicae atque apostolicae Ecclesiae, cultoresque orthodoxae fidei, rectis incedendo styli gressibus veniamus. Videamus utique cujus fidei praedicatores coelestibus [Col. 0450D] imbuti exstiterint sacramentis, duorum, an unius Christi; nuncupativi Christi Dei, an veri Christi Dei; adoptativi Christi Filii Dei, an proprii verique [Col. 0451A] Christi Filii Dei. Haereticus quippe iste aut duos Christos Deos, nuncupativum scilicet et verum, et ex eo adoptivum filium; aut duobus modis unum Christum Deum, ex parte quidem verum, et ex parte non verum asserit eos praedicasse. Apostolus magnopere studuit redarguere Corinthios, qui unum Christum dividere conabantur. Sed quid mirum, si discipulos temerario ausu infamare non veretur, cum ipsos utique magistros Ecclesiae, Petrum scilicet et Paulum audacter incriminare concisa perfidiae ruga non erubuit fronte? Nam quia primus pastor Ecclesiae, sicut longe supra praefati sumus, professus sit Jesum a Nazareth sanasse omnes oppressos a diabolo, et addiderit, Quoniam Deus erat cum illo, hoc est in illo, dicit haereticus iste, non dixit, Deus [Col. 0451B] erat ipse, sed Deus erat cum illo (Act. X, 38). Si Deus, ait, ipse fuisset, nequaquam tantus Apostolus diceret, Deus erat cum illo, sed Deus erat ipse. Et quia Paulus scribit Corinthiis, Deus enim erat in Christo mundum reconcilians sibi (II Cor. V, 19), et hic, inquit, non dixit, Deus erat Christus; sed, Deus erat in Christo. Hujus dicti qualitas cujus sit praestigiosae vesaniae obvoluta stupore, prudenti non celatur lectori, quasi alius sit Deus in Christo, et alius sit homo Christus; convincitur ex eo quod protulit intimasse, cum ipse unus idemque sit Christus Deus et homo: licet sit aliud et aliud, divinum scilicet et humanum, per quod Deus et homo: unus tamen Jesus Christus Deus homo. Haereticus nempe iste, non secundum gratiam Spiritus sancti, per [Col. 0451C] quam locuti sunt apostoli, sensui apostolico suum subdit, sed secundum propriam pravitatem suo perfido sensu sanctum molitus est corrumpere apostolicum sensum. Nam cum sit fides ex eo quod est fit, hoc est, ut efficiatur quod creditur, ne sit fides mortua sine capionis [a 2Kb] effectu: iste quidem verbo tenus tantummodo nudum putat fidei professionis efficere praerogativum. 159 Cum enim loquitur mendacium, de propriis loquitur, non attendens quantum differentius aliter sit Deum in electis suis per donum gratiae habitare, a quibus et cum voluerit alta dispensatione aliquando recedit (licet non sit ei quandoque abesse, qui ubique per potentiam divinitatis semper adest) et aliter in Christo Jesu essentialiter habitare, a quo nunquam, quia unus est Deus et homo, recedit. [Col. 0451D] In illis quasi impuris hominibus post gratiam adoptionis: in illo autem ab ipso mysterio conceptionis in una persona inseparabiliter unito sibimet habitat homine. In eo videlicet homine, qui nunquam non fuit Deus: nunquam coepit sic esse homo, ut [Col. 0452A] non fuerit semper Deus et homo. Semper ex quo coepit esse homo, permanet sempiternus Deus.



CAPUT XIX. Arguit Felicem male usum sensu Hilarii, quem exponit.

Porro cum dicitur: Deus erat cum ipso, et, Deus erat in Christo, naturarum profecto per id diversitas distinguitur, non unius Dei indivisibile rescinditur nomen. Quid tibi videtur, o haeretice! Nunquid tam grande scelestissimi piaculi nefas parvi pendere inultum putas? Petrum accusas clavicularium regni coelorum? Paulo detrahis magistro omnium Ecclesiarum. Evangelistae autem atque prophetae, quorum inviolabilia non es confusus oracula mutilare, ipsi se ulciscantur de te. Helarium namque beatae memoriae [Col. 0452B] Pectaviensis sedis antistitem cur lacerare non parcis? Post illud quoque, quod per Arium pertulit, cur illi nunc alium minari exsilium? Nam in ea disputatione duodecim libri, in qua ille modis omnibus contradicit his qui Christum Filium Dei adoptativum conantur asserere, sumentes de sacra historia paternae vocis testimonium, quia de Hebraeorum electae gentis prosapia, quasi de uno quolibet homine, qui per adoptionis gratiam vocatus est in sortem filiorum, loquitur dicens: Filius primogenitus meus Israel (Exod. IV, 22), ex eo ut illum infamare non desinis adoptativum Christum Dei Filium docuisse. Ais enim idem ipse in libro XII de eo quod dilectio et voluntas in filio sit adoptivo. Hoc tu dicis, non Helarius. Deinde autem ponis Helarii verba, sed [Col. 0452C] non juxta ejusdem sensum doctoris. »Ubi enim, ait, nativitas est, ibi Filius meus dilectus. Ubi vero electio est ex gentibus, et adoptatio [Al., adoptio] per voluntatem est, ibi Filius primogenitus meus« (Lib. XII de Trinit., n. 15). In quibus verbis videtur tibi Helarium divisisse unum Christum more tuo, quatenus sit ex parte Filius Patris dilectus, et ex parte primogenitus non dilectus, sed per adoptionem filius, cum ille generationem nati ex Deo Patre in dilecti nomine certatim distinguere ab ea, quae dicitur adoptio, studuerit: et in primogeniti hoc in loco appellatione, vocationem illius populi prae cunctis gentibus factam per adoptionis gratiam, in Filii vocabulo voluerit demonstrare.



CAPUT XX. Varias Hilarii sententias catholicae suae sententiae astipulantis profert.
[Col. 0452D]

Prolixius igitur disceptationis super hoc negotio explicata serie, sic ait: »Nam licet [b 2Kb] primogenitus meus, hoc est populus ille, de quo scriptum sit: longe [Col. 0453A] tamen multumque differt Filius meus dilectus, et Filius primogenitus meus. Quoniam Filius meus dilectus naturaliter: Filius autem primogenitus meus Israeliticus quoque ille populus per electionem et voluntariam adoptionem.« Ecce ubi ille adoptionis vocabuli praerogativum, Israhelitico videlicet gratis indultum populo a veri Dei nuncupatione satis idonee disputans evacuavit: ibi tu illum falsissima adstrues [Pro astruis] argumentatione insinuasse. Nam quia remoto nuncupativo veri Dei, et adoptativo proprii filii, Christum verum Deum verumque Dei Filium in libris pro causa fidei editis professus fuerit, nullus prorsus ignorat, qui eosdem libros diligenti lectitare studuerit cura. In septimo namque operis sui volumine inter caetera sic ait (Lib. VII de Trinit., n. 9): [Col. 0453B] »Verbum enim, quod caro factum est, nihil aliquod quam Deus est. 160 Non est hic deputatae, aut assumptae nuncupationis relicta suspicio.« Et paulo post: »Quid hic adoptio, quid indulgentia nominis locum invenit?« Et lib. VIII sic: »Non potest aliud quid diversius Christus esse quam Deus est. Deus igitur Christus est.« Et rursus: »Si per naturam Dei Christus tibi Dominus est, habes Spiritum sanctum. Si vero per adoptivum nomen hic Dominus est, Spiritu sancto carens, Spiritu erroris animaris.« Idem ibi: »Christus ex Deo Deus, hoc totum est ipse quod Deus est.« Et lib. IX: »Natus igitur unigenitus Deus ex virgine homo.« Idem in eodem: »Neque post hominem in Deo non totus homo, totus Deus.« Idem ibi: »Quaero igitur quid sensum moveat, [Col. 0453C] ne verus Deus Christus sit?« Et rursum (Lib. X), »Homo itaque Christus Jesus unigenitus Deus per carnem et verbum, ut hominis Filius, ita et Dei Filius.« Idem ipse in libro X: »Apostolica fides novit [a 1Kb] in Christo nativitatem, sed ignorat exordium: scit dispensationem, sed nescit divisionem. Non patitur Jesum Christum, ut Jesus non ipse sit Christus, nec Filium hominis discernit a Filio Dei. Nec Christum aliud credere quam Jesum, nec Jesum aliud praedicare quam Christum.« Et lib. XI: »Ignorat Deum Christum, qui ignorat Deum natum.« Idem ibi: »In se enim eum Deus glorificavit, id est in ea natura, qua Deus est [Al., qua Deus est quod est], [Col. 0454A] ut sit Deus omnia in omnibus.« De his igitur ista sufficiant.



CAPUT XXI. Auctoritatem Ambrosii allegat et exponit: arguit Felicem Ambrosii lectionem corrupisse.

Beatus namque Ambrosius senioris perversique haeresiarchis debellator Ausentii, junioris nunc, quippe post mortem, licet alterius in persona, sed non alterius in perfidia, praeliator, in commentaria profecto Evangelii Lucae expositione illum, id est, Christum, proprium Dei Filium veraciter confitetur. Cui, hoc est sibi, ipse per Psalmistam Patrem dixisse commemorat, dicens: Filius meus es tu: Ego hodie genui te (Psal. II, 7). Nec in eo quidem datur tibi facultas refellendi more tuo quasi secundum divinam [Col. 0454B] tantummodo ante saecula generationem hoc dictum fuisset, licet posset de illa non inconvenienter intimatum videri. Verumtamen ex praecedentibus et subsequentibus circumstantiis, de secunda, quam temporaliter pro nobis suscipere non abhorruit, nativitate praedictum hoc rectius intelligi non inhibetur. Nam, Ego autem constitutus sum rex ab eo super Sion montem sanctum ejus, et postula a me, et dabo tibi gentes (Ibid. 6, 8), et caetera, ad magnum pietatis sacramentum, quod per dispensationem carnis apparuit in mundo, perspicue advertitur procul dubio pertinere. »Quis est, inquit Ambrosius, ille proprius Dei Filius nisi cui dictum est: Filius meus es tu: Ego hodie genui te? (Lib. III epist. in Luc. n. 9.) Ecce sanctum Ambrosium verissimum heri et hodie, [Col. 0454C] et deinceps Jesu Christi Domini testem, nostraeque consentaneum fidei assertorem, quem tu perversis cavillationibus falsissimi putabas tui fautorem testimonii, illum unum eumdemque audio proprium profiteri Filium Dei, cui ante omnia saecula a Patre dicitur, ex utero ante luciferum genui te (Psal. CIX, 3). Et in fine saeculorum Dominus dicit: Filius meus es tu: ego hodie genui te. Hodie enim tempus infra tempus significat: ante vero omnia tempora praecedit, licet sit soli Deo hodie omne tempus deputandum. In libro autem de Incarnatione Domini sexto (cap. 5, n. 35), [b 2Kb] quia Christus verus sit Filius, sic ait: »Adversus, inquit, omnes haereses generalis [Col. 0455A] ista est fides, quia Christus est Dei Filius, et sempiternus ex Patre, et natus ex virgine.« Et paulo post: »Cum Deus semper esset aeternus, incarnationis sacramenta suscepit non divisus, sed unus: quia utrumque unus et unus in utroque, hoc est, vel divinitate, vel corpore.« Idem ibi (C. 7, n. 71) ipsius quasi Domini verbis usus: »Deus igitur ante carnem, Deus in carne perfectionem naturae assumpsit humanae.« Idem in eodem: »Nunquid cum in eo imaginem Dei, crucemque veneramur, dividimus eum?« Illud autem ejusdem venerandi doctoris testimonium, quod in tuis insertum litteris non ignoratur, quod tibi quasi praestabilius videbatur tuae consulere pertinaci objectioni, in eo quod Christum adoptivum Dei Filium usurpare non cessas, quia dixerit: »Nam [Col. 0455B] ipso usu nostro est adoptivus filius et verus Filius.« Tu vero vitiose more tuo posuisti: »Nam ipse, ais, usu 161 nostro est adoptivus filius.« Ipse pro ipso exarasti, quasi de Christo virum istum dixisse anilibus frustratus ineptiis putasti. Cum in ea disputatione, in qua hoc capitulum studuit promulgare, nihil de optionis praerogativo linguae flavello [a 1Kb] inspicitur ventilasse; sed contradicentibus sibi obsistens, qui naturae vocabulum in Dei appellatione sacris insertum foliis minime posse reperiri conjectare conabantur: ac per hoc coacervatis plurimis divinarum rerum documentis, quibus luce clarius revicti satis abundeque sufficere non fuit invalidum, voluit etiam communi duntaxat usu locutionis refellentia perfidorum obstruere nihilominus ora. Ait enim: »Ipso [Col. 0455C] usu nostro est adoptivus filius et verus Filius. Adoptivum filium non dicimus filium esse natura, sed eum dicimus natura esse filium, qui verus est filius. Ergo, ait, naturam et substantiam esse [Al., substantiam esse divinam] divina probavimus lectione.« (Lib. de Incarn. Dom. Sacram. cap. 8, n. 87, 88).



CAPUT XXII. Adducit pro sua sententia Hieronymum.

Felicissimae nempe recordationis, celeberrimaeque vitae mirabilis, beatus nimirum Hieronymus, variis linguarum perspicue insignitus loquelis, in sacris scilicet litterarum suarum apicibus, ubi quandoque de negotio orthodoxae fidei disputationis stylum suscepisse dignoscitur, semper Jesum Christum Dominum [Col. 0455D] nostrum et verum Deum et verum Dei docuisse Filium [Col. 0456A] sincerissima acutae mentis ejus ingenia protestantur. In libello quippe commentariorum primo, cujus titulus de Evangelio inspicitur evangelistae Matthaei, textum succinctae locutionis ipsius evangelistae verba ponens retexuit ita: Liber, inquit, generationis Jesu Christi filii David, filii Abraham (Matth. I, 1). Et paulo post: »A carnalibus autem coepit, ut per hominem Deum discere incipiamus.« (Comment. in Matth. lib. I, cap. 1). Quid est dicere, Per hominem Deum discere, nisi quia non purum tantummodo hominem Christum Jesum, sed sicut verum hominem, ita et verum Deum, unumque eumdemque intellegamus? Idem ipse in eodem volumine: »Si autem Salvator eadem praedicat quae Joannes Baptista ante praedixerat, ostendit se ejusdem Dei esse Filium, [Col. 0456B] cujus ille propheta sit.« Idem ibi, »Scribae, inquit, quia hominem putabant, arguunt eum blasphemiae. Sed Dominus videns cogitationes eorum, ostendit se Deum, qui potest cordis occulta cognoscere.« (Ibid. cap. 4.) Et quia juxta Pauli vocem, omnis plenitudo divinitatis in eo habitat corporaliter, intellexit vir iste famosae subtilitatis discretor cum admirationis insignibus, pro eo quod flagelli verbere ejecta fuisset ab eo turba de domo Patris ejus, »igneum quid atque sidereum radiasse ex oculis ejus, et divinitatis majestatem ejus in facie refulsisse.« Idem ipse, »Et hoc, inquit, considerandum, quod centurio ante crucem in ipso scandalo passionis vere Dei Filium confiteatur: et Arius in Ecclesia praedicat creaturam (Lib. III, cap. 21): tu, o infelix, [Col. 0456C] nuncupativum et adoptivum, non verum Deum verumque confiteris Filium Dei.



162 CAPUT XXIII. Testimonia profert ex Augustini libris.

Denique beatae memoriae Augustinus doctor mirabilis, in primo et secundo Praedestinationum Libro, quia Christus Jesus verus Deus, verusque sit Dei Filius, quemadmodum in cunctis opusculis suis docuisse studiosum non fefellit lectorem, ita finiit, dicens: »Nonne faciente ac suscipiente Verbo ipse homo, ex quo esse coepit, Filius Dei unicus esse coepit? nonne de Spiritu sancto et virgine Maria Dei Filius unicus natus est?« (cap. 15, n. 30). Idem in libro [b 1Kb] secundo: »Fidelis, inquam, qui in eo veram [Col. 0456D] naturam credit et confitetur humanam, id est nostram, [Col. 0457A] quamvis singulariter suscipiente Deo Verbo, in unicum Dei Filium sublimatam, ita ut qui suscepit, et quod suscepit una esset in Trinitate persona.« (Lib. De bono perseverantiae, n. 67.) In ea itaque, quae inscribitur ad Petrum [a 2Kb] epistola, in qua specialiter catholicae fidei sincerissimam regulae seriem delegavit, inter caetera sic ait: »Natus enim de Patre Deus Verbum, natus est de matre Verbum caro factum. Unus igitur atque idem Deus Dei Filius, natus ante saecula, et natus in saeculo, et utraque nativitas unius est Filii Dei. Verum etiam de eodem matris utero idem Deus homo exivit, et in sepulcro idem Deus homo factus jacuit, et ab inferis idem Deus homo factus die tertio resurrexit.« (Fulgentius de fide ad Petrum, cap. 2, num. 10, 11.) Attende [Col. 0457B] nunc quod dicitur, si aliqua tibi rationalis creaturae portio remansit. Nonne tu dicis, quod homo ille Christus Jesus, susceptus a Verbo Dei non sit ab ipsa virginalis uteri origine Deus et conceptus et natus, et ideo non verus, sed adoptivus credi filius a te perfidius deleratur [deliratur]? Beatus namque Augustinus veridicus asserit praedicator, Ex quo esse coepit, haud dubio in utero virginis, Filius Dei unicus esse coepit. Esse coepit quod dicitur, non secundum quod Deus est intelligi datur, sed per id quod homo fieri temporaliter voluit. Et ille qui esse coepit homo, qui semper erat Deus, unicus ab Augustino, non adoptivus Dei Filius praedicatur. Unicus namque vel unigenitus, proprietatis non adoptionis censeri vocabulum demonstratur. Idem in eadem praefata epistola [Col. 0457C] (num. 16), »Quibus, inquit, verbis explicabitur carnis illius excellentia singularis, cujus divina est ex ipsa sui conceptione persona; quia sic Verbum caro factum est, ut una persona esset cum carne sua, unigenitus ac sempiternus Deus, ipsa suae carnis conceptione conceptus.« Et paulo post (num. 17): »Deus unigenitus, qui dum conciperetur, veritatem carnis concepit ex Virgine: ista causa est, qua Deus factus est filius virginis Mariae, et Maria virgo mater facta est Unigeniti Dei.« Tu dicis filium hominis, [Col. 0458A] hoc est filium virginis, nuncupativum Deum et adoptivum filium; Augustinus vero Deum unigenitum appellat. Idem ibi (cap. 9, n. 52), »Patrem, ait, solum esse qui dixit: Hic est Filius meus dilectus, in quo mihi complacui: Filium solum esse super quem illa vox solius Patris sonuit, quando in Jordane secundum carnem baptizatus est unigenitus Deus.« Ecce Augustinus illum, qui in Jordane secundum carnem baptizatus est, super quem paterna intonuit vox, et Spiritus sanctus in specie columbae descendit, unigenitum Deum confitetur. Tu affirmas Augustinum dixisse adoptivum filium in Jordane baptizatum, super quem paterna Filius insonuit vox. Hinc rursus in libello fidei suae, [b 2Kb] qui inscribitur contra omnes haereses: »Pater est, inquit, cujus [Col. 0458B] vox haec est audita de coelis, Hic est Filius meus, in quo bene complacui, ipsum audite: Filius est qui ait: Ego a Deo exivi et a Deo veni: Paracletus est ipse, de quo Filius ait: Nisi ego abiero, Paracletus non veniet.« Quis autem ille sit Augustinus, qui super adoptivum dicat paternam intonasse vocem, nescio: sed et illum tecum scire Augustinum dedignor. Hunc autem Augustinum recipit, qui per cunctam mundi latitudinem clarus in rebus divinis habetur. Idem ipse (Fulgent. De fid. ad Petrum, cap. 17, n. 60): »Deus enim Verbum non accepit personam hominis: persona divinitatis accepit temporalem substantiam carnis. Unus est ergo Christus Verbum caro factum, qui est ex patribus secundum carnem super omnia Deus benedictus in saecula.« Idem ibi [Col. 0458C] (num. 61): »Firmissime tenes et nullatenus dubites non carnem Christi sine divinitate conceptam in utero virginis, priusquam susciperetur suae carnis acceptione concepta.« Nihil fortius sacratiusque de Unigeniti incarnationis mysterio explicari potest. Quia Dominus Christus Jesus ipse sit Deus verus, ita in expositione psalmi tertii (num. 3) idem doctor egregius delegavit: »Gloriam, inquiens, suam Deum dicit etiam ille, quem sic ille suscepit Dei verbum, ut simul cum illo Deus fieret.« In Tractatu videlicet [Col. 0459A] psalmi vigesimi noni habes ita: Scitote quoniam Dominus ipse est Deus. »Quis nescit, inquit, quoniam Dominus ipse est Deus? Dominus ille non vobis vilescat. Crucifixistis, flagellastis, sputis illinistis, spinis coronastis, et caetera, custodes ad sepulcrum deposuistis: ipse est Deus. Scitote quoniam Dominus ipse est Deus.« Sed et alibi Davitici carminis odola [a 5Kb] hujusmodi non abnuitur concrepasse. Ploremus, cecinit, coram Domino, qui fecit nos, quia ipse est Dominus Deus noster (Psal. XCIV, 6, 7). Et illud: Benedictus, qui venturus est in nomine Domini, Deus Dominus et illuxit nobis (Psal. CXCVII, 26, 27). In libro autem qui Enchiridion Graeco nuncupatur seu inscribitur stylo, quia Christus Jesus unicus et verus Dei Filius, semper ex quo coepit esse fuerit, hoc modo [Col. 0459B] inter plurima professus edocuit (Cap. 36). »Nempe ex quo esse homo coepit, non aliud coepit esse quam Dei Filius, et hoc unicus et propter Verbum, quod illo suscepto caro factum est, utique 163 Deus.« Cum vero dicit, Et hoc unicus et utique Deus, tuum profecto stultiloquium catholico os conteret pugno, qui factum Deum hominem nuncupativum Deum et adoptivum filium non desinis [b 1Kb] summare. Et paulo post (Cap. 38): »Homo autem natus est de Spiritu sancto et virgine Maria, utraque substantia, divina scilicet et humana, Filius est unicus Dei Patris omnipotentis.« Unicus in utraque substantia, non adoptivus, secundum Augustinum. Et quoniam non juxta tuam vecordiam alterius eguerit per baptismum nativitatis exordio, humanum ait genus non posse a [Col. 0459C] lege peccati absolvi, »nisi per unum mediatorem Dei et hominum, qui solus potuit ita nasci, ut ei non opus esset renasci (Ibid. cap. 48). Tu asseres [Pro asseris] duas sustinuisse temporaliter generationes, unam ex virgine, in baptismate alteram: Augustinus docuit ei non opus esse per baptisma renasci. Idem alibi (Id., tract. 78 in Joan., n. 3): »Sicut enim unus est homo anima rationalis et caro, sic unus est [Col. 0460A] Christus Deus et homo. Ac per hoc Christus est Deus anima rationalis et caro.« Iste dicit, Christus est Deus anima rationalis et caro: tu vituperas apostolum Paulum habitare Deum dixisse in Christum, non Christum fuisse Deum confessum. Idem ipse in sermone septimo, cum tractaretur Evangelium Joannem, quia Christus unicus, et non adoptivus sit Dei filius, »Oportebat, ait, ut ille baptizaret, qui est Filius Dei unicus, et non adoptatus. Adoptati filii ministri sunt unici. Unicus habet potestatem adoptati ministerium (Id., tract. 7 in Joan., n. 4).



CAPUT XXIV. Docet haeresim Felicis jam perculsam anathemate Damasi papae. Affert loca quaedam Athanasii alterata ab eodem Felice, et monet quomodo intelligenda.

Beatus igitur Damasus papa in ea videlicet epistola, [Col. 0460B] quam ad Paulinum Antiochenae sedis direxerat episcopum, ita praecedentibus subnectens sequentia intonuit dicens: »Anathematizat catholica Ecclesia et eos, qui duos in Salvatore filios confitentur, id est, alium ante incarnationem, et alium post assumptionem carnis ex virgine, et non eumdem Dei Filium et ante et postea confitentur.« Hujus nimirum anathematis fulmine tuum percutitur nihilominus caput, qui verum Filium ante incarnationem, adoptivum vero post incarnationem perfida confiteris lingua. Verus enim et adoptivus duo sunt, non unicus Filius. Virum egregiae generositatis praecipuum, rectaeque fidei cultorem, Athanasium videlicet Alexandrinae sedis antistitem pro causa fidei prolixius in ea, quae ad Epactetum episcopum inscribitur, epistola, luculento [Col. 0460C] disputasse stylo, nostri non constat ingenioli celatum. Cujus in libello qualicunque, non tamen sanae fidei tuae, mentionem insertam non me abnego inspexisse: ac per hoc ipsum quod inibi bene ab illo editum, sed non 164 bene a te ejusdem viri capitulum recensitum legisse me recolo, his subnecti non ab re syllabis aestimavi. »Non, inquit, [c 276Kb] per adoptionem haec facta sunt, absit, sicut quidam existimaverunt; [Col. 0461A] sed sicut est veritas, homine facto Salvatore, totius hominis salus facta est. Si enim adoptione erat in corpore Verbum secundum illos (quod autem adoptione dicitur phantasia est) reputetur et putative salus.« Et tu adjecisti de tuo: »Et hic quid melius loqui potuit, cum adoptionem non a corpore, in quo erat Verbum, sed ab ipso verbo evacuavit?« Ego autem dico, etsi ille quid melius, quia non semper per adoptionem, sed in veritate homine facto Salvatore, totius hominis factam perdocuit salutem. Et tu quid pejus ac scelestius, quam quod verbum non in proprio, quod ex virgine assumendum essentialiter, proprium suumque fecit corpore, sed in adoptivo asseris habitasse? Nosse velim, sed non a te, quid est quod dicit, non per adoptionem haec [Col. 0461B] facta sunt, et exprobrat, absit. Tu dicis quod secundum divinitatem dictum sit, non per adoptionem facta sunt. Quid attinet, quaeso te, ad divinitatem Verbi, haec facta sunt? Non dixit, hoc factum est, ut de Verbo dictum posset videri. Haec namque facta sunt pluraliter pronuntiantur. Verbum autem singulare est vocabulum. Cur non caute temperatiusque primum perpendis quid sit, rectiusque [a 1Kb] vera dixit verbi? Cur non secretius tecum invocato sancto loqueris Spiritu, et sic ex dono gratiae ejus in publico, quasi soluto, ante quidem per silentium ligato velamine linguae salubri, conceptum efferens divini roris infusione sermonem? An nescis, quia omne vasculum, quod opertorio caret vel ligatura, immundum procul dubio Domini lege docetur (Num. XIX, 15)? Non igitur per adoptionem [Col. 0461C] haec facta sunt, quoniam cessante omni necessitate adoptionis in Dei Filio, per sacramentum incarnati mediatoris facta sunt infirma nostra fortia, facta sunt terrena coelestia, carnalia transierunt in spiritalia. Multa enim ab eo superius quodammodo praemissa sunt, quibus subjecit: Haec autem facta sunt. Disputans denique qualiter ad se verbum referebat quidquid corpus proprium verbi humanum in veritate assumptum patiebatur: qualiter et impassibilis pati, et immortalis mori, et infatigabilis fatigari, et insepultus potuit in corpore suo sepeliri, et in his similia. Et ideo subinfert: Non per adoptionem haec facta sunt, absit. Licet aliter in nostris codicibus exarata valeant contemplari. Idem ipse in Libello fidei suae (lib. IX), in quo alternatis vocibus quasi dialogice [Col. 0461D] contra haereticos disputans, inter caetera et post multa ita subinfert: »Incarnatus est, inquit, Unigenitus secreto illo mysterio, quod ipse novit. Nostrum namque est credere, illius nosse. Ac sic ipse Deus [Col. 0462A] verbum totum suscipiens quod est hominis, homo sit: et assumptus homo totum accipiendo quod Dei est, aliud quam Deus est esse non potuit.« Si ergo Deus verbum totum suscipiendo quod hominis est, homo est: et assumptus homo totum accipiendo quod Dei est, Deus est ubi, quaeso te, in hoc sacramento nuncupativi Dei, vel adoptivi filii vocabulum jus sibi valebit privilegii vindicare?



165 CAPUT XXV. Doctrinam Cyrilli Alexandrini perpendit et laudat.

Cyrillus denique ejusdem sedis episcopus in epistola ad Nestorium missa inter caetera sic ait (Epist. 8, vel concil. Ephes. par. I, cap. 8): »Neque enim natus est homo communis de sancta virgine, et tunc demum inhabitavit in eo Verbum; sed in ipsa vulva [Col. 0462B] uteroque virginali se cum carne conjunxit, et sustinuit generationem carnalem, carni suae nativitatem suam faciens:« et post pauca: »Non quia in corruptione ceciderat, quod absit; sed quia ejus surrexit corpus: ita Christum unum et Dominum confitemur, non tanquam hominem cum Verbo adorantes: quia non est alienigenum a Verbo corpus suum, cum quo ipsi etiam assedet Patri.« Tu vero cum autumas Christum non verum Deum, sed subjectum vero Deo, duos non unum Christum divisibiliter conjectare videris. Beatus Cyrillus tertii concilii auctor non hominem et Verbum duos Christos, alterum sublimem, alterum subditum; sed Deum et hominem unum eumdemque confessus est Christum.



CAPUT XXVI. Leonis papae testimonia.
[Col. 0462C]

Leo igitur venerabilis papa, orthodoxaeque fidei mirabilis suffragator, in tomo sane pleno sincerae fidei veritate, quem ad Havianum Constantinopolitanae urbis episcopum ob Eutychianae perfidiae destinavit, inter caetera et post multa quia Christus Jesus in vera hominis natura, non nuncupativus, sed verus sit Deus, exsecutus est ita (Epist. 10 ad Havian. cap. 3): »In integra, inquiens, veri hominis perfectaque natura verus natus est Deus, totus in suis, totus in nostris.« Licet tu illum falso in quadam astipulasse epistola asseras, adoptionem in capite, hoc est in Christo praecessisse. Quod quidem ita non esse perspicue ex ipsa verborum connexione ultro [Col. 0462D] citroque eidem subjecta capitulo videri non ambigetur. Idem ipse in quibusdam synodalibus litteris Petri fidem exponens, sic ait (Epist. 15 ad Ephes. synod. II): »Tu es, inquit, Christus Filius Dei vivi. [Col. 0463A] Hoc est, ait, tu qui vere es Filius hominis, idem vere es Filius Dei vivi. Tu, inquam, verus in Deitate, verus in carne, et salva geminae proprietate naturae, utrinque unus.« Idem in homilia, quae nuncupatur de Domini natale (serm. 3, cap. 2): »Proinde, ait, qui in forma Dei fecit hominem, in forma servi factus est homo. Sed utrumque Deus de potentia suscipientis, utrumque homo de humilitate suscepti.« Et quoniam non sit alter habitator et alter habitaculum, sicut tu, cum ex propriis loqueris, asseris mendacium, sanctumque mentitus es Cyrillum docuisse, in eadem homilia ita profatur, dicens (cap. 1): »Nec sic creatura in societatem sui creatoris assumpta est, ut ille habitator, et illa esset habitaculum, sed ita ut naturae alteri altera misceretur. Et quamvis alia sit [Col. 0463B] quae suscipitur, alia quae suscipit; in tantam tamen unitatem convenit utriusque diversitas, ut unus idemque sit Filius.«



CAPUT XXVII. Fuse prosequitur Gregorii papae auctoritates.

Mellifluae recordationis beatus papa Gregorius, ore dulcisonus, eloquentiae venustate praecipuus, verborum frugalitate clarissimus, sanctitatis insigni gratissimus, fidei puritate praefulgidus, in latissima nimirum famosae lectionis serie licet sparsim Dominum, tamen Jesum Christum et verum Deum, et verum eumdemque Dei Filium, cassato omni ab eo nuncupationis atque adoptionis praeconio, voce confessus est apostolica (Moral. lib. IV, c. 11, n. 18; lib. XXXV, c. 14, n. 24; et in Expos. psalm. V, n. 1). [Col. 0463C] Sed et illius tu nisus es vomitu vesaniae tuae pulchritudinis foedare decorem, referens eum Christum et Ecclesiam docuisse unam personam. Hoc enim est verum, quia suum est; sed non secundum tuum praelibatum est sensum. Tu tamen alibi adjecisti quod tuum est, et unus homo unave caro, Paulumque astruis Christum et Ecclesiam unum hominem praedicasse (Ephes. V, 23-32). Ex quo videris abrumpere Christum addi essentialiter personam, si Christus et Ecclesia unus est homo, unave nimirum caro. Tolerabilius quippe ferendus eras, si significantius addidisses, et quasi unus homo, propter unius capitis multorum diversitatem membrorum. Non ergo est Christus et Ecclesia unus homo, unave juxta te caro, [Col. 0463D] sed quasi unus homo. Tu autem ideo fingens fateris et unus homo unave caro, ut Christum et Ecclesiam unum te hominem Christum perversis allegationibus separares. Aliud nempe est, sed et longe aliter intellegi datur Christum et Ecclesiam, juxta Pauli vocem caput et corpus typice unam esse persona, et aliter Verbum caro factum, hoc est Deum homine facto, unam esse Christum personam cum Deo, ac per hoc Christum esse veraciter Deum. Sed et illud, quod ex apostolica doctrina tuis intexuisti commentis, quoniam 166 membra sumus corporis ejus, de carne ejus, et ex ossibus ejus (Ibid. 30), non ad illud corpus illamve carnem, ut tu satagis, referre recte putabitur. Quod assumpsit Verbum caro factum suum proprium corpus suamque propriam carnem veraciter [Col. 0464A] fecit. Sed figuraliter de electis ejus accipi potest, vel propter utrumque sexum, vel certe juxta merito rum diversitatem, quatenus alii carnis ob infirmitatis mollitiem sexumque teneriorem, alii vero ossis propter fortitudinis roborem non inconvenienter nomine valeat nuncupari. De quibus utique Ecclesiae voce per Psalmistam dicitur: Imperfectum meum viderunt oculi tui, et in libro tuo omnes scribentur (Psal. CXXXVIII, 16). Et rursum, benedixit omnibus timentibus se Dominus, pusillis cum majoribus (Psal. CXIII, 13). Denique idem mirabilis doctor in primo Moralium librorum volumine quia Christus Jesus non per adoptionem collati praerogativi, sed in veritate Dei sit Filius, inter caetera fassus est ita (Cap. 18, n. 26): »Omnes, inquit, qui in fide Deo nascuntur, superat; [Col. 0464B] quia non ut caeteros adoptio, sed natura illum divinitatis exaltat.« En vir sanctus fide recta, Deoque plenus, hominem namque Christum de virgine Deum hominemque natum, non ut caeteros purosque homines ob indultae adoptionis donativum, sed per naturam illum divinitatis in Dei Filium praemonet exaltatum. Tu quidem moliris dividere in duas unum Christum personas, ut qui natus est ex virgine, sit adoptivus: et qui ex Deo, proprius credatur Filius Dei, cum et ex Deo Patre, et ex homine matre unus sit Christus, non per adoptionem, sed proprius Dei Filius. Videtur tibi, ut tuae testantur litterae, virum istum praecipuum de sola ea, quae ex Patre est, generatione, hoc in loco disputasse. Interrogo ergo de quibus caeteris intimatur, non ut caeteros illum adoptio, [Col. 0464C] si non de vero homine Christo disseruit? Cur ad homines quasi de homine comparationis formula cui inspiciatur, materiali instruxit speculo dicens, Non illum ut caeteros adoptio? Non potest istiusmodi comparatio, nisi sit ejusdem generis, caeteri, cujus est ille cui comparatur, usitatius invehere. Inconveniens quippe, nullusque capax rationis ordo se palliat, si cum de homine actio ventilatur, alterius generis ista similitudo, hoc est, caetera, introducatur. Verbi gratia, si dicatur, primus homo non est genitus vel natus, sed factus ex limo est terrae: caeteri autem homines ex utroque sexu et geniti sunt et nati. Non enim convenientius salubri congruit aequitati, nec usitatae locutionis modus concedit, aurium suaviter demulcendum auditum ita euphoniae modulum temperare, [Col. 0464D] qnatenus post mentionem hominis factam non nati sed creati, caeteri equi vel boves nati vel geniti introducantur, sed homines caeteri. Similiter nec post angeli mentionem caeteri homines, nec post hominis caeteri angeli apte possunt ascribi, sed unumquodque subnecti suo generi rationalis ordo demonstrat. Sine autem hoc additamento, hoc est caeteri, et post mentionem angeli homines, et post homines angeli non absurde inseri litteris sacris, sine [An legendum, et trito, vel, non sine trito?] trito effari permittuntur sermone. Cum ergo dicit, Non illum ut caeteros adoptio, subauditur, non illum ut caeteros homines adoptio, quia et Christus homo, et non solitarius Christus homo, sed Deus semper Christus et [Col. 0465A] homo. Idcirco illum, non sicut caeteros homines adoptio, sed divinitatis illum natura in Dei Filium exaltavit: quia nunquam non fuit Dei Filius, qui sempiternus permanet unigenitoris unigenitus. Nunquam fuit, sicut caeteri homines, purus homo, ut ei ex adoptionis emolumento Filii praerogativum praestaretur. Sed Dei Verbum caro factum, quod eum non ut caeteros homines ex dono gratiae, sed salva proprietate utriusque naturae, essentialiter in suam assumpsit personam: per quod mirabile sacramentum et aeternus ex Patre, et temporalis ex matre, unus idemque esset verus Dei hominisque Filius. Hinc illud est, quod in libro hujus operis octavo decimo (Cap. 52, n. 85) idem verissime explicavit praedicator. Ait enim: »Aliud est enim natos homines [Col. 0465B] gratiam adoptionis accipere, aliud unum singulariter per divinitatis potentiam Deum ex ipso conceptu prodisse.« Et post pauca: »Ipse ante saecula de patre sine matre: ipse in fine saeculorum de matre sine patre. Ipse conditoris templum: ipse conditor templi.« Hinc iterum in libro vigesimo septimo (Cap. 1, n. 3): »Redemptor autem noster homo sine peccato, Filius sine adoptione.« Ecce quem hominem praemisit sine peccato, Filium eum confessus est sine adoptione. Item alibi de quibusdam (Lib. XXIII, c. 2): »Nam quamvis juxta Domini praecepta non vivant, Deum tamen Dominum esse recognoscunt, quia in veritate carnis etiam formam deitatis intellegunt: sicut per Prophetam dicitur: Scitote quoniam Dominus ipse est Deus.« Tu quidem coniceris astruere, [Col. 0465C] quia per Joannem et Paulum advocatus noster perdocetur, idcirco verus Dei non debeat Filius praedicari. Vir autem iste egregius doctor unigenitum illum incunctanter Dei Filium in eodem Moralium styli libro vigesimo secundo (Cap. 17) voce praeconia est professus. Ipso videlicet Joannis Paulique in medium deducto testimonio sic ait: »Unigenito enim Dei Filio pro homine interpellare est apud coaeternum Patrem ipsum se hominem demonstrare; eique pro humana natura rogasse est eamdem naturam in divinitatis suae celsitudinem suscepisse.« Unigenitus quippe dici non, nisi verus sit Filius, potest. Aut me ergo cum beato Gregorio fautoribus tuis accusa, aut relicta illorum pravae pollicitationis perfidia mecum pariter beato Gregorio crede. In expositione libri [Col. 0465D] Ezechielis homilia octava sic est effatus. »Volens, inquit, Paulus nuncupativum Dei nomen ab essentiali discernere, de Redemptore nostro locutus est dicens: Quorum patres, et ex quibus Christus secundum carnem, qui est super omnia Deus benedictus in saecula.« Et post paululum: »Non hunc Deum tantummodo, 167 sed Deum super omnia esse monstravit.« Idem in homilia decima tertia (Lib. II, hom. 1, n. 4): »Redemptor, ait, noster non solum homo ultra homines, sed homo etiam super angelos factus.« In homiliis namque evangelicis semper et ubique, ubicumque se ratio contulit fidei, et verum Dei Filium unum eumdemque ex utraque et in utraque confessus est natura. Quemadmodum in decima (Lib. II, hom. [Col. 0466A] 30, n. 9), homilia luculento aratri insulcatum stylo legentis oculus non defraudatur. »Pensate, referens, fratres, post incarnationem unigeniti Filii qualis sit hodierna solemnitas de adventu sancti Spiritus. In illa quippe Deus in se creando suscepit hominem: in ista homines facti sunt per adoptionem Dei.« Idem ipse (Lib. II, hom. 21, n. 4): »At vero multi tunc Jesu dici poterant, non tamen substantialiter, sed nuncupative.« Habes itaque, quoniam naturaliter factus est Deus homo. Habes etenim, quia et Jesus non est nuncupative, sed essentialiter Jesus praedicandus. Cum ergo Deus naturaliter factus sit homo, et Jesus essentialiter Jesus est credendus, cur tu in tantum dissipis, ut minus attendas in quo periclitatur tuae assertionis objectio, quatenus non confundaris [Col. 0466B] naturaliter Deo facto homini, et essentialiter Jesu nuncupativum vel adoptivum insultans inferre vocabulum? Vae, vae tibi! nisi per bonam confessionem ad cognitionem tui veraciter recurras auctoris.



CAPUT XXVIII. Fulgentii auctoritatem exponit.

Vir vitae venerabilis Fulgentius, eloquentiae perspicuo radiante fulgore perfulgidus, in libro tertio (cap. 12), qui nuncupatur De Sacramento Dominicae passionis, quia Redemptor noster auctor vitae ideo a Petro apostolo perdocetur, quoniam Deus verus incunctanter, non autem nuncupativus credendus sit, inter caetera et post plurima, ista subinfert: »Ex quo igitur Deus vitae auctor hominem suscepit in unitate personae, ex eo ille homo nomen vitae obtinuit. Sicut [Col. 0466C] ex eo quod Dei Filius hominem suscepit in utero virginali ex eo simul Deus et homo unus esse coepit Dei Filius nominari, angelo dicente ad Mariam: Spiritus sanctus superveniet in te, et virtus Altissimi obumbrabit tibi. Ideoque quod nascetur ex te sanctum vocabitur Filius Dei.« Et illud, »Erit magnus, et Filius Altissimi vocabitur.« Et post modicum:« Non solum Filium Dei, secundum id quod natus est de homine, dictus est Christus; verum etiam homo ille Deus dicitur pro eo, quod est a Deo susceptus.« De his ita satis intimasse sufficiat.

Jam nunc in bonae sinceraeque fidei confessione, quia Christus Jesus unigenitus Dei Patris verus Deus, verusque homo; unus idem proprius Dei, idem ipse propriusque Filius sit hominis, abolitis prorsus [Col. 0466D] cunctis ab eo, nobis tamen concessis nuncupationis seu adoptionis insignibus, tertii libri series istiusmodi artius conclusa persistet titulo finali


PAULINI PRO OPERE EXANTLATO AD DEUM CONFESSIO ET GRATIARUM ACTIO.

Da mihi, obsecro, Domine Jesu Christe, veniam peccatori de tua misericordia tota mentis praesumenti devotione, quia necessitate compulsus juxta vires intellegentiae meae, te utique largiente, in responsis pro causa catholicae fidei desudasse me operosius recognosco; sed ultra vires etiam velle me non excuso conasse. Nihil tamen habui quod non a te acceperim, nihil prorsus accepi, quod non tuum sit. Tuum est, Domine, omne quod optimum est, et de [Col. 0467A] tua benignitatis suscepisse me confiteor manu. Omne quod bonum et optimum est, tuum procul dubio esse non ignoratur: totumque quod perversum indignumque inspicitur, meum nihilominus esse non ambigetur. Cur non tuum est omne quod habere videor, cum ego ipse non sim meus, meique juris possessor? Tuum enim figmentum sum, licet inutilis servulus, quia post captivitatis miseriam magno me pretio redimisti: quoniam dulcedinis tuae clementiae vi validi exigente vigoris pretium pro me tuum sanguinem fundere non horruisti. Porro si in hujus negotii qualitate utile quid a quoquam arbitrari suspicarique potest, non est attributa mihi ex eo gloriandi facultas, sed tibi Domino bonorum omnium largitori gratiarum modis omnibus exhibendae sunt [Col. 0467B] actiones. Quae vero inutilia ineptave in his inspiciuntur inserta, meae constat stultitiae absque dubio reputandum. Neque enim possunt haec inculpanda non videri, si tui fuerint examinis subtilius lance librata. Sed quaeso, ut dessimules iram propter poenitentiam, et imperfecta haec tuo parce judicio ventilare, cui etiam perfecta non valent irreprehensibilia [a 1Kb] non videri. In eo igitur spei fiducia in sinu inviolatae fidei meae artius tenaciusque reposita custoditur, quia non me perfidiae pervicacia recolo, si erratum est, aberrasse; sed ignorantiae forte interveniente nubilo in artis peritia, sive in sermonis [Col. 0468A] inculti frugalitate frustratus non deliquisse me penitus non excuso. Ignosce ergo mihi bonitas infinita, fons pietatis immensae 168, abyssus misericordiae nullo termino praefinitae, Jesu Christe Domine Deus, qui cum Patre et Spiritu sancto vivis et regnas Deus in Trinitate perfecta per cuncta et ultra et infinita saecula saeculorum. Amen



FRAGMENTUM Epistolae Paulini patriarchae Aquileiensis ad Carolum Magnum de libris, quos adversus Felicem epicopum scripsit.

Haec quippe specialia precum mearum libamina singulariter pectoris mei purissima incitante devotione in conspectu orthodoxi principis terraeque domini praelibare festino: quatenus hoc nostrum licet [Col. 0468B] non pretiosum, quodcunque tamen munusculum, ad manus reverentissimi viri, et in divinis rebus peritissimi et praeclari, Albini scilicet summae religionis praecipui oratoris vestri, mihique super omnia flaventium favorum dulcissimi mella, urguentibus vestris citius venerandis imperiis deferatur. Nescio plane, si possim quandoque in alio haec congesta volumine, inviolabili charitati illius meis viribus impertire. Non quod his ille indigeat; sed ut ex his clarius detur intellegi cujus dilectionis et amicitiae erga eum pleni amoris dulcedo meo semper in pectore quantocius suaviter saporata dulcescat.



169 SANCTI PAULINI CARMINA.




[Col. 0467]
CARMEN DE REGULA FIDEI. [2Kb]


[Col. 0467C] Te, Pater omnipotens, mundum qui luce gubernas,
Et te, Nate Dei, coeli qui sidera torques,
Teque, sacer Flamen, rerum moderator et auctor,
Aeternum trinumque Deum veneranter et unum
[5] Confiteor labiis, pleno sed pectore credo.
In te credo Patrem, cum quo Deus unica proles
Regnat, et omnipotens cum quo Deus unica proles.
Non tres ergo Deos, absit, sed sanctius unum
Corde Deum credo, labiis non cesso fateri:
[10] Qui semper summus, perfectus semper et altus,
Solus et ipse potens trinus persistit et unus.
Personas numero distinguo denique trino,
Naturam nullo patior dividere pacto.
In deitate quidem simplex essentia constat;
[15] [Col. 0467D] In Trinitate manet sed subsistentia triplex.
[2Kb] Non hunc esse Patrem, sobolem quam credo tonantem,
Sed hoc esse Patrem, summum quod germen adoro.
[Col. 0468C] Et non qui Genitor, Genitusque est, Spiritus hic est;
Sed hoc quod Genitor, Genitusque est, Spiritus hoc est
[20] Virgine de sacra, sancto de Flamme natum
Credo Dei genitum: lingua decanto fideli,
Tempore sub certo tempus qui condidit omne,
Lucida rorigeri coeli qui temperat astra,
Qui pontum, terramque, polum, qui maxima mundi
[25] Climata quatrifidi, montes collesque creavit;
[2Kb] Aetheris atque humi cludit qui limina pugno
Articulis trinis vastis cum finibus orbem
Praelibrat, et latum palmo metitur Olympum:
Saecula praecedit, fecit qui saecula cuncta
[30] Hunc Pater omnipotens tinctum Jordanis in unda
Protinus ex alto sanctus cum Spiritus albae
[Col. 0468D] Coelitus in specie descendit namque columbae,
Baptista sibimet magno famulante Joanne,
Dilectum, propriumque, pium, dulcemque Tonantem
[35] Esse suum Genitum sancto discrevit ab ore.
[Col. 0469A] [2Kb] Splendida florigeram nubes cum cingeret alpem,
Esset et in summa secreti montis in arce,
Discipulis cum namque tribus famulisque duobus
Unicus altithroni coelorum gloria Jesus
[40] Ut solis radius facies plus pulchra refulget,
Candor ut alba nivis vestis radiabat, et ecce
Intonuit vox alta Dei de nube serena,
Aera per vacuum, teneras transfusa per auras,
Talia mellifluis depromit gaudia dictis:
[45] Hic meus est, inquit, dilectus Filius unus:
Hunc audite. Datum hoc est mirabile signum,
Quod Deus atque homo Christus sit verus et altus.
Filius ille Dei sancta de virgine natus.
[1Kb] Arguitur hinc: forte Petrus hac voce docetur
[50] Non homines aequare Deo, dominoque clientes.
[Col. 0469B] [35Kb] Haec est vera fides, frangit quae colla chelydri;
[1Kb] Haec mundum vincit, peccati crimina tollit;
Hac Petrus in clavi coelorum limina pandit
Aurea ruricolas reserans ad regna phalanges
[55] Mittit, et his niveae depromit gaudia vitae.
Agniculos albo teneros cum vellere natos
Lactea per centum suspensos ubera matrum,
Ad campos, Jordane, tuos, cinctosque rosetis,
Gramineas segetes propter myrteta virentes
[60] Lilia mixta rosis, florentia pascua fretus
Carpere mille monet ruminanti fauce bidentes.
Illic picta rubent croceo de flore virecta;
Candidulo rident pulchre de germine cincta,
Frigore quae nunquam, radio nec solis arescunt;
[65] Marcescunt nunquam gelidis infecta pruinis,
[Col. 0469C] Nec pluviis perfusa quidem madefacta tabescunt;
Sed semper, Paradise, tuos redolentia fragrant
Messis aromaticae permixto chrismate odores.
Virgultum foliis gemmato robore produnt,
Quod nunquam foliis viduatum turpe vilescit,
Punica mixta simul foliis sed poma retentat,
Quae semper liquidos sudant de cortice succos:
Transfundunt dulces mandentis more sapores.
Ad fontem salientis aquae qui viva fluenta
[75] Influit, et rores uno de gurgite fusos
Divisos spargit, pariles per quatuor amnes
Albentes perducit oves, hinc pocula cogit
Sumere, qui nunquam spumanti fauce balantes
[Col. 0469D] Alterius fontis sitientes flumina poscant.
[80] Percelli pravi fautores dogmatis omnes
[1Kb] Censeo falsiloquos geminato anathemate Pauli,
Doctoris mundi, Galatas quo forte rebelles
Terruit: aut etiam croceo succinctus amictu
Angelus altivagas quisquis jaculatus in auras
[85] Grandisono referens aliter sermone profatur,
Quam Gabriel Regis praedixit nuntius alti,
[19Kb] Quam docuit Petrus, Pauli quam scribit arundo,
Quattuor et proceres parili quam voce fatentur
[4Kb] Hujus erit bibici feriendus fulminis ictu.
[90] [11Kb] Principium caput omne mali, nefas omne Cerinthus
[7Kb] Ultricibus fomis flammis infertur obustus.
[1Kb] Infelix Ebion huic non dispar in omni
[Col. 0470A] Impietate jacet, sub vulnere poenae.
[2Kb] Arrius in foveam, fodit quam perfidus ipse,
[95] Corruit, aeterna damnatus nocte tabescit.
[2Kb] Eunomius laqueo sese suspendit in alto,
Per medium crepuit, picei petit ima profundi,
Perfidiae jaculo propria se perculit ulna.
[1Kb] Nestorius demens Stygias descendit ad umbras,
[100] [17Kb] Canceris ut pestis Macedonia dogmata serpent,
[1Kb] Pro quibus ambusta Macedonius ardet in olla.
[1Kb] Eutyches infelix ex omni parte nefandus
[1Kb] Trita venena bibit, sibimet quae miscuit ipse.
[3Kb] Pestifer ille manis, totum quem possidet error,
[105] [1Kb] Sulphoreae fumus conflat sine fine gehennae,
[2Kb] Haud secus horrisono spurcoque Sabellius ore
[7Kb] Blasphemus ignivomi Cocyti gemet ustus ab unda.
[Col. 0470B] [1Kb] Hos etenim cunctosque simul qui nominis alti
Obsistunt sacris confuso pectore jussis:
[110] Qui Regem Sabaoth fallaci fauce lacessunt,
Et Dominum Christum natum de virgine sacra,
Flamine de sancto, regemque, hominemque, Deumque
Corde negant pravo, labiis spumantibus acti,
Impugnare student, casso sudore latrantes,
[115] De gremio avelli sancto, de corpore matris
Ecclesiae abscindi cultro decerno fidei,
Quam Petrus Paulusque docent, quam concinit orbis,
Quamque satis prisci clare cecinere prophetae.
[1Kb] Catholicos sanctosque viros Patresque beatos
[120] [Col. 0470C] Trecentos octoque decem, cunctosque perennis
Judicis aequisonae cultores nempe fidei
Amplector, placidis strictim feliciter ulnis.
170 Nullus ab his terror, nullus me perfidus ultor
Sanguivomo abscindi mucrone secante valebit:
[125] Quorum nulla meo poterit de pectore famam
Auferre oblivio, pactoque abolerier ullo.
[1Kb] Non jam sub tabulis dura de rupe recisis
Scalpelli rimis sulcatis cuspide sculpam,
Nec pingam nigris calamo de roribus hausto;
[130] Sed potius scribam cordis sub pixide lento
Instillante poli rutilo de culmine fonte
Infuso stylo, post me monumenta relinquo
[Col. 0470D] Venturis descripta, libens non parco referre
Carmine succincto, lata sed mentis avena
[135] Praecepto fundente duas dulcedinis undas,
Amplectens Domino sancto quas protulit ore.
[2Kb] Primam libo Deo, collegae reddo secundam
Pectore de puro charitatis victus amore,
In jubilo vultuque alacri sub mente jocunda
[140] Semper et almisonas sincero famine grates,
Summe tibi Genitor, referam Deus alta potestas:
Et tibi Nate Dei, lati spes unica mundi:
Spiritus alme tibi, metuende, tremenda majestas,
Fons charitatis, amor dulcis super omnia mella,
[145] Lux et origo boni, casti spirator amoris:
[2Kb] Qui quo vadis et unde venis nesciris, et orbem
[Col. 0471A] Terrarum reples, et ubi vis perpete spiras.
Auditur vox ecce tua, clamore silenti
Cordis in aure sonat, nullo quatiente fragore.
[150] [Col. 0472A] Sit Patri, Genitoque Deo sit gloria summo,
Spiritui per cuncta Deo sit saecula sancto.



APOLOGIA S. PAULINI PRO CARMINE SUO. [2Kb]
[Col. 0471]

[Col. 0471A] Te vero, mi o charissime frater, obsecro devotionis affectu, quicunque hos dignatus fueris versiculos lectitare, cum aut per incuriam brevem pro longa, aut longam pro brevi, aut communem pro naturali, aut naturalem pro communi syllaba, aut pedem pro pede, aut schema pro schemate, aut tropum pro tropo, aut indiscretas membrorum caesuras desidiae manu resectas, aut inconsideratum colae defossum punctum, aut comatum inaequales incisiones, [a 1Kb] aut inconditos euphoniae melos, aut si quis hujuscemodi reperiri potest, in his inspexeris exaratum, [b 1Kb] et videris ob id forte meretriculam indignari Carmentem, [c 1Kb] manumque ad ferulam mittere: non te ejusdem modi formido perturbet; sed accinge [Col. 0471B] sicut vir lumbos tuos et ad vices meae parvitatis in faciem ejus viriliter resiste. Impavido utique vulpeculae illi dicito ore, quoniam nihil ego pendens flammantes rapidosque indignationum ejus furores, tanquam in lutum redactam superbiae ejus cervicem curvabo. Et ut veritus sum dicere, et licet pudebit me referre, non tamen celabo, [d 1Kb] quasi lyciscae multumque post carecta latrantis memoriam illius me tangit [Col. 0472A] animi modos. Tu autem in studio veritatis impulsus, exstincto nihilominus usque ad cineres [Al., cinus] omni penitus invidiae fomite, supple nimirum ea quae desunt, calamo charitatis; superflua quidem dulcedinis reseca falce, tortuosa namque dilectionis rectius aequare normula stude. Cave praeterea ne forte fluxim per incuriam extensa linea, violento directo obductu a suo rectitudinis statu incurvari deformata formula compellantur. Considerare summopere stude, [e 2Kb] ne quando cum sarmentis pampineas etiam amputasse te gemmulas poenitearis. Non tibi, obsecro, vilescant [f 10Kb] vernales folliculi, nec dum erumpentes in flores, [g 1Kb] qui clusas celant botryonum gemmatas suo in tempore producendas uvas. Sed neque [Col. 0472B] triticeas summitates spicarum indigne feras, quae armatos acutis, quibus pungant lento conamine culmos, fluctuare videntur aristis. Memento cujus suavitatis sapor celatur in spica, cujusve edulia dulcedinis grana flava reservantur in theca. Non enim haec ad humanas edentium trajiciuntur fauces, nisi et [h 6Kb] uva prius calcibus, vel dentibus, et spicae [i 2Kb] aut plaustri stricatae rota, aut flagellis conterantur percussae.




[Col. 0479]
[a 12Kb] 175 SANCTI PAULINI HYMNI ET RHYTHMI.



HYMNUS PRIMUS [b 2Kb] De cathedra Romana sancti Petri.
[Col. 0479D]


[1Kb] O Petre, petra Ecclesiae
Isto beatus nomine,
[Col. 0480D] [1Kb] Quo Petrus a Christo petra:
[4] Non petra Christus a Petro.

   Tu es Petrus, qui fidei
Confessor es primus: Dei
[Col. 0481A] [8Kb] Nunc primus in membris manens,
[8] [8Kb] Ob quod Cephas vocatus es.

    [1Kb] Adest dies, quo Romulea
[20Kb] In Urbe consecratus es;
[2Kb] In quo cathedra nobili
[12] [Col. 0482A] [2Kb] Scandens thronum sustolleris.

   Collata ergo gloriae
In te potestas affluens,
Ligata solvat crimina,
[16] [1Kb] Portasque Averni obstruat.

   [Col. 0483A] Hinc pastor ut piissimus
Oves gubernat creditas
Intus forisque pervigil,
[20] Ne subruamur, protege.

    [1Kb] Et clave illa coelica
Solvens catenas criminum,
Illic reos inducito,
[24] Quo clarus exstat janitor.

   [Col. 0484A] Ut cum polorum principi
Recisa membra junxeris,
Sit Trinitati gloria
Per cuncta semper saecula. Amen.



[a 8Kb] HYMNUS II [b 2Kb] In Natali sanctorum apostolorum Petri et Pauli.



    [1Kb] Felix per omnes festum mundi cardines
Apostolorum praepollet alacriter
[Col. 0485A] Petri beati, Pauli sacratissimi,
Quos Christus almo consecravit sanguine:
[5] Ecclesiarum deputavit principes

    [2Kb] Hi sunt olivae duae coram Domino,
[Col. 0486A] [1Kb] Et candelabra luce radiantia:
[1Kb] Praeclara coeli duo luminaria,
Fortia solvunt peccatorum vincula:
[10] Portas olympi reserant fidelibus.

   [Col. 0487A] Habent supernas potestatem claudere
Sermone sedes: pandere splendentia
Limina poli super alta sidera:
[2Kb] Linguae eorum claves coeli factae sunt.
[15] [43Kb] Larvas repellunt ultra mundi limites.

    [1Kb] Petrus beatus catenarum laqueos,
Christo jubente, rupit mirabiliter.
[Col. 0488A] Custos ovilis, et doctor Ecclesiae,
Pastorque gregis conservator ovium
[20] Arcet luporum truculentam rabiem.

   Quodcunque vinclis super terram strinxerit,
Erit in astris religatum fortiter:
Et quod resolvit in terris arbitrio,
Erit solutum super coeli radium.
[25] [Col. 0489A] In fine mundi Judex erit saeculi.

    [1Kb] Non impar Paulus huic doctor gentium,
Electionis templum sacratissimum:
[1Kb] In morte compar in corona particeps.
Ambo lucernae et decus Ecclesiae
[30] In orbe claro coruscant vibramine.

    [1Kb] O Roma felix, quae tantorum principum
Es purpurata pretioso sanguine!
[1Kb] Excellis omnem mundi pulchritudinem
Non laude tua; sed sanctorum meritis,
[35] Quos cruentatis jugulasti gladiis.

   Vos ergo modo gloriosi martyres,
[1Kb] Petre beate, Paule, mundi lilium:
Coelestis aulae triumphales milites
Precibus almis vestris nos ab omnibus
[40] [Col. 0489B] Munite malis: ferte super aethera.

   Gloria Deo per immensa saecula,
Sit tibi, Nate, decus, et imperium.
Honor, potestas, sanctoque Spiritui.
Sit Trinitati salus individua
[45] Per infinita saeculorum saecula. Amen.



HYMNUS III. De Resurrectione Domini
[Col. 0490A]


   Refulget omni luce mundus aurea,
[1Kb] Perfusus aether inrorat dulcedinem,
Astra jucundis coelum luminariis
Cingit per omne decus radiantia,
[5] [1Kb] Distillat aer balsamorum guttulas.

   Occasus, Ortus, Aquilo, Septentrio,
Tellusque, Pontus, Oceani limites,
Late polorum jubilate cardines,
Fontes aquarum, flumina labentia,
[10] Gaudete campi, montium cacumina.

   Surrexit ecce Dominus ab inferis,
Devicta morte cum triumpho rediit
Victor, iniquum spoliavit tartarum,
[Col. 0490B] [2Kb] Claustra gehennae fregit, et chirographum
[15] Mortis cruore diluit rosifluo.

    [87Kb] Sol luminare schema mundi candidum [Al., Sol schema mundi decus coeli rutilum]
[1Kb] Deluxit [Al., delusit] omne saeculum meridie:
Texit globorum lampades nigredine.
[Col. 0491A] Coelum tabescit, tetra nocte territum,
[20] Languit omnis mundus [Al., orbis obsitus] sub caligine,

    [1Kb] Expavit arva [F., aura], tremuere maria:
Velum scissum est templi mox per medium:
Fissae deinde patuere silices:
Multa piorum corpora surrexerant
[25] De monumentis, dudum qui dormierant.

    [1Kb] Ut vidit anguis immolatum vespere
Corporis almi sanctum sacrificium
Quod mane coelum replevit odoribus
Dolore multo saucius increpuit
[30] Percussus agni mansueti vulnere.

   Vidit in aram sacram crucis hostiam,
Sanguinis undam laticem de latere
[Col. 0491B] Sancto fluentem, saeculi qui crimina
Abluit, alta paradisi gaudia
[35] Data latroni, fractus colla sibilat.

   Felix refulsit tristia post sabbata
Dies sereno perlustrata lumine,
[2Kb] Quae sola cunctis antefertur diebus,
In qua Redemptor surrexit a mortuis,
[40] Mundi superbo superato principe:

   Venit Maria Magdalene sabbato,
Maria venit altera diluculo
Ad monumentum, portantes aromata
Ut valde mane corpus sacratissimum
[45] Christi lenirent redolenti chrismate.

   [Col. 0492A] Angelus ecce Domini perfulgidus
Sedens in albis, revoluto lapide
Illas refovet talibus alloquiis:
[1Kb] Quid vos [mulieres] in astris viventem cum mortuis
[50] Quaeritis? ipse surrexit ut dixerat.

   En ecce locus ubi fuit positus
Dominus: ite, dicite discipulis,
Quia surrexit, Galilaeam petiit,
Destruxit eum, qui mortis imperium
[55] Habebat ante sicuti praedixerat.

    [2Kb] 180 Mors inimica periisse doleat.
Mortua vita mortis regnum diripit,
Mors ultra jam non illi dominabitur,
Ovem reduxit ad ovile perditam,
[60] In cruce totum renovavit saeculum.

   [Col. 0492B] Sit tibi Deo Patri laus et gloria,
Sit Crucifixo decus et imperium,
Sanctoque simul potestas Spiritui:
Sit Trinitati virtus individua
[65] Per cuncta semper saeculorum saecula.



181 HYMNUS IV. [a 6Kb] De sancto Simeone.



   Refulget almae dies lucis candidus
Partum puellae virginis post aureum,
Quando supernis Filius de sedibus
A Patre missus homo nasci voluit,
[5] [1Kb] Permansit idem proles alti nominis.

   Legis sacratae sanctis caeremoniis
[Col. 0493A] Subjectus omni calamo Mosaico
Dignatur esse, qui regit perfulgidos
Ab arce Patris ordines angelicos,
[10] Coelumque, terram, fundavitque maria.

   Postquam puellae dies quadragesimus
[1Kb] Est adimpletus juxta legem Domini,
Maria virgo Jesum sanctum puerum
Ulnis sacratis templi tunc in atriis
[15] Tulit, tremendi Genitoris Unicum.

   Mater beata carnis sub velamine
Deum ferebat humeris castissimis,
Dulcia strictim basia sub labiis,
Deique veri hominisque impresserat
[20] Ori, jubente quo sunt cuncta condita.

    [2Kb] Duos parentes tulerunt candidulos
[Col. 0493B] Pullos columbae lacteolis plumulis,
Dedere in templo par pro eo turturum,
Legis veluti promulgabat sanctio,
[25] [1Kb] Quales perustas consecrarent hostias.

   Dei sacerdos, humilis mitissimus,
Erat in urbe justus, senex optimus,
Felix, beatus Simeon coelifluo
[Col. 0494A] Sanctoque plenus adfuit Spiramine,
[30] Sacra sub aula nutu Dei concitus.

   Hic namque dudum responsum susceperat,
Sancto docente Spiritu, quod vinculo
Mortis resolvi non possit de corpore,
Donec videret Christum vivens Domini,
[35] Quem misit altis Genitor de soliis.

   Suscepit ergo puerum in manibus:
Egit superno Genitori gratias:
Ulnis retentans benedixit Dominum
Amore plenus cordis cum dulcedine
[40] Addens et alto sermone subintulit.

   Dimitte tuum, Domine, nunc, obsecro,
In pace servum: quia meis merui
Videre tuum salutare visibus,
[Col. 0494B] Quod praeparasti pietate unica
[45] Ante tuorum populorum faciem.

   Fulgente [fulgensque] lumen gentium in oculis,
Gloriam plebi Israelis germinis:
Positus hic est in ruinam scandali,
Et in salutem Jacob, stirpis aureae
[50] [4Kb] Donec secreta cordium se pallient.

   [Col. 0495A] Ipsius ecce tuam, sancta genitrix,
Transibit ictus gladii per animam;
Servabat alta mystica sub pectore
Maria, verba conferens alacriter
[55] Dictis supernis credula fideliter.

   Gloria Patri Jesu magni nominis,
Et tibi Nate Patris unigenite,
Deus, potestas, virtus super aethera
Sancto per omne saeculum Paraclito,
[60] Laus infinita, honor et imperium.
   Amen.



[a 1Kb] HYMNUS V. De sancto Marco evangelista.



   Jam nunc per omne lux refulget saeculum,
Lux illa Patris, quae lucet de solio.
[Col. 0495B] [1Kb] Quae fons, origo, splendor lucis aureae
Habensque semper lumen indeficiens
[5] Coelum serenat arcens mundi tenebras.

   Hujus sacrato lucis de vibramine
Suscepit almum radium sub pectore
Marcus beatus doctor evangelicus,
Factus lucerna more tanti luminis,
[10] Ardens fugavit saeculi caliginem.

    [1Kb] Septem columnis una de candidulis:
[1Kb] Aureis septem unum de candelabris,
Cingitque totum mundum claro sidere:
Ecclesiarum nititur sub culmine,
[15] Sustentat altae fundamenta fabricae.

    [2Kb] Quantum quod olim viderat Ezechiel
[Col. 0496A] Propheta sanctus, animal laetissimum
Vidit Joannes, seu Christi recubitor,
Leonis hoc et typice sub specie
[20] Clamore multo per deserta frendere.

    [1Kb] Sic a beato Petro missus adiit
Aquileiensem dudum famosissimam
Urbem, sacrati verbi pullulantia
[1Kb] Disseminavit, satoque centuplices
[25] Fructus ad alta vexit felix horrea.

   Christi dicavit mox ibi Ecclesiam,
Nam fundamentum fidei fortissimum
Fixerat unum petram super limpidam,
[1Kb] Quam flumen undans, nec ventorum fulmina
[30] Quassare possunt, torrentes nec pluviae.

   Deinde rursus cum corona remeans,
[Col. 0496B] Athleta Christi compta pulchris liliis,
Mistumque palmis, lauro atque rosulis,
Portabat gaudens diadema vertice,
[35] Ingressus urbem Romam Christo comite.

   His ita gestis pergit Alexandriam
Sancto repletus Spiritu, laetissimos
Fines per omnes jugiter Memphitieos
Patris tremendi praedicabat unicum
[40] Venisse mundi pro salute Filium.

   Turba crudelis Christi circa militem
Tumens parabat tormentorum spicula:
Vinxit catenis, transfixit aculeis
Dilaniando flagris sancta viscera:
[45] [19Kb] Carceris umbras misit ad phantasticas.

   [Col. 0497A] Primus superni nominis notitiam
Dedit in urbem Marcus Alexandriam:
Christi dicavit mox ibi basilicam,
Quam expiavit pretioso sanguine:
[50] Vallavit almae fidei munimine.

   Gloria Patri decus et imperium,
Sit Nate semper tibi super sidera,
Honor potestas sanctoque Spiritui:
Sit Trinitati virtus individuae
[55] Per infinita saeculorum saecula.



HYMNUS VI. De Dedicatione Ecclesiae.
[a 3Kb]


   Clara refulgent hujus templi culmina
Perfusa luce septiformis Spiritus,
Christi rubescunt purpurata sanguine
[Col. 0497B] Perlitatore pretiosi balsami
[5] Odore fragrant mistis aromatibus.

    [1Kb] Sint semper istam supra domum, Domine,
Tui aperti, deprecamur, oculi:
Auresque tuae sint intentae jugiter
Diem per omnem, noctis et in tempore:
[10] Tuoque semper ore benedicto.

   Sint angelorum hic alba frequentia,
Descendat omnis huc coelestis gratia,
Diffusa sancto largiente Spiritu.
Vultu sereno sancta semper Trinitas
[15] Pio favore dignetur inspicere.

   Nubes sacrata, quae pendens incubuit
Deo jubente supra tabernaculi
Tectum, beatus quod Moyses in eremo
[Col. 0497C] Fixit, precamur hujus aulae moenia
[20] [Col. 0498A] Afflata sancto perfundat Spiramine.

   Famosa dudum quae replevit atria
Templi dicati nebula perlucida
Orante puro Salomone pectore,
Hanc Christe coeli missa de cacumine
[25] Domum fecundes sempiterno munere.

   Quicunque tuum sanctum nomen supplici
Plenoque corde deprecatus fuerit,
Hujus in aedis sancto domicilio
Te largiente sit liber a crimine;
[30] Exclude pestem, morbos omnes dilue.

   Tuo sacrato hic depasti corpore,
Tuoque sancto satiati sanguine,
Ab hoste tuo defensi munimine,
Laeti fideles sortiantur servuli
[35] [Col. 0498B] Vitae perennis sine fine gaudia.

   Rerum Creator Jesu Patris unice,
Mundum cruore salvas qui purpureo,
Peccata tollis solus qui pestifera,
Dignare tuos munere gratuito
[40] [1Kb] Ad astra coeli mittere ruricolas.

   Sit semper alta Deo Patri gloria,
Omnis potestas sit dilecto Filio,
Sanctoque semper gloria Paraclito,
Honorque, virtus, laus, decus, imperium
[43] Et nunc et ultra sit per cuncta saecula.
   Amen.



RHYTHMUS De Nativitate Domini.
[b 27Kb]


   Gloriam Deo in excelsis hodie
[Col. 0498C] Coelestis primum cecinit exercitus.
[Col. 0499A] Pax angelorum et in terra vocibus
[4]       Vera descendit.

   Hodie coeli facti sunt melliflui;
Et mare dulces undas blando gurgite
Aequavit lento respirante sibilo
[8]       Flatu sereno.

   Astra polorum rutilante radio
Suffusa laetis inrorant dulcedinem.
Totus exsultat laetabundo gaudio
[12]       Gavisus mundus.

   In hora quando Jesus Christus Dominus
Nasci dignatus est sacra de virgine
Dulcis, suavis, ac desiderabilis
[16]       Bethleem in orbe.

   Angusti cunas pertulit praesepii,
[Col. 0499B] Feno jacere non abhorret Dominus,
Summa qui Patris sedebat in dextera
[20]       Rex angelorum,

   Pannis velatus, vili strictus fascia,
Inclusus parvis lacrymabat cunulis,
Mater beata sancta premit ubera
[24]       [Col. 0500A] De coelo plena,

   Sanctus sacratae fecundavit Spiritus
Virginis vulvam. Verbum caro factum est,
Et habitavit in nobis omnipotens
[28]       Filius Dei.

   Gabriel ante hoc praedixit angelus,
Quando felicem salutavit virginem,
Paries, inquit, filium: Emmanuel
[32]       Nomen habebit.

   Pastores erant proximis in pascuis,
Bethleem ad urbem noctis sub silentio
Instabant suos supra gregem vigiles,
[36]       O quam beati!

   Claritas Dei cinxit illos fulgida:
Angelus inquit, nolite pavescere:
[Col. 0500B] En ego modo magnum namque gaudium
[40]       Nuntio vobis.

   Erit quod omni saeculo mirabile,
Hodie quia vobis Christus Dominus
Natus est in Bethleem Davidis in oppido
[44]       Salvator mundi.

   [Col. 0501A] Hoc vobis signum erit: in praesepio
Infantem pannis involutum positum
Invenietis cum Maria pariter
[48]       Matre beata.

   Subito facta fulgentis militiae
Est multitudo coelestis exercitus
Eodem simul angelo cum flammeo
[52]       Valde praeclara.

   Gloria Deo in excelsis, sidera
Plena sonabant: pax et in hominibus
Auditur bonae voluntatis, vocibus
[56]       In terra sanctis.

   Pastores namque loquebantur invicem:
Eamus usque Bethleem celeriter,
Et videamus hoc de verbo qualiter
[60]       [Col. 0501B] Angelus dixerat.

   Venerunt ergo: invenerunt puerum,
Angelus sicut dixit in praesepio
Positum, sanctam genitricem virginem,
[64]       [Col. 0502A] Joseph praesentem.

   In coelo stella novo clara radio
Refulsit, ante quae nunquam resplenduit,
Clarior cunctis astris, mundo nuntians
[68]       Gaudium magnum.

   Hanc stellam Magi fulgore perspicuo
In Oriente viderunt resplendere:
Hoc signum tam famosum, nobile
[72]       Regis est magni.

   Eamus ergo, inquiramus ubi est,
Et afferamus illi saltem munera
Nostris oblata de thesauris optima,
[76]       Aurum, thus, myrrham.

   Haec tria magnum demonstrant mysterium.
Donaque Deo hominique dederant
[Col. 0502B] Tres Magi sancto perducente Spiritu
[80]       More divino.

   185 In auro regni signat excellentiam;
In thure summum sacerdotem typicat;
[Col. 0503A] Per myrrham Christi sepulturam mystice
[84]       Optime docet.

   Ecce venerunt Magi Hierosolymam,
Dicentes: stellam vidimus perfulgidam
In Oriente, ubi est qui natus est
[88]       Rex Judaeorum.

   Herodes magno timore perterritus
Revolvit sacras prophetarum paginas.
Praecepit scribis: legite si verum est
[92]       Scriptura teste.

   Prophetam dudum dixisse commemorant:
Et tu Bethleem terra Juda, minima
Nequaquam eris: ex te dux egreditur
[96]       Jacob qui regit.

   Herodes Magis clam vocatis, inquiens:
[Col. 0503B] Ite, videte ubi est, recurrite,
Referte mihi, ut et ego veniens
[100]       Adorem eum.

   Vulpes Herodes, cur cauda dissimulas
Praedam captare, quia belluino gutture
Sanguinem sitis: agni carnes esuris
[104]       Lupe crudelis.

   Non vales tuam satiare rabiem:
Non agnus ille singularis moritur.
Nam velis nolis, ipse rex est Israel,
[108]       Rerum creator

   Mori dignatur alio in tempore,
Quando de cruce pretiosi fuderit
Sanguinis undam, quae mundi mortifera
[112]       Crimina tollit.

   [Col. 0503C] Quid fremis pestis? iste rex omnipotens
Non quaerit tuum regnum: tibi poterat
Donare regnum, si non esses perfidus
[116]       Valde superbus.

   Quos jugulasti teneros agniculos
Sanguinolento, maledicte, gladio,
Ablactat vivos in ovili proprio
[120]       [Col. 0504A] Pastor benignus.

   Euntes Magi stella nova praevia
Hos praecedebat donec venit, steterat
Ubi nunc puer erat in cunabulis
[124]       Redemptor orbis.

   O quam pervalde magno Magi gaudio
Videntes stellam sunt gavisi! protinus
Intrantes domum invenerunt puerum
[128]       Virginis prolem

   Qui procidentes flexis eum genibus
Adoraverunt, apertis de thesauris
Aurum, thus, myrrham obtulerunt Domino
[132]       Regi Deoque.

   In somnis Persae ne redirent coelitus
Sunt admoniti ad Herodem perfidum:
[Col. 0504B] Suam reversi sunt, viam per aliam,
[136]       In regionem.

   Illusum demens se videns rex impius
A Magis, Bethleem misit cunctos pueros
Mox a bimatu et infra, per gladium
[140]       Mandat exstingui.

   O quam crudelis saevaque sententia!
Mactare jubes teneram infantiam
Insciam mali: cur non parcis impie
[144]       Lacteae proli?

   Vox in excelsis eheu! quam tristis resonat:
Ploratus multus, ululatus maximus:
Maternus luctus, frustra premit ubera
[148]       Nullo sugente.

   Salvete flores martyrum candiduli,
[Col. 0504C] Respersi tamen rore sed purpureo.
Felices nati hac in luce rosuli,
[152]       Pulchri, tenelli.

   Gloria sanctae Trinitati unicae,
Patri, Natoque, Flamini paracleto.
Et nunc et ultra [per] immensa saecula
[156]       Sit semper. Amen




[Col. 0503]
187 SANCTI PAULINI EPISTOLARUM FRAGMENTA. (C)*



EPISTOLA PRIMA. PAULINUS AD CAROLUM REGEM.
[a 3Kb] [Col. 0503D]

Moneo te et deprecor obnixe, piissime princeps, per eum qui discipulis et apostolis suis, quorum indigni vicem gerimus, ait, Vos estis sal terrae (Matth. [Col. 0504D] VI, 24); et: Qui vos audit, me audit, et qui vos spernit, me spernit (Luc. X); ut tu pro nobis contra visibiles hostes pro Christi amore Domino opitulante dimices, et nos pro te contra invisibiles hostes Domini deprecantes potentiam spiritalibus armis pugnemus: [Col. 0505A] liceatque Domini sacerdotes juxta evangelicas et apostolicas canonicasque regulas simpliciter Domino deservire et militare in solis castris Dominicis, quia juxta ejusdem Domini vocem, Nemo potest duobus dominis servire (Matth. VI, 24); et Paulus: Nemo militans Deo implicat se negotiis saecularibus, ut placeat ei cui se probavit (II Tim. II, 4). Nemo sibi blandiatur quod utrumque possit et Deo et mundo servire, quia Veritas est et mentiri non potest qui hoc fieri non posse testatur.



EPISTOLA II. IDEM QUI SUPRA DE RECTORIBUS.
[a 11Kb]

Primum est quod non verbis bene, sed exemplis [Col. 0506A] male doceant. Secundo quod contra divinam voluntatem, et sacram institutionem atque apostolicam et canonicam auctoritatem non tribus saltem hebdomadibus, sed multo tempore ab Ecclesia sibi commissa, dimissis propriis sedibus et plebibus, postposito divino consilio et auctoritate, postposita etiam praedicatione, doctrina, correctione, Spiritus paracliti assignatione, et sacra sancti chrismatis consecratione, omnique sacra institutione, inretractabiliter abesse non erubescunt, et indifferenter, non utcunque, sed quasi rapaces et milites armorum, ad excitandos et provocandos eos qui sanguinem effundunt, et multa flagitia committunt discurrere non [Col. 0507A] metuunt, et qui orando, docendo et praedicando populum Dei et Ecclesiam sibi commissam regere, Deique clementiam circa 188 genus humanum placare debuerant, ipsi e contra male agendo, ut praefati sumus disciplinam, ultionem et iram divinae animadversionis exaggerare non desinunt. Ut impleatur illud quod prophetia per Spiritum sanctum comminatur: Erit sicut populus, sic et sacerdos (Isa. XV). Res Ecclesiae, quae vocatae sunt vota fidelium, pretia peccatorum, et patrimonia pauperum, quibus fideles fidei ardore et Christi amore succensi ob animarum suarum remedium et coelestis patriae desiderium sanctam ditaverunt Ecclesiam, ut his ecclesia Dei exornaretur, et milites Christi alerentur, pauperes recrearentur, et captivi pro temporum opportunitate [Col. 0507B] redimerentur, rapientes, non ut pastores, sed ut praedones, in militiam et vanitatem mundanam contra jus divinum expendere non detrectant. Unde facillime conjici potest quod plus terrena quam coelestia diligunt, plus mortales homines quam Dominum metuunt, cum scriptum sit: Obedire oportet Deo magis quam hominibus (Act. V). Et iterum apostoli inquiunt: Non enim oportet nos relinquere verbum Dei et ministrare mensis (Act. VI). Hinc est quod nec praecipuis festivitatibus et solemnitatibus anni, nec saltim diebus quadragesimae observationis, qui saluti et poenitentiae consecrati sunt, et magna devotione [Col. 0508A] transigi debent, in quibus specialiter circa animarum procurationem propensius et attentius invigilare debemus, in propriis non meremur residere parochiis ac civitatibus, pro quo et destitutio divini cultus et praedicatio in plebibus, et cura subjectorum negligitur: praesertim cum nec sacerdotali ministerio hujusmodi congruant discursus, nec canonicae sit auctoritatis. Legitur enim in concilio Sardicensi, capitulo 15, non debere episcopum a sua Ecclesia plus tribus hebdomadibus abesse. Et capitulo 8 ejusdem concilii constitutum est quando et pro quibus causis episcopi ad palatium ire debeant. Legitur enim in Africano concilio capitulo 62 concilium universale non nisi necessitate faciendum. Item in eodem. Ne episcopi diutius in concilio teneantur. Legitur [Col. 0508B] etiam in ecclesiastica historia, quod cum Julianus destitutionem religionis Christi vellet inferre, festinabat praesules Ecclesiarum a civitatibus distrahendo suspendere, ut eorum absentia solveretur Ecclesia, et dum qui docerent non essent, per hoc longo tempore paterentur populi propriae religionis oblivionem.



EPISTOLA III. IDEM AD CAROLUM IMPERATOREM.
[a 2Kb]

Expedit tibi, venerande princeps, ut exerceas praesules ad sanctarum Scripturarum indagationem et sanam sobriamque doctrinam, omnem clerum ad [Col. 0509A] disciplinam, philosophos ad rerum divinarum humanarumque cognitionem, monachos ad religionem, omnes generaliter ad sanctitatem: primates ad consilium, judices ad justitiam, milites ad armorum experientiam, praelatos ad humilitatem, subditos ad obedientiam, omnes generaliter ad prudentiam, justitiam, fortitudinem, temperantiam, pacem, atque concordiam. His et his similibus, virorum optime, Deo tibi propitio, sanctae Ecclesiae fastigium accumulare non cesses, ut admirabili in rerum ecclesiasticarum sive civilium administratione strenuus et sapientiae fonte redundes, et virtutis exhibitione triumphes.



EPISTOLA IV. PAULINI, UT VIDETUR, AD LEONEM III PONTIFICEM.
[a 17Kb]

[Col. 0509B] Sciendum namque est, quoniam et ille qui ab Hierosolyma descendens, hoc est a pacifica contemplatione sanctae Ecclesiae recessit, et iste qui a paradisi moeniis eliminatus dicitur, id est, ab ovili Ecclesiae et consortio fratrum segregatus exiit, et omne membrum quod abscisum de corpore fuerit, hoc est ab unitate Ecclesiae separatum, nisi per poenitentiam et dignam satisfactionem donum gratiae omnipotentis Dei ascendat Hierosolymam, videlicet ad contemplationem sese pacis suspendat, et ad eum quod reliquerat recurrat ovile, hoc est, charitatis vinculo religatus in gremio suspicatur Ecclesiae, et in eo, a quo praecisus est, corpore inseratur, in unitatem scilicet, et reconciliatus consocietur fratrum, [Col. 0510A] salvus esse posse, quemadmodum et vos satis excellenter 190 sacratius capaciusque scitis, nullo falsitatis quodlibet modo sibi blandiatur fraude deceptus. Vae ergo illis, nisi altissima illis pietas benigno succurrat paradigmate, quo et semivivo relicto, et erranti perditaeque oviculae, et abscisso de corpore membro pretioso subvenit misericorditer sanguinis ostro. Dignetur itaque et vestra serenitas super has plagas vulnusque peccati infundere vinum et oleum. Aspersa siquidem ac lenia documentorum instillare fomenta, necnon fasciolis charitatis fracturus infarcire medicinali manu curate; quatenus subvecti patientiae vestrae jumento, ad stabulum perducantur Ecclesiae, curamque vestrae exhibitam beatitudinis, ac per hoc assimilatus bono singulariter pastori, [Col. 0510B] erraticam subvehens humeris ovem ad ovile proprium, quippini ad sinum scilicet matris Ecclesiae, reportare gaudere, dissociata nempe de corpore membra; imitantes per omnia Paulum apostolum per unitatem fidei et charitatis concordiam summo ac singulari unire capiti festinare; quatenus reddita per vestram industriam omnibus pace, et illis sicut decet summo tantoque pontifici honoris debitum et obedientiae offerant fructus, et ut Dominum timeant, et veluti patrem multa impensi amoris dulcedine diligant, et vestra eos benignitas tranquillitas quasi proprios refovens filios perpetua protectione gubernet, vobisque pro dignae retributionis praemio coelestia regna aeternus arbiter largiri dignetur.




[Col. 0511]
191 SANCTI PAULINI EPISTOLA AD CAROLUM MAGNUM DE GESTIS IN SYNODO QUAE CELEBRATA EST APUD ALTINUM ANNO DCCCIII. [1Kb]

[Col. 0511A] I. Catholico semperque in Christo inclyto triumphatori domno Carolo divina coronante clementia imperatori [1 1Kb] Paulinus minimus omnium servorum servus [2 1Kb] concordi parilique devotione cum fratribus et cum [3 1Kb] consacerdotibus nostris roseo in Christi Jesu cruore aeternas multipliciter supplici concinnamus stylisona voce salutes.

II. Et sacris paternorum [4 1Kb] canonum valenter incitantibus documentis [a 1Kb] , et vestris, ut verum resonat, mellitis salubribus irrorantibus syllabis [b 1Kb] , in hac cui Deo auctore licet indignus indignoque famulatu deservio sede concilium habitum Altini fuisse, sub nomine regis tranquillissimis vestrae serenitatis auribus operae pretium duximus humillimis horum quamvis incultorum apicum suppliciter notulis intimare [5 1Kb] . [Col. 0511B] Nec enim juris fas est, nec potest quaelibet docili digesta calamo rationalis formulae sanctio perspicue rata putari, nisi fuerit judiciali calculo exploratius examinata, argentique more a sui rubiginis saeva septempliciter probati expurgata combustione. Et tum plurimorum judicio jure fulcita poterit sacris inserta foliis veneranda videri. Alioqui non satis, ut reor, proprio tantumdem scribentis valebit arbitrio probabilis aestimari.

III. Cumque ex condicto in unum canonicis coactus syllabis sacerdotalis coetus religiosa convenisset devotione, requisitum protinus concorditer constat, summa quantocius explorante subtilitatis sagacitate, quemadmodum ejusdem declarat religiosi concilii solemnissimus ordo [c 1Kb] , de quacunque activi negotii [Col. 0511C] qualitate, de causa siquidem orthodoxae fidei, de statu quinetiam ac formosa ecclesiastici culminis dignitate, de rerum quarumcunque dispendiosa jactura, de quibuscunque necessariis susurrantium quanquam petitionem, de quibus juste recteque conqueri potest, quarumque querulae disputationis exhibitio, nodosa litium allegatione contrita, sacerdotali nihilominus desiderabat enodatim dirimentione resolvi.

IV. Huic nostrae humillimae parvitatis exiguitas juxta tenuissimae minus ut decuit incapabilem intelligentiae nostrae capacitatem, non ut juxta consummatam perfectionem celebre dignumque fuerat, nec ut tanti exigebat censura regiminis, sed in quantum annuens immeritis nobis altissima dignata est gratuito [Col. 0511D] munere largiri clementia, prout rei ratio praestabilius exposcebat, de singulis quibuscunque tentavimus inevitabilium negotiorum querimoniis explicare. Quae cum juxta moris nostri non incognitae [d 1Kb] gloriae vestrae voluntatis nostrae consuetudinem, [Col. 0512A] quemadmodum in fronte praefati sumus hujus epistolae, in vestrae potestatis emancipata arbitrio, in vestro nihilominus decrevimus reservare judicio: quatenus subtili libraminis vestri moderatius lance librata, si sinistro plus justo relaxante moderaminis perpendiculo nullius esse deprehendantur momenti, vestrae auctoritatis censura abolita sopiantur. Si vero alicujus fortasse utilitatis aequo pendente libraminis disco rata, si dici liceat, poterunt approbari, vestris fulcita fortius adjumentis vivaciter convalescant.

V. Quod si sola putationis, ventivagis palmitum fruticantem [e 1Kb] foliis, indigeat falce, ita duntaxat ut resecatis vitiorum truncatim sarmentis, in camino vestrae, ut ita dixerim, combustis sapientiae, in eo [Col. 0512B] ut ad favillas folligenae [f 1Kb] redigantur, ac per hoc explosa, cum purum semiputata paupertatis nostrae vineta mellifluo gemmato suspensa in pampino uvarum ubertim copiae pinguedinis infusa rotiana jure [g 1Kb] rubescant. Quocirca praecognitum gentibus . . . . . . . . . . . . triones folliculis in mentium quandoque torculari ingenii expressi pondere aureis novum sanae flavescat doctrinae falernum in pateris, quibus usque salubriter epotatis ad fundum, moerentia siquidem corda sua virefacta [h 1Kb] 192 saporis dulcedine, laetitia protinus repleta gaudio clarescat, de illa videlicet vini potatione, de qua Psalmista typice cecinit dicens: Panis, inquit, cor hominis confirmat, vinum laetificat (Psal. CIII, 15); et rursus: Inebriabuntur ab ubertate domus tuae, et torrente deliciarum [i 1Kb] potabis [Col. 0512C] eos (Psal. XXXV, 9).

VI. Ecce enim balsigeri, [j 1Kb] transmisso jam jamque Jordanis alveo, promissionis terram Jesum ducem sequentes ingressi, fructifera confestim arbusta legis studuimus plantare, cogente praecepto [k 1Kb] , quod figurata legitur nihilominus promulgatione digestum. In primo [l 2Kb] itaque, secundo, et tertio anno primordia fructuum eorum prohibiti contractare, gustare renuimus, sed nec summo voto putavimus horum quidquam, gulosa delusi fraude, apice linquente [m 1Kb] linguae, moxque praeputia eorum discretionis recidi honestius perspeximus cultro, obvolutaque tenuissimis verborum foliis intacta judicavimus permanere, ne forte valde lasciva mollitie resoluta, et elationis nimiae perfluida teneritudine, et nedum humilitatis [Col. 0512D] succo perfusa, maturae dulcedinis sapore [n 1Kb] succiva ad vomitum superbiae magis comedentis provocarent faucem quam refectionis gratia suaviter dulculata humili demulcerent edulio receptacula ventris. Nunc autem legaliter in hoc anno [o 1Kb] de fructibus eorum [Col. 0513A] edendi concessa licentia, mosaico per omnia calamo cohibente, non ab re aestimo, si avidius vesci ex eis humili simplicique palato desidero. Quis plantavit, inquit [p 1Kb] Apostolus, vineam, et de fructu ejus non comedit (I Cor. IX, 7)? Et quis pascit gregem vel premit ubera, et lactis dulcedine defraudatus, jejunio deficiens, stomacho inarescat?

VII. Sed hoc ipsum melius prorsus putavimus haec omnia in uno coacervata fasce styli nostri ferculo serenis vestris vultibus deferenda: quatenus vestrae discretionis arbitrio acerrima poma, nec dum maturo succo perlucida, ne carpantur manu sola, aut, ut ita dixerim, animadversionis virga aurisonis discutiantur syllabarum latentia de fruitetis [q 1Kb] praetereuntium pedibus conculcanda. Ea vero, si tamen [Col. 0513B] inveniri potuerint, quae solis perfusa radio aurei fugant [r 1Kb] decore in cortice rationalique decerpta pollice discoloribus depictis palmulis [s 1Kb] vestro reponantur judicio redolentia in canistris, ad usus utique fruentium, etsi non digna nobilium, pauperum forsitan necessario reservata. Scio enim pueros vestros peritissimos viros hujusce artis gnaros strenuosque cultores, quorum sudore luculentoque verborum lepore, qui calamo linguae astuto perfuncti ingenio in mentis tincto [t 1Kb] non intingere non sunt ignari, vestris per omnia magnisonis observanda praeceptis, et errata corrigi et triticea farra a vitiorum zizaniis discretius poterunt expurgari, qui praetor [u 1Kb] illa aurea regiaque falce regalibus tenentur moderatius palmis.

[Col. 0513C] VIII. Habent procul dubio et ipsi proprias dentatis subtiliter nihilominus limis exacuatas, cinctoriis prorsus vectitant suspensas in strophiis [v 2Kb] , quamvis nec bellicis, his contenti, careant armis, muniti nimirum loricis triformicis [x 1Kb] et cristatis instructi galeis, pergunt ad bella doctissimi. Scio horum quemdam inter triginta nobiliores [y 2Kb] et super triginta nominatissimum, et alium inter tres celeberrimos et super tres principem, sed et alios tres pueros fortissimos, quorum vibrantibus hastis allophylorum [z 1Kb] , id est malignorum spirituum sive haereticorum, sanguinolenta strage hinc inde rejectis Ecclesiae hostibus, poterunt castra recidi. Hi namque fortissimi castrorum principes, sed et prudentissimi Dominicae vineae cultores, nolo me totis viribus insequantur, sed dissimulantes meritorum [Col. 0513D] culpas, indulgentiae mihi venialiter porrigant manum. Non enim magni est praeconii, nec judicabitur palmata tyronis de triumpho corona, si de inermis fuerit ranicula sanguine rubicunda.

IX. Porro si gigantes super meo impetu conantur irrumpere, obsecro, o venerabilis princeps, exemplo [aa 1Kb] mei causa pietatis alas non vos pigeat late sparsimque diffusas extendere, ac pro hoc opposito benignitatis scuto, praeparatisque spiculis labiorum, ne patiaris me ab iis violentis ultro calcibus inculcari. Quod si quispiam horum Herculem clavo [bb 1Kb] robusto se jactans gestare sub humero, et pedetentim veniens, sive clanculo sive in propatulo, improbe capitis mei vibranti immerso ictu illidere cerebrum [Col. 0514A] connitatur, quatenus inflammata cavillatione cum suis asseclis spumosus infuso salibo [cc 1Kb] dentibus, alacer hujus facturae collisione procaciter coeperit in crispare cacinnum [dd 1Kb] ; mittatur, quaeso, protinus ad eum summa pernicitate praecurrens Bannajas [ee 2Kb] filius Joiadae secretarius Davidis auriculae in virga, qui viro extorqueat clavam de manu ejus, sed non ad supremam fatalem suam perniciem, quo circo [ff 1Kb] amissa roboris fiducia siccetur, quinimo membratim tribus vel triginta fortissimis viris charitatis vinculo et humilitatis ansula religatur.

X. Verumtamen, sicut supra exorabili styli voce praetulimus, Dei omnipotentis devicti amore, et sanctae matris vestrae Ecclesiae profectu decoreque compulsi, quidquid vobis placuerit vel displicuerit, aut [Col. 0514B] si nihil omnino dignum duxeritis, sacris nobis vestris jubete syllabis significantius propalate [gg 1Kb] . Nec hoc praetereundo, sed magis necessarium per omnia scire vestrae maluimus sinceritatis mansuetudinem, quoniam hujus statuta concilii, [hh 1Kb] non quasi generalia, sed localia vel etiam specialia, cum provincialibus 193 istius sedis consentaneisque episcopis aequum ratumque perspeximus delegare, si tamen vestra vestrorumque fidelium fuerint auctoritate probabiliter roborata, vel si curvatim inclusa infra circulum resecantis falcis vestrae nonnulla vel etiam quam plurima illaesa voluerit effugere [ii 1Kb] , et ad nostrae quandoque humilitatis manus prospera jucunditate celerique praecincta laetitiae favore laeta reverti meruerit, indulgentiae vestrae praenotata signo [Col. 0514C] venerando, non quidem . . . . . cui libuerint, sed nec coarctatas, cui displicuerint, gratis tamen correctis oblata in arbitrio respuendi vel amplectendi relinquimus unicuique. Non enim fastidientis in guttur ultro immergimus hujus sorbitiunculae scyphos, sed nec avide humantis [jj 1Kb] patula raptim de fauce cyathos subtrahimus plenos de rore Lyei, excussis his nimirum [kk 1Kb] , quibus oris nostri officio opportune et importune ex debito sunt flaventia pocula modis omnibus propinanda.

XI. De sacerdotibus autem plagis impositis semique vivis relictis, vel certe diabolico fervescente furore per ejus satellites interemptis, non meum, sed vestrae definitionis erit judicium. In vestra itaque potestatis altitudine, in quodam judiciali libello [ll 1Kb] a [Col. 0514D] sanctis olim Patribus salubriter praelibato legisse me recolo reservatum. Ob quam igitur causam haec [6 1Kb] fecerint, vestris certius scio omnino non latuisse neque latere sacris memoriis. Neminem namque alium arbitrati sunt sanctam Ecclesiam de illatis injuriis tam potentissime quam regali animadversione ulcisci, vicariam [mm 2Kb] ab eo vicissitudinis [7 1Kb] expetens curam, ut quemadmodum illa eum [8 1Kb] et in praesenti saeculo nequam [9 1Kb] sacris tuetur perpetim precibus, et inter bella spiritualibus non cessat coronare triumphis, et coelesti regno divinam implorando clementiam participem fieri imprecatur, ita et ille principalem adeptus potentiam et ab inimicis ejus valenter eam defendere et de hostibus ejus ultrici invectionis sententia [Col. 0515A] non desinat vindicare. Non igitur dedignetur benignitatis vestrae excellentia sollicitudinis erga eam [10 1Kb] pro hoc negotio vigilanter gerere curam, rememorantes per omnia sacri fontis utero de quo multo longe felicius estis renati, fideique lactis dulcedine enutriti quam prius materna bene quamvis vulva generati, carnalibus estis uberibus ablactati [nn 1Kb] .

XII. Egrediatur quapropter, si placet, una de hac re per universam regni vestri late diffusam monarchiam decretalis sententiae ultio, quam [11 1Kb] nulla unquam possit inimica veritatis et adversatrix justitiae quolibet [12 1Kb] urgente refragationis instinctu oblivio abolere. Valde enim hujus sceleris truculenta praestigia [Col. 0516A] ob incuriam disciplinae per cunctas mundi Ecclesias praevaluere [13 1Kb] partes. Unde vestri est censura magisterii resecanda haec noxialis morbi modis omnibus pestis, et potentissima docilique funditus manu exstirpanda, quatenus sit sancta Ecclesia vestris adjuta praesidiis libera et ab humano sanguine impolluta, quae Christi est pretioso sanguine purpurata. Quocirca ejusdem retenti feliciter gremio, et in hac vita incolumes et gloriosi, et aeterna beatitudine gaudebundi semper potiamini et felices per Jesum Christum Dominum nostrum, qui cum Patre et Spiritu sancto vivat et regnat Deus in Trinitate perfecta per omnia [14 1Kb] saecula saeculorum. Amen.




[Col. 0519]
[DISSERTATIONES IN OPERA PAULINI.]



196 DISSERTATIO PRIMA IN LIBRUM EXHORTATIONIS AD HENRICUM DUCEM FOROJULIENSEM.

[Col. 0519D] I. Gratiarum actiones immensae Deo nostro reddantur, qui bonis temporibus nos reservavit, quibus veritas, tot solertium virorum industria quaesita, felicius quam unquam ante caput exerit, et de mendacio aeque ac de ignorantia plenius triumphat. Ferme ab infantia sua sublatus parenti proprio hic liber fuit, et felicissima suppositione adjudicatus magnae Ecclesiae lumini D. Augustino: opus satis ex hoc commendatum quod non indignum videri potuerit auctore tanto. Non inficias eo, nec stylum, nec mentem, nec eloquentiam praeferre Augustini: adde tempus ipsum minime congruere. Gliscente autem barbarie, et exsulante Paulini aetate ferme ex omni parte latinitatis decore, satis erat non esse aliquid omnino vulgare ut pro miraculo haberetur. Sed de hujus saeculi prospectu et de Pauliniana eloquentia vide dicta cap. 15 a num. 2 in Vita Paulini. Illud modo sufficiat talem superiora tempora putasse hunc librum, ut non inepte operibus ipsiusmet Augustini [Col. 0520D] sociari posse putarent. Quidquid enim oblateret Erasmus in censura vetustis editionibus ad librum praeposita, »Auctorem fuisse absque litteris, et summae impudentiae esse opus tribuere Augustino:« nec absque litteris auctor, ut ex hoc et ex aliis ipsius operibus, et aliorum testimonio constabit; nec hanc summae impudentiae notam veriti sunt Gratianus, qui eum citat sub nomine Augustini De poenit. dist. 2, cap. Charitas, nec Magister sententiarum lib. III, dist. 31, A, nec eruditissimi et alioquin veterum monumentorum peritissimi Fratres Pithoei, imo potius astruunt fidem, cum praefato canoni, tanquam Augustini, addunt, forte c. an. 420 in Africa. Universam litterarum rempublicam sibi devinxerunt Patres Benedictini congregationis sancti Mauri, qui pervolventes priorum temporum monumenta, quod summo litterarum bono facere adhuc pergunt, quantum fieri potest emendatissimos emittunt sanctorum Patrum libros, et veros a supposititiis discernunt. [Col. 0521A] Hi ergo opus hoc adjudicant Paulino Aquileiens. patriarchae, tanquam ipsius verum germanumque fetum, »auctoritate cujusdam optimae notae,« ut ipsi dicunt in admonitione in edit. Augustini huic operi praefixa, »et antiquissimae scripturae codicis bibliothecae Colbertinae exarati, ut ipsis videtur, aevo ipso Paulini: qui in hunc modum inscribitur: Sermo Beati Paulini Forojuliensis episcopi, cuidam amico suo in saeculo militanti pacem et prosperitatem, salutem et gaudium sempiternum optat in Domino Jesu Christo Salvatore nostro. Nec qui post eorum Augustinianam editionem scripserunt de ecclesiasticis scriptoribus, hoc in dubium revocant, imo assertioni pondus addunt, ut Gulielmus Cave histor. litter. scriptor. eccles. in Paulino, Casimirus Oudin in supplemento ad Bellarminum de script. eccles., qui indicat non unum hujus operis exemplar se vidisse ms. his verbis: »Addo ex fide mss. codicum quos vidi, eumdem Paulinum Forojulien. episcopum [Col. 0521B] esse auctorem libri, seu opusculi De salutaribus documentis, qui exstat inter opera Divi Augustini.« Elies quoque Du Pin Nov. Biblioth. Eccles. tom. VI inter opera Paulini hoc ipsum recenset. Qui sane tom. III in recensendo opera Augustini, non Paulino Forojuliensi nostro, sed cuidam Paulo episcopo Forijulii Galliae Narbonensis, vulgo de Fréjus ascripserat: ibique aiebat vixisse hunc Paulum sub fine IX saeculi. De quo tamen, etsi tanquam scriptoris ecclesiastici sibi cogniti meminisse debuerat, nec verbum facit agens de scriptoribus saeculi noni. Mirarer sane virum alioqui diligentem, non sibi ipsi constare, nisi perspicue scirem hujusmodi lapsus multa scribentibus, sicut humaniter eveniunt, ita humaniter condonandos.

Scimus, et hanc veniam petimusque damusque vicissim.
Forte tamen re diligentius excussa per ea quae habet tom. VI emendavit tomi III errorem. Stet igitur librum indubitanter esse Paulini patriarchae Aquileiensis. [Col. 0521C] Quo posito, aliqua de scriptore, de eo ad quem scriptus est liber aliquanto fusius, de materia autem et forma scriptoris, de loco quoque et tempore brevius examinabimus. Res plane est obscura, et non nisi conjecturis illustranda probabilioribus.

II. Circa scriptorem libri nihil aliud hoc in loco quaerere operae pretium est, nisi utrum a Paulino nondum in episcopum assumpto, an jam ad cathedram evecto scriptum hoc opus fuerit. G. Cave, qui insigniora Paulini opera iis, quibus parta sunt, annis affigere curat, de hoc libro ne hiscit quidem. Aliquibus videri poterit scriptum ante assumptionem ad episcopatum, eo quia semper vel fere semper fratrem appellet eum cui scribit. Nomen namque fraternitatis videtur non decere episcopum respectu hominis laici, qualis erat is cui scribebat Paulinus. Fraternitas enim quamdam indicat aequalitatem inter eos, qui se, etsi secundum spiritum, fratres compellant. Insuper ratio ipsa modusque scribendi [Col. 0521D] hoc idem suadent. Tanta enim comitate familiaritateque utitur, ut major inter fratres quidem sanguinis exigi haud possit. Si jam episcopus scripsisset, non fratris, sed filii potius nomine appellaret cui scribit, et graviori stylo procederet.

III. His tamen non obstantibus ab episcopo scriptum opus crediderim ob rationes sequentes. 1o Certum est enim non laicum scripsisse. Patet ex cap. 5 ubi dicit Esto, quaeso, quamvis laicus ad omne opus Dei promptus. Quod non diceret, si et ipse laicus fuisset, et nullum status discrimen inter eum qui scribit, et cui scribit intercessisset. Erasmus ipse hoc notavit in censura dicendo: »Qui scribit hunc libellum, subindicat se fuisse clericum.« Atqui non est probabile simplicem clericum, sed nec presbyterum eo confidentiae et familiaritatis processisse, ut virum in dignitate positum fratrem vocaret, et, ut dicitur, ore ad os alloqueretur. Et hoc eo magis, cum, ut aiunt, non illustri, sed humili [Col. 0522A] ortus fuerit progenie Paulinus: adeoque fit incredibile hominem ob conditionis qualitatem imi subselii, palatinorum et comitum, ducumque amicitias coluisse. Restat ergo dicendum episcopum fuisse cum scriberet, et dignitatem cathedrae aliquam aequalitatem induxisse, ut proinde nihil monstri appareat ab episcopo fratrem et amicissimum comitem ducemque compellatum, amori mutuo fovendo nomine usurpato; filii autem reverentialis observantiae vocabulo posthabito. 2o Patres Benedictini in admonitione praevia corroborant titulum, qui est ad quemdam comitem ex eo quod scribat cap. 62: Cujus (Judicis Christi) palatium auro argentoque nullus episcopus, nec abbas, nec comes corrumpere poterit, quasi inibi alludat scriptor ad comitis, cui scribebat, dignitatem. Ergo pari ratione exhinc desumitur dignitas episcopi qui scribebat. 3o Dicunt iidem Patres in admonitione superius allegata codicem Colbertinum scriptum aetate Paulini. Cur ergo inscribitur episcopi Forojulien., nisi quia episcopus scripserat? [Col. 0522B] Alcuinus scripsit epistolam ad Aericum ducem, quem ostendemus infra § 6 esse eum ipsum cui librum hunc direxerat Paulinus, qua ipsum ad Paulini instructionem amandat. Enricus autem, sive Aericus (nam idem est, et auctores etsi variant aliqualiter in nomine, conveniunt tamen in gestis et in persona) non videtur cognitus Paulino nisi post occisionem Rotgandi, vel Rothgandi olim ducis Forojuliensis, qui vita spoliatus est ob rebellionem commotam in Carolum Magnum, an. 776, ut uno ore fatentur annalistae Francorum; imo et serius notus, quando scilicet ipse Henricus suffectus a Carolo fuit in ducatum Forojuliensem: quae suffectio non statim quidem ab occisione fuit, si credimus Paulo Aemilio, qui Carolo Magno de hac re scribens ait: »Rex Forojuliensem praefecturam primum comitibus Francis procurandam dedit: Henricum deinde Francum Forojuliensem ducem creavit.« Sed creavit ferme decennio post. Tunc autem [Col. 0522C] jam ab an. 776, ut patebit in Vita Paulini cap. 4 cathedram Aquileiensem conscenderat ipse Paulinus; ergo restat 197 ut a Paulino jam episcopo scriptum librum dicamus.

IV. Sed jam de eo cui scriptus liber disserendum. Liber cuidam comiti inscribitur fere in omnibus mss. et impressis exemplaribus. Quaedam habent ad Julianum comitem, et hoc titulo citatur a Gratiano de poenit. d. 2, c. Si quis, non haesitantibus Fratribus Pithoeis in sua decretorum editione, uti et apud Trithemium, »Augustini ad Julianum comitem epistola nuncupatur: quo sub titulo etiam inter Augustini epistolas locum habuit in prima editione eorum Amerbachiana« testibus PP. Benedictinis in Admonitione citata: qui addunt, »Et quidem liber in caeteris ferme codicibus mss., quos Theodoricensi (quod est annorum, ni fallimur, octingentorum exemplar, titulum hunc a prima manu in fronte [Col. 0522D] libri habens: Liber exhortationis sancti Augustini ad quemdam comitem charissimum sibi) posteriores omnes invenimus, ad quemdam comitem sibi amicissimum praenotatur. At Juliani comitis nomen vix unus et alter codex in libri fine ascriptum habet.« Non ergo Juliani nomen nos detinere debet, cum sicut in nomine scriptoris erratum est, ita et in ejus nomine, ad quem scriptus est liber errari potuerit. Sed prius de dignitate comitis, postea dicendum de comitis persona.

V. Comes, si etymologiam spectat, est is qui coit, sive una cum alio it. Unde in rebus publicis administrandis quia conveniunt et coeunt homines, conventiones et coitiones conventus et comitia dicuntur. Joannes Sarisbonien. epist. 263: »Comites a societatis participatione dici quis ignorat, etc.« Quondam honestatis gratia ad custodiam impuberum dabantur. Hinc illud Virgilianum Aeneid. V., v. 545, de Aenea:

[Col. 0523A] Custodem ad sese comitemque impubis Juli
Epitidem vocat
Eos etiam, qui socii magistratuum gerendorum a senatu Romano dabantur, comites dictos auctor est Cicero in IV. Verin. Comites illi tui dilecti manus erant tuae, cum scilicet pecunias a populis extorqueret, et infra: »Si innocentes existimari volumus, non solum nos abstinentes, sed etiam nostros comites praestare debemus.« Sub imperatoribus qui ex aula et sequela principis erant, ex ejus comitatu dicebantur. Lampridius in Severo cap. 15: »Purgavit et palatium suum comitatumque omnem, abjectis ex aulico ministerio cunctis obscenis et infamibus.« Ammianus Marcellinus lib. XXVIII, cap. 10: »ad principis comitatum Maximinus accitus.« Constantinus Magnus varios comitum gradus ad varia subditorum merita remuneranda distinxit in aula, ut scribit Eusebius lib. IV De Vita Constantini cap. 1: »Jam comitum alios in primo ordine collocavit, [Col. 0523B] alios in secundo, alios item in tertio. Atque ista ratione alii prope infiniti clarissimos honores adepti sunt. Nam ut plurimos honoribus afficeret, diversos dignitatum gradus imperator excogitaverat.« Hujus ad instar Constantinianae divisionis honoris comitatus, aliae processu temporis enatae sunt sub regibus in provinciis Romano imperio subtractis. Qui enim in aula ad communionem regiminis adsciscebantur a principe, comites palatini, qui provinciae administrandae praeficiebantur, provinciales comites audiebant. »Qui hoc officium gerunt in palatio . . . palatini sunt, qui in provinciis provinciales,« in epist. laudata Joannes Sarisberiensis. Formulas varias institutionum in comitem alicujus muneris, vide apud Cassiodorum lib. VII variar. Comites singuli per singulas civitates ad civilia ordinario deligebantur. Sed Venantius lib. IV de Vit. sancti Martini Avitianum praesidem Turonis, quem vocat judicem:

Judicis inde fieri conjux aegra Avitiani;
[Col. 0523C] post pauca Turonensium comitem repraesentat:

Motibus ut tumidus comes Avitianus agebat,
Terribili officio Turones suffultus adivit.
Comites sub duce majoris dignitatis magistratus censebantur. Dux siquidem pluribus civitatibus praeerat. Gregorius Turonensis lib. IX Hist. Francor. cap. 7, paucis hoc docet: »Ennodius cum ducatum urbium Turonicae atque Pictavae ministraret, adhuc et vici Juliensis atque Benarnae urbium principatum accipit. Sed euntibus comitibus Turonicae atque Pictavae urbis ad regem Childebertum, obtinuerunt eum a se removeri.« Ipse Venantius lib. X, poem. 19, a comitatu ad ducatum promotionem augurabatur Sigoaldo, tanquam ab inferiori ad gradum dignitatis superiorem:

Rex Childebertus crescens te crescere cogat:
   Qui modo dat comitis, det tibi dona ducis.
Quomodo autem hae dignitates, quae temporaneae erant, in feudum commigrarint, inquirere non vacat, [Col. 0523D] nec ad rem praesentem facit. Nunc ad nostra sermonem contrahentes discimus ex Sigonio lib. IV De Regno Italiae, Carolum Magnum devicto an. 774 Desiderio Longobard. rege, »ducatum Forojuliensem Rotgando permisisse, antiquo feudi jure erga se, quod erga reges Longobardorum fuerat, conservato.« Rebellante autem an. 775 Rotgando, ipsoque occiso, »ducatum Forojuliensem regno attribuisse, ac comitibus singulas civitates administrandas dedisse.« Marcarium autem, cui comites subessent, praeposuisse tanquam ducem ex epist. 57 Cod. Carolin. asserunt Cointius et Pagius utrique sub an. 776, ille n. 6 hic n. 3. At non diu his ministris res Caroli Forojulio bene processit, et »ex provincia rursum ad formulam ducatus redactum est, et remotis comitibus Henricus dux constitutus.« Haec ex Sigonio, qui id evenisse putat, et quidem satis probabiliter, ad compescendos Avaros jam turbas cientes ab an. 787. Ab hoc igitur anno Henricus dux constituitur.

[Col. 0524A] VI. Is ergo ille est comes Paulini amicus percharus, cui librum dirigit. Quod epistola superius § 3 hujus dissert. allegata satis patenter ostendit. Pauca ex ea hic liceat ad propositum praesens decerpere. »Plura tibi, ait Albinus Henrico, vir venerande, de Christianae pietatis observatione forte scripsissem, si tibi doctor egregius et pius coelestis vitae praeceptor Paulinus meus praesto non esset: de cujus corde emanat fons viventis aquae in vitam salientis aeternam. Illum habeas tibi salutis aeternae conciliatorem, ne alicubi tuae conversationis pes impingat, sed recto itinere currens, divina donante gratia, ad perpetuae portus vitae pervenire mereatur.« Ex his verbis quis non intelligit Paulinum praestitisse Henrico ad quod Alcuinus optabat, per librum hunc exhortationis tam salutaribus documentis refertum? Insuper Henrico duci sive comiti Paulinus praesto erat ad danda monita de Christianae pietatis observatione tanquam doctor egregius, et pius coelestis vitae praeceptor, [Col. 0524B] salutisque aeternae conciliator. Haec monita Christianae pietatis, haec salutis aeternae documenta habentur in opere Paulini ad comitem amicissimum directo. Ut quid ergo incerti ferimur inquirentes alium comitem praeter Henricum, cum praecipue tempore episcopatus sui pro majori parte, hoc est ferme 12 annis, non potuerit praesto esse Paulinus ulli alii duci vel comiti? Non comiti, quia comites jam sublati erant ab an. 787, quo fuit positus ad regimen provinciae Forojulien. ipse Henricus. Non duci, quia hoc temporis spatio ipse solus dux erat. Nec negotium facessit quod Henricus dux dictus et habitus sit: et liber Paulini ad comitem inscribatur, nam comes et dux saepissime pro altero accipiuntur et confunduntur. Et, ut ex ipsa ducatus Forojuliensis dignitate exemplum adducam, Rotgandus, qui hoc in munere Henricum praecessit, vocatur dux simul et comes a poeta Saxone lib. V Annal. de gestis Caroli Magni:

[Col. 0524C] Quippe ducem comitemque Forojuliensibus ipsum
Constituit Carolus.
Exemplar habeo ms. depromptum ex veteri scriptura, quae sapit saeculum XIII, ut conjicere licet ex caractere, cujus specimen dabimus in appendice 2 in quo Berengarius rex non ducatus, non marchiae, ut aliquando, sed comitatus nomine provinciam Forojuliensem appellat. Henricus ergo dux Forojuliensis et comes est, et ille comes, cui tanquam amico librum exhortationis dirigit Paulinus.

VII. De persona autem Henrici dicere aliqua non pigeat, qui de dignitate ipsius nonnulla protulimus. Plerique hunc Henricum, alii Ericum, alii Erichum, alii Aericum appellant, variationem ex accentu nationalis pronuntiationis nomine sortiente. Francus natione habitus est. Sed nolim intelligas Franciam his limitibus tunc temporis circumseptam, quibus hodie comprehensa paret Francorum regi Ludovico XV. Extendebatur enim Caroli Magni regnum [Col. 0524D] longe lateque per eas, quae nunc imperii et Germaniae sive Alemanniae provinciae dicuntur. Imo pertingebat, comprehendebatque Illyricum ipsum, ut habet Otto Frisingensis in chron. lib. VI, cap. 17: »Tempore Caroli, ait, regni Francorum tota Gallia, id est Celtica, Belgica, Lugdunensis, omnisque Germania a Rheno scilicet usque ad Illyricum terminus fuit. Dehinc diviso inter filiorum filios regno, aliud orientale, aliud occidentale, utrumque tamen Francorum dicebatur regnum.« Quod si post divisionem, Francorum retinuit nomenclaturam, a fortiori ante divisionem, cum sub sceptro Caroli Magni tot regionibus 198 dominantis, Francorum regnum dicebatur. Igitur Henricus Francus dicitur, non praecise, quia ex Francia moderna, sed vel quia ex provincia aliqua Francico regno subjecta, vel potius et verosimilius, quia ex ipsa Franconia, quae quondam ipsa non infima Orientalis regni Francici pars censebatur. Hanc eam Germaniae partem putamus, quam [Col. 0525A] sanctus Hieronymus describit in Vita sancti Hilarionis his verbis: »Candidatus Constantii imperatoris, rutilus coma et candore corporis indicans provinciam (inter Saxones quippe et Alemannos gens ejus non tam lata quam valida, apud Historicos Germania, nunc vero Francia vocatur) . . . petiit, etc.« Etenim Baudrand Franconiae confinia a septentrione Saxoniam Thuringiamque ponit: a meridie autem partem Bavariae et Sueviae quam Sueviam Alemannos incoluisse notum est. Hinc provinciarum vicinitas promiscuitatem appellationis etiam tunc temporis indiderat, ut aeque dici dehinc potuerit Alemannus qui Francus, et Francus qui Alemannus.

VIII. Henricus itaque, sive Francum dicas sive Alemannum, rebus Forojuliensibus, sublatis minoribus comitibus a defectione Rothgandi sub duce Marcario imperitantibus, dux solus praeficitur. Causam hujusmodi mutationi motus Avarorum praebuerunt, qui a Tassilone Bavariae duce, sollicitante [Col. 0525B] uxore Luitperta, Desiderii regis Longobardorum filia, patris vindictam, qui a Carolo regno pulsus et exauctoratus fuerat meditante, circa an. 787 evocati ditionem Francorum exagitare coeperunt. Colligitur ex annal. Bertin. ad an. 787 et 788. Quo factum est, ut ad tuendas Forojuliensium res, comes aliquis pleno jure belli pacisque mitteretur, male imminentibus cladis periculis provincia in tot comitatus minores discreta obviam itura: levi autem negotio sub uno tantummodo capite coacta restitura. Huic oneri vir bellica politicaque virtute clarus Henricus humerum supponere jubetur, qui utpote Christianis religiosisque moribus apprime imbutus, antequam discessum suum ab aula Caroli maturaret, invisisse Alcuinum, virum pietate doctrinaque conspicuum videtur, monita forte salutis aeternae ad susceptum opus sine Dei offensa exanthlandum expostulaturus, et se ipsius orationi ad coelestem opem sibi conciliandam commendaturus. Non obscure hoc colligitur ex ipsius Albini epistola 94 Aerico [Col. 0525C] ipsi directa. »Satis, ait, mihi sacrae lectionis intentio et piae humilitatis conversatio placet in vobis, et in qua meae parvitatis familiariter mansiunculam visitare non sprevistis. Unde et gratias agimus vestrae benignitati, Deumque diligentissime pro vestra deprecamur sospitate, quatenus tuae fortitudinis dexteram contra adversarios sancti sui nominis victricem ubique faciat, et ab omni adversitate diabolicae fraudis, seu a cunctis inimicorum insidiis, suae magnae pietatis potentia clementer custodiat cujus sanctissimam voluntatem in observatione mandatorum illius quantum humanae possibile sit fragilitati intentissime efficiens, ut te in prosperis regere et in adversis protegere dignetur. Plura tibi, vir venerande, de Christianae pietatis observatione forte scripsissem, si tibi doctor egregius et pius coelestis vitae praeceptor Paulinus meus praesto non esset,« et caetera quae superius allata sunt. Haec epistola scripta videtur statim ab adventu ducis Henrici Forojulium, [Col. 0525D] hoc est anno 787. Eo enim tempore Alcuinus Franciam, unde paulo ante discesserat Henricus, incolebat, a qua an. 790 rediit in Angliam, post annos circiter tres iterum Franciam reversurus, ut ex ipsius praefatione in lib. adversus Elipandum cum Cl. Fleury, Hist. Eccles., tom. IX, ad an. 792, pag. 590 et seq. desumitur. Vides autem quibus cum viris sanctitate sapientiaque illustribus necessitudinis vinculo tenebatur Henricus, vir alioquin laicus, aulicus, miles, ut exhinc facile conjicias pietatem ipsius, animique robur et virtutem.

IX. Provincia adita in amorem mutuum quantocius pietatis morumque conformitas viros istos contrarios accendit. Quantum autem sacrae amicitiae consuetudine Henricum sibi devinxerit Paulinus, et quantum in operibus Dei alacrem, et in ecclesiis nedum tuendis strenuum, sed in locupletandis hilarem datorem reddiderit, patet ex fundatione et dotatione ecclesiae sancti Nicolai de Sacillo. Ipse enim, [Col. 0526A] cui provincia satis ampla commissa erat, ecclesiam parochialem Sacillensem fundavit, praediis ditavit, et quamvis inter fines Cenetensis et Concordiensis dioecesum, tamen ut subjecta esset patriarchae Paulino et successoribus Aquileiensibus a sede Romana impetravit, ut docet charta Bertholdi patriarchae an. 1249 data Aquileiae, quam Paganus patriarcha profert an. 1328. Utini, ad instantiam plebani Sacillensis, Sigibaldini nuncupati, quam ex archivio civitatis Utini eductam publici juris facimus in appendice 2, num. 23. Nunc pauca liceat exscribere. »Temporibus illis, quibus vir illustris bonae memoriae dux Henricus, qui licet de genere fuisset Alemannorum nobili stirpe genitus, tunc temporis dominabatur partibus istis circa Liquentiae flumen, pro remedio animae suae in Sacillo ad honorem beati Nycholay (sic) gloriosi confessoris et episcopi dictam ecclesiam inter fines dioecesis Concordiensis et Cenetensis fundavit, sperans ibi tunc et per subsequens tempus vita comite opidum seu munitionem construere laudabilem, [Col. 0526B] quae suo nomini gloriam et magnificentiae suae redderet incrementum.« Et infra post enarratam exemptionem ab episcopatibus Concordien. et Ceneten. a pontifice obtentam, et enumerata praedia, quibus dotis nomine ecclesiam ipsam cumulabat, subdit: »Hys (sic) itaque sancti Nycholay praedictam ecclesiam de Sacillo praediis, possessionibus et terratoriis servis, atque quartesiis dotatam praedictis, idem vir illustris dux memoratus Henricus cum omnibus ejusdem exemptionibus, honoribus, atque juribus, cunctisque possessionibus auctoritate summi pontificis ecclesiae Aquilegen. supposuit cum quibusdam aliis ecclesiis, utpote ipsius et nostra ferunt privilegia praedicta libere penitus et precise.«

X. Henricus, qui hac in charta memoratur, non alius esse potest quam noster, de quo nunc sermo. Duo alii (tres enim tantummodo hoc nomine inter duces Forojulienses inveniuntur) quorum meminerunt Sigonius aliique, vix provinciam salutarunt, et [Col. 0526C] nomine tenus potius quam re ducatum habuere. Alter enim Ottonis frater Bavariae dux an. 952, ut habet Sigonius lib. VI, ducatum seu marchiam Forojuliensem a fratre accepit, qui Otto »receptis in fidem Berengario et Adelberto filio ejus regnum reliquit, marchia Veronensi et Forojuliensi excepta, quas Henrico fratri Bavariae duci attribuisse se dixit,« ait Sigonius, qui hunc ipsum Henricum an. 955 denatum facit. Medio autem tempore nullum ipsius facinus in provincia commemorat, imo neque stationem habuisse in ea bellis exteris occupatum distentumque demonstrat. De altero autem, qui ultimus in censu ducum Forojuliensium refertur, haec tantum habet: »Otto Henrico fratre mortuo, Bavariam Henrico filio ejus indulsit.« Forte quia Forojuliensis ducatus patri jam duci Bavariae fuerat concreditus, ideo et filium patri, etiam in hoc Forojuliensi ducatu successisse existimavit. Caeterum hic inter nostrates scriptores nec nomine cognitus, nedum in [Col. 0526D] catalogo Forojuliensium ducum recensitus. Cum igitur quae in charta sua profert Bertholdus convenire haud possint posterioribus Henricis, de priore sunt intelligenda. Nec obstat quod in documento dicatur de stirpe Alemannorum, et ab aliis historiographis Francus dicatur, cum supra satis superque ostensum sit promiscue accipi posse vocabula Franci et Alemannici, jam tunc Alemannia nobiliores Germaniae Franciaeque provincias ut Franconia re et nomine comprehendente. Neque eum unum ex Carantanorum ducibus Henricis credas, quibus etsi advocatia Aquileiensis ecclesiae concredita fuerat, ut ex testamento Cacellini Mosacense monasterium fundantis, in appendice 2, num. 12, asserendo apparet; attamen non dominabantur in partibus istis circa Liquentiae flumen, ut de nostro Henrico dicit Bertholdus.

XI. Non minus autem bellica fortitudine et animi strenuitate quam religione et pietate eminebat Henricus. [Col. 0527A] Jam audisti ex charta Bertholdi intentionem addendi fundationi ecclesiae sancti Nicolai de Sacillo aliud opus praeclarum, videlicet »oppidum seu munitionem construere laudabilem, quae suo nomini gloriam et magnificentiae suae redderet incrementum.« Quod praestitisse non videtur, fortassis morte praeventus. Si enim, quod cogitaverat, perfecisset, factum prodidisset, non meditatum assereret Bertholdus. Magnanimitas autem viri vel ex hac sola intentione elucet; sicuti eluxit in Raimundo patriarcha saeculis sequentibus, qui terram forumve, Mediolanum Raimundi appellandum designabat, ut ex charta in 2 appendice, n. 22 apparet, quod nec illam praestare potuit nec ad finem optatum perducere.

XII. Verum Henrici virtus in bellicis rebus obeundis enituit illustrius occasione Avaricae pugnae. Jam supra tetigimus originem belli. Sollicitante enim Luitperta Desiderii quondam Longobardorum regis filia, Tassilo dux Bajoariae maritus ejus contra Carolum [Col. 0527B] Hunnos advocavit, quibuscum foedus inierat. Accipe a poeta Saxone sub an. 788 hujus belli profectum.

199 At vero Hunni studiis gens aspera belli
Praefato promissa duci (Id est, Tassiloni) complere studentes
Inctructis exercitibus coepere duobus
Francorum regni fines invadere quosdam.
Italiae partes unum penetraverat agmen,
Quoque Foro nomen dederas, clarissime Juli
Urbis ad ejusdem confinia venerat hostis.
Intravit Bajoarios exercitus alter,
Sed frustra: totus quoniam conatus inanis
Is fuerat, victique loco ceduntur utroque.
Jure hoc anno 788 bellum coeptum asserit, nec disconvenit ab Eginardo in Vita Caroli asserente illud octavo anno completum esse. »Maximum, ait, omnium quae ab illo gesta sunt bellorum praeter Saxonicum huic bello successit, illud videlicet quod contra Avaros sive Hunnos susceptum est: quod ille et animosius, [Col. 0527C] quam caetera, et longe majori apparatu administravit. Unam tamen per se in Pannoniam (nam hanc provinciam ea gens tunc incolebat) expeditionem fecit. Caeteras filio suo Pipino ac praefectis provinciarum, comitibus etiam atque legatis perficiendas commisit. Quod cum ab illis strenuissime fuisset administratum, octavo tandem anno completum est.« Sed dubia mens Eginardi in censu annorum apparet. Si ab anno 788 exordium octavi numeri ducis, in an. 796 recides: qui quidem, cum baptismus Avaris eomet anno, annalistis omnibus consentientibus, fuerit collatus, videtur terminus belli Avarici. Verum quia etiam post an. 796 bellatum in Avaros pejeratores est, usque ad an. 799 quo decessit Henricus noster, computum annorum Eginardus ab an. 791 ducere videtur, quo Carolus per se ipsum primum et unica vice bellum direxit.

XIII. Hoc anno, nempe 791, quamvis spes affulsisset anno praecedenti consopiendi belli, missione mutua legatorum tam Hunnorum ad Carolum quam [Col. 0527D] Caroli ad Hunnos, ut ex annalista Laureshamensi notat Cointius ad an. 788, n. 16, et ann. 790, n. 1, recruduit bellum quaestione suborta de limitibus utriusque ditionis. Audi annalistam citatum: »Hoc anno (790) nulla expeditio a rege facta est, sed in Wormatia residens legatos Hunnorum et audivit, et suos vicissim ad eorum principes misit. Agebatur de confiniis inter eos regnorum suorum, quibus in locis esse deberent. Haec contentio atque altercatio belli quod postea cum Hunnis gestum est, seminarium et origo fuit.« Erupit igitur, an. 791, denuo bellum Avaricum, quod Carolus per se administravit: ita annales Lambeciani, Bertiniani, Loiseliani, Hermannus contractus, caeteri. Poeta quoque Saxo huic anno idem bellum ascribis sic de Carolo loquens:

Qui post annorum centena volumina cursu
Septeno transacta, decem quoque circiter annis,
Emensis, novies postquam Deus est homo natus,
Hoc fuit agressus Hunnos certamine primo.
[Col. 0528A] Primo, id est primum per se ipsum administrato: nam et antea idem poeta alia bella commemorat cum Avaris, ut vidimus, et alia quoque subsecuta sunt quamvis quibusdam annis interpositis.

XIV. Relationem hujus belli ex variis annalistis tibi, lector, concinnamus. Annal. Laureshamensis: »Transacto vere circa aestatis initium rex de Wormatia Bajoariam profectus est ea meditatione, ut Hunnis factorum suorum vicem redderet, et eis quam primum posset bellum inferret.« Annal. Loisel. »Inde itinere permoto partibus Bajoariae perrexit ad Reganesburg. Ibi exercitum suum conjunxit. Ibique consilio peracto Francorum, Saxonum, Fresonum, disposuerunt propter nimiam malitiam, et intolerabilem, quam fecerunt Avari contra sanctam Ecclesiam et populum Christianum, unde justitias per missos impetrare non valuerunt, iter fuit consilium peragendi cum Dei adjutorio partibus jam dictis Avarorum, et perrexerunt ad Anisum fluvium properantes. [Col. 0528B] Ibi constituerunt litanias faciendi per triduo, missarumque solemnia celebrando, Dei solatium postulaverunt pro salute exercitus, et adjutorio Domini nostri Jesu Christi, et pro victoria super Avaros.« Annal. Bertinian. addit, quod Carolus per Danubium manus suas deduxit, altera sinistram, altera dexteram fluminis oram legente. Quod conspicientes Avari, terrore insuper coelitus immisso, terga dederunt. »Sic iter peregerunt usque ad fluvium, cujus vocabulum est Raba, et exinde utrinque exercitus de ambabus ripis ad propria reversi sunt, magnificantes Dominum de tanta victoria.« Addit codex Canisinianus (tom. III, lect. antiq.) a Cointio an. 791, n. 1, relatus: »Exercitus, quem Pipinus filius ejus de Italia transmisit, introivit in Illyricum et inde in Pannoniam, et fecerunt ibi similiter vastantes et incendentes terram illam sicut rex Carolus fecisset cum exercitu suo ubi ipse erat. Cum autem vidisset rex Carolus quod nullus ei de parte Avarorum resistere ausus esset, aut suis; tunc circumivit terram illam, [Col. 0528C] per dies quinquaginta duos incendendo et vastando cum praeda sine mensura et numero, et captivos et mulieres et parvulos innumerabilis inde multitudo ducebat. In ipso itinere obiit bonae memoriae Angilramnus archiepiscopus Mediomatricis Ecclesiae, et Sympertus episcopus ibi defunctus est.« Concludit autem Annal. Laureshamen. »Facta est autem haec expeditio sine omni rerum incommodo, praeter quod in illo, quem rex ducebat, exercitu tanta equorum lues exorta est, ut vix decima pars de tot millibus equorum remansisse dicatur. Ipse autem cum, dimissis copiis, Reginum civitatem, quae nunc Reganesburg vocatur, venisset et in ea hyematurus consedisset, ibi Natalem Domini celebravit.« In fine hic obiter nota mortem Angilramni ex codice sancti Symphoriani Metensis a Cointio relato ad an. 791, n. 6, quae incidit »VII Kalend. Nov. in loco qui dicitur Asnagahunc Cunisberg.« Tunc temporis igitur jam secesserant a terra hostili exercitus Caroli, et iter, de quo [Col. 0528D] loquitur codex Canisianus, erat reditus.

XV. Verum tempus istius victoriae non clarius hauritur quam ab epistola quam misit Carolus Fastradae conjugi, Reginoburgi a se relictae, ibique eventum belli praestolantis. Aliqua profero. »Missus dilecti filii nostri Pipini nomine ill. nobis nuntiavit de ejus sanitate ac domni apostolici . . . . et insuper retulit nobis qualiter ille scarae, quas prius de Italia jussimus pergere partibus Avariae in ill. confinia residendum, perrexerunt infra fines ipsorum decimo Kal. Septembris, et inierunt pugnam cum eis, et dedit eis Deus omnipotens pro sua misericordia victoriam, et multitudinem de ipsis Avaris interfecerunt in tantum, ut dicunt, quod in multis diebus major strages de ipsis Avaris facta non fuit. Et exspoliaverunt ipsum vallum, et sederunt ibidem ipsa nocte, vel in crastina, usque hora diei tertia. Et acceptis spoliis reversi sunt in pace. Et centum quinquaginta de ipsis Avaris vivos comprehenderunt, quos reservaverunt, [Col. 0529A] ut nostra fiat jussio qualiter exinde agere debeant. Fideles Dei ac nostri, qui hoc egerunt, fuerunt ille episcopus, ille dux, ille et ille comites. Ill. dux de Historia, ut dictum est nobis, ibidem bene fecit cum suis hominibus. Vassi vero nostri fuerunt illi. Nos autem Domino adjuvante tribus diebus litaniam fecimus, id est Nonis Septembris, quod fuit Lunis die incipientes, et Martis, et Mercoris, etc.«

XVI. Non est ambigendum hanc epistolam de hujus anni victoria Avarica esse intelligendam. Nam ab hoc anno 791 usque ad an. 794, quo Fastrada obiit, ut omnes annalistae uno ore affirmant, nullam aliam expeditionem in Avaros reperies. Adde quod dies prima litaniarum, quae feria secunda fuit, legitime cadit in diem 5 Septembris, ut advertunt hoc an. Pagius n. 2, et Cointius n. 5. Non unica tamen actione res completa. Nam jam a X Kal. Septembris, id est a die 23 Augusti acies, quas ab Italia revocaverat Carolus, et transmiserat Pipinus, fines Avarorum ingressae [Col. 0529B] pugnam inierunt, et dante Deo victoriam retulerunt, ut hac in epistola Carolus ipse testatur. Prosecutus autem ipse est belli negotium ab ipsis Nonis Septemb., et per quinquaginta duos dies hostes vexavit, ut vidimus ex codice Canisiano. Sic enim producta videtur Caroli commoratio in Avarum finibus usque circa finem Octobris, vel paulo contractius, nam Angilramnus decessit »VII Kal. Nov. id est 25 die Octobris in Cunisberg., in ipso itinere,« nempe dum redirent. Et forte hic cum Saxonibus et Frisonibus erat, qui »per Behemannos, ut jussum erat, domum regressi sunt,« ut ait Annal. Laureshamen. Cum autem advenisset Cunisberg., quem suspicamur montem regium Prussiae Ducalis, Poloniae partis, illustrem civitatem (Baudrond) diem clausit extremum. Ergo ante diem 25 Octobris, si non omnis exercitus, pars saltem ejus, in qua erat Angilramnus, jam recesserat et domum repetebat.

XVII. Quanquam autem nullam mentionem vel [Col. 0529C] Henrici vel Forojuliensis militiae faciant veteres annalistae, non temere dices adfuisse. Quae enim aliae scarae, id est acies, quas jusserat pergere de Italia Carolus, propiores erant finibus Avarorum quam Forojulienses? Vel quae aliae introisse Illyricum et Pannoniam penetrare commodius poterant et citius? Et qui earum ductor alius quam Henricus, qui provinciae praeerat universae? Imo illummet credimus esse, quem tacito 200 nomine laudat Carolus illis verbis. »Ille dux de Histria, ut dictum est nobis, ibidem bene fecit cum suis hominibus.« Histriam Graecis ereptam an. 789 ex Eginardo docet Cointius ad hunc annum n. 161 per Pipinum, et duci Forojuliensi suffectam monet Schonleben ad an. 800, cum Dalmatia mediterranea, Liburnia, Croatia, Sclavonia, Carniolia, Styria inferiori, et parte Carinthiae usque ad Dravum. Dicitur autem dux de Histria vel quia Histria ipsae Venetiae universae nominabantur quandoque, ut innuimus dissert. secunda n. 19, vel quia regio Histriensis propior Avaris respectu aliarum [Col. 0529D] regionum, quas in Italia administrabat Henricus. Episcopum illum, cujus sicut et caeterorum nomen epistola non profert, si diceres Paulinum, non me infestum impugnatorem haberes; qui noverim episcopos hoc tempore castra secutos, ut paulo ante vidimus Angilramnum, et Sympertum huic expeditioni adfuisse. Insuper religionis causa susceptum bellum, et vicinitas locorum conjecturam probabilem efficiunt. Nunc ad Henricum nostrum regrediamur.

XVIII. Ad annum usque 796 Avarici belli interstitium. Anno quippe proxime delapso 795, dum Carolus bello Saxonico detineretur, »in loco qui Lunis dicitur venerunt missi Tudun, qui in gente et regno Avarorum magnam potestatem habebat, qui dixerunt quod idem Tudun cum terra et populo suo se regi dedere vellet, et ejus ordinatione Christianam fidem suscipere.« Haec annales Loiseliani caeteris quoque consentientibus. Si ex his non assequeris intestino bello laborantem Hunniam, clarius cognosces ex factis [Col. 0530A] anni 796 sequentis. Nam Henricus nactus dissensionum occasionem in ipsos movit, et »missis cum Wonomiro Sclavo militibus Rhingum gentis Avarorum longis retro temporibus quietum, civili bello fatigatis inter se principibus (en tibi inter se Avaros dissidentes, quorum unus ex primoribus Tudun anno superiori ad Carolum defecerat, promissione facta baptismi cum suis suscipiendi) spoliavit: Chagan sive Viguro intestina clade addictis, et a suis occisis, thesaurum priscorum regum multa saeculorum prolixitate collectum domino regi Carolo ad Aquis palatium misit.« Ita Annal. cit. Rhingum quidem principem et dynastam inter Avaros habent. Verum locum esse, non hominem poeta Saxo hoc an. 796 demonstrat, dum ait:

Nam spoliata fuit Hunnorum regia, Rhingum
Quam vocitant. Hanc dux Heiricus hoc ceperat anno.

XIX. Verum non misisse praedam Avaricam Henricum, [Col. 0530B] sed detulisse ait in annalibus suis Eginardus: »Magnam partem thesauri Hericus dux Forojuliensis, spoliata Hunnorum regia, quae Ringus dicebatur, eodem anno de Pannonia regi detulerat.« Et quidem detulisse, et non misisse probabile facit epistola 112 Alcuini ad Paulinum, quae scripta est hoc ipso anno, quo debellatis Avaris per ipsam sollicitat Paulinum ad eorum conversionem suis praedicationibus promovendam. In cujus fine haec addit: »Binas vestrae paternitatis paulo ante direxi chartulas: unam per sanctum episcopum Histriensem, aliam per virum venerabilem Aericum ducem.« Redux ergo Forojulien. Henricus a delatione praedae Avaricae ad Aquis palatium, ubi Alcuinus forte tunc cum rege morabatur, epistolam, cujus hic meminit, retulit Paulino, et forte illa est in qua mentionem habet Angilberti Romam ituri. Ex ipsa colligere licet Henricum prius Paulini, forte in castris secum tunc degentis, epistolam portasse Alcuino: et vicissim Alcuinum per eumdem Henricum redeuntem rescripsisse Paulino, latoremque [Col. 0530C] commendasse ejus spirituali magisterio, et addidisse iturum Romam Angilbertum. En aliqua verba epistolae: »Acceptis sapientiae vestrae apicibus, et charitatis muneribus per hunc hujus praesentis chartulae gerulum (vide eumdem esse et qui fert et qui refert) valde gavisus sum . . . . Praesens vero harum portitor litterarum vestro auxilio et patrocinio nostrae sit commendatus petitioni. Ipse vivo officio linguae nostras vel suas vobis ostendet necessitates, majorem nostrae salutationis seriem Angilbertus filius communis noster Romam iturus volente Deo vobis diriget.« Sed de itinere Angilberti infra. De Paulino item et de concilio cui interfuit alibi.

XX. Non una actione hoc anno res Avaricae confectae. Tudonem forte hac prima clade emotum, et hinc ad regem Carolum proficiscentem, pollicitationem suam baptismi suscipiendi anno praeterito per legatos exhibitam adimpleturum, non pauci Avari secuti sunt. Perhumaniter a Carolo excepti, et baptismo [Col. 0530D] expiati, regiisque muneribus aucti ad propria remearunt. Interim filio Pipino rege Italiae in Pannonias cum exercitu amandato ad continendos noviter subactos populos, ipse Carolus dum stativa ageret in Saxonia, duas ab Avaricis partibus legationes recepit. »Una quae dixit occurrisse ei Cagan cum caeteris optimatibus, quem sibi Avares post interfectionem priorum constituerunt. Altera quae dixit Pipinum cum exercitu suo in Ringo sedere.« Ita Annal. Loiselian. qui addit: »Et domnus rex peragrata Saxonia cum integro exercitu in Gallias se recepit, et in Aquis palatio filium suum Pipinum ex Pannonia redeuntem, et partem thesauri quae remanserat, adducentem, laetus aspexit, atque ibidem Natale Domini et Pascha celebravit.« De hoc ipso bello Eginardus in Vita Caroli: »Nullum bellum contra Francos exortum humana potest memoria recordari, quo illi magis ditati et opibus aucti sint.« Huic secundae expeditioni Pipino a patre demandatae non interfuit Henricus noster, [Col. 0531A] quem »decedere (scilicet ab Aquis palatio, quo primum advenerat manubias hostium deferens, ut dictum est) ac in Italiam redire jussit Carolus ne quid rei novae absente Pipino exoriri ea parte posset,« ait P. Aemilius lib. II. Spoliorum tamen Avaribus a se ereptorum potiorem partem Romanis templis dicatam, Caroli nomine ad offerendum destinatur Angilbertus, qui notus erat pontifici, nam et an. 792 Felicem ex synodo Ratisponensi Adriano papae deduxerat.

XXI. Dum autem Angilbertus parat peregrinationem suam maturare, pontificis Adriani demortui percrebuit fama. Qui VII Kal. Januarii, teste Anastasio, decessit sepultusque est anno superiore cadente 795. Ex quo collige bellum Avaricum, primo per Henricum peractum, cujus spolia nunc parantur Romam mittenda per Angilbertum, forte extremis annis 795 mensibus coeptum fuisse, communiter tamen hoc an. 796 reponi, sub cujus initio completur. Hinc rursus [Col. 0531B] vices mutantur, et quae prius directae erant epistola et legatio ad Adrianum, ad Leonem III diriguntur. Hoc fatetur Carolus ipse in epistola, qua rescribebat epistolae Leonis de more certiorem Carolum de sua in cathedram Petri assumptione facientis. Ait inter caetera: »Angilbertum manualem nostrae familiaritatis vestrae direximus Sanctitati, quem prius, sicut promisimus per religiosos viros Campolum et Anastasium, beatissimo patri nostro, praedecessori vestro dirigere curavimus, sed, ut praefati sumus, dum exenia omnia parata erant, lugubri paternae mortis nuntio repente tardatum est iter illius, sed modo laetiores de vestrae sanctitatis successione facti, quod desideravimus in illo pio patre agere, in vobis perficere studemus.« Angilbertum Carolus privata ac familiari schedula instruxit, docuitque quae cum Leone agenda erant. Prae se fert hunc titulum: Admonitio ad Leonem papam: dirigitur autem Homero auriculario, quo nomine signat Angilbertum, quippe hujus eruditionis nominibus florens in litteris aula Caroli [Col. 0531C] interpellabat viros aliqua virtutis specie eminentes. Sic Davidem Carolum Alcuinus vocabat, sic Richulfum Demoetam.

XXII. Talibus instructus monitis Angilbertus, et manubiis Avarorum Leoni donandis onustus iter Italicum suscepit. Paulinum in via adiit, ipsique Alcuini epistolam reddidit. Constat ex syntagmate Pauli Petavii de Nithardo Caroli Magni nepote, quod Duchesnius tom. II rer. Francic. scriptor. inseruit. »Tunc vero detulit Angilbertus et Alcuini litteras ad Leonem III, et Paulinum Aquileien. patriarcham;« in margine ibidem notatur: »Hae sunt in excussis 27 et 59, at in optimae notae ms. 72 et 73.« Non inficior 72 epistolarum Alcuini Leoni directam, esse eam, quae hic enuntiatur. In fine enim ipsius meminit Angilberti epistolae geruli, sic: »Iste filius meus charissimus Angilbertus vobis patefacere valet nostrae parvitatis erga apostolicam sedem devotionem.« Sed non hoc ausim proferre de 73 directa quidem [Col. 0531D] Paulino, non tamen, ut videtur, per Angilbertum, sed per alium, qui aliam Paulini detulerat, et, ut n. 19 supra putavimus, per Henricum. Apparet enim scriptam esse ante adventum Angilberti, de cujus itinere Romano non ut imminenti, sed ut postea futuro in ea meminit. Potius illam, quam detulit Angilbertus, credimus esse 112, in qua meminit de subjectis Avaris, et de eorum legatione ad regem directa. »In cujus (Dei) ait, potentia et gratia mirabiliter de Avarorum gente triumphatum est, quorum missi ad dominum regem directi subjectionem pacificam, et Christianitatis fidem promittentes.« 201 Quod hoc anno 796 evenisse post primam victoriam Avaricam per Henricum relatam concorditer annalistae testantur.

XXIII. Sed cum Avarorum fides nutaret, imo nonnulli ex ipsis ad sacra paterna redirent, Dei et hominum pejeratores et foedifragi, anno 799, Geroldus ex Bajoaria, Henricus ex Forojulio, dum copiis [Col. 0532A] adductis ad obedientiam Dei et regis revocare volunt rebelles, occiduntur proditione nefanda. Annal. Bertinian. »Eodem anno (799) gens Avarorum a fide, quam promiserat, defecit, et Henricus dux Forojulien. post tot prospere gestas res juxta Tarsaticam Liburniae civitatem insidiis oppidanorum oppressus est, et Geroldus comes Bajoariae praefectus commisso contra Avares praelio cecidit.« Cladem hanc evenisse Kal. Septemb. apparet ex epitaphio Geroldi, quod Henricus Canisius tom. II, p. 2 Antiq. Eccl. pag. 73, edit. Amstel. 1725, ex incerto poeta profert, in quo sic legitur:

Mole sub hac magni servantur membra Geroldi;
Hujus jura loci cunctisque viribus auxit.
Pannoniis vera ecclesia pro pace peremptus,
Oppetiit saevo Septembribus ense Kalendis:
Sideribusque animam dedit. Artus Saxo fidelis
Abstulit, huc retulit, dignoque hic clausit honore.
Henricum a praelio revertentem vindictam de Liburnis, [Col. 0532B] Histriensibus molestis, capturum, deceptum Tarsatentium dolo, promittentium se arcem daturos, si noctu paucis comitatus portas clam aperiendas ingrederetur, scribit Palladius Junior lib. II. Qui cum delecta parva militum manu urbem subiret, a tergo postibus clausis, oppidani ad arma confugiunt, et omnes mortali vulnere sauciant, saxorum quoque et tegularum jactata copia ingenti, mortuos sepultosque una actione relinquunt. Penes scriptorem sit fides: neque enim vadem me constituerim talium, nullo veteri scriptore astipulante. Factum tamen certum, et proditio morsque indubia. Quam Carolus anno sequenti, »dum Venetiam obit vindicavit (scribit Aemilius init. lib. III): auctores sceleris securi percussi:« Hunc exitum sortitus Henricus, haud certe dignus qui sic periret. Sed jam pauca adhuc de libro ipsi directo.

XXIV. Si materiam spectes, ea quidem est quae decet virum etsi laicum, perfectionis tamen vitae studiosum. Ex veterum Patrum penu praesertim Juliani [Col. 0532C] nonnulla profert, sed prudentia ita ad rem accommodat, ut sua esse non faciat. Alia quoque ex suo promit, quae Basilii Magni nomine non indigna visa sunt, ut ad cap. 20 adnotamus; si vero formam: equidem non ordo servatus, et methodus neglecta. Sed aetati minus excultae facile condonandum. Nec tamen sine ratione factum, cum enim uniformitas ordinis pluries legenti taedium ingerat, contra ipsa varietas delectationem pariat, ea illectus in lectionem rapitur, quia ingenium non fatigat. Adde scriptum viro curis distento, cui non vacaret prolixae lectioni se dedere, satis superque si unum alterumve caput in die esset lecturus. Hanc igitur tumultuariam, ut ita dicam, materiarum dispositionem, si statum attendas viri cui scribitur, laudabis potius, et prudentiam dirigentis admiraberis; et carentem ordine, ordinatam cognosces. Idem quoque de styli ratione dicito. Sciebat Paulinus abundare, et penuriam pati. Commendandus igitur si qui in conciliorum concionibus, [Col. 0532D] orationem attollat ad dignitatem confessus, cum quo agebat, et rei quam agebat; agens instructive privato cum homine pedes eat, et planum teneat, nec tamen sordide procedat.

XXV. Locum et tempus scriptionis indicare videntur verba cap. 7: »Licet me mutationis locus longe tulisset a vobis corpore, etc.« quae non abesse cum scribebat, indicant, sed abfuisse et insuper rediisse, ut consideranti patet. Abfuit, cum an. 789 Aquisgrani, 792 Ratisponae, et 794 Francofurti conciliis adfuit, ut in ejus Vita apparet. Potius tamen de postrema absentia hic locutum credimus, amicitia jam per septennium culta, ut ex libro apparet, suadente. Adde quod cap. 58 et 59 hujus lib. alludere videtur haeresi Felicis nuper in hac synodo damnatae, dum ait ad dominum: »Persequere leonem, qui rapuit ovem de grege tuo, et expulsa noctis caligine, effugatisque umbris tenebrarum, etc.« Quae omnia conveniunt haeresi recens proscriptae. [Col. 0533A] Igitur Paulinum jam episcopum Henrico duci, seu comiti exhortationis librum, si materiam spectas, [Col. 0534A] congruum, si formam et stylum, prudentem regressum ad propria an. 795 circiter, scripsisse putamus.



DISSERTATIO SECUNDA DE CONCILIO FOROJULIENSI.
[Col. 0533]

[Col. 0533A] I. Quanquam plurimis conciliis quae tempore et jussu Caroli Magni coacta fuerunt, adfuerit Paulinus noster, et primas fere in omnibus habuerit, de iis tamen singillatim disserere supersedemus et quia hinc inde, prout occasio tulit, actitatum est, et quia non unius soliusque erant Paulini opus, ut ad peculiarem dissertationem astringeremur producendam, qui opera ejus nedum in publicam proferre lucem, sed labore studioque nostro, quantum datum est illustrare conamur. Verum cum non ita res se habeat [Col. 0533B] de synodo Forojuliensi, in qua ipse non solum primatum, ut par erat, in sua metropolitica ecclesia tenuit, sed et auctoritate principis sedis comprovinciales episcopos accersivit, prolixa et eleganti oratione disseruit, symbolum fidei proposuit, canones observandos exhibuit; in summa, ipse et non alius concilium coegit, habuit, perfecit: aequum est ut singulari dissertatione res hujus synodi prosequamur. Ne autem in supervacaneis tempus teratur, et abutamur lectoris patientia, tantummodo de tempore et loco concilii, insuper de episcopis convenientibus, eorumque ecclesiis metropolitanae Aquileiensi sedi subjectis sermonem instituimus. Si qua in textu peculiarem animadversionem vel explanationem, videbantur postulare, notis et observationibus jam suo loco factum est satis.

II. Praemittitur orationi Paulinianae hac in synodo habitae quoddam velut exordium, quod scribae recensentis acta Concilii dicerem, nisi stylus, omnino orationi ceterae conformis, Paulinum indicaret auctorem. [Col. 0533C] In eo autem haec leguntur, quae hujus dissertationis praecipuam partem, et fere unicam materiam complectuntur, quae sic se habent. »Anno igitur felicissimo principatus eorum tertio et vicesimo, et decimo quinto, canonicis siquidem evocatum syllabis fraternum quorumdam episcoporum contubernium Forojulium municipium coacervatum convenit.« En tibi indicatum tempus, locus, episcopi. Sed vere indicatum: nam nec tempus nec locus, nec episcoporum numerus et eorum ecclesiae sunt a controversia et quaestione immunes. Quapropter quo anno Christi vere concurrant annus 23 Caroli Magni et 15 Pipini: quis locus nomine Forojulii intelligendus sit et denique quot et quarum ecclesiarum fuerint episcopi, qui convenerant, diligentius est investigandum.

III. De tempore primo disserentibus non levis occurrit difficultas ex allatis verbis, videlicet, »anno principatus eorum tertio et vicesimo, et decimo quinto canonicis evocatum syllabis, etc.« Quae verba [Col. 0533D] mire torquent criticorum chronistarum ingenia. Baronius ad an. 791, n. 3, assignat annum 15 Pipini regno, qui convenire haud potest cum 791 Christi Jesu, quo synodus ab eo dicitur convocata. Etenim ipse Pipinus Italiae rex renuntiatus fuerat ann. 781 cum in Paschate Romae baptizatus fuit ab Adriano pontifice, a quo usque ad an. 791 non 15, sed tantum 10 anni excurrunt, incipitque annus 11 a die 15 Aprilis, qua die anno 781 incidit Pascha.

IV. Cointius Annal. Franc. Eccl. tom. VI, ad annum 795 n. 8, epocham sequitur annorum regni Caroli ab anno scilicet 768 quo, mortuo patre Pipino VIII Kal. Octob., adiit Gallicum regnum VII Id. ejusdem mensis, et putat esse emendandum numerum annorum regni ejus, ut pro 23 dicatur annus 27, sicque recidat concilium in an. Christi 795, qui a 15 Aprilis die est annus regni Pipini 15. Ratio, qua movetur ad correctionem apponendam chronico, hujusmodi est: Quia in concilio Francofordiensi dicitur [Col. 0534A] tertio damnata haeresis Feliciana nempe primo »Reginoburgi, deinde Romae, tertio Francofurti, et synodum Forojuliensem, in qua quoque damnatus est (Felix) rejiciunt post Francofordiensem, quam constat anno Christi septingentesimo nonagesimo quarto celebratam fuisse.« Verum nec emendatio arridet, nec ratio urget. Non primum, quia gratis hoc videtur dictum. Quare enim emendandus numerus 23 annorum Caroli, qui tam disertis 202 verbis expressus, ab omnibus accipitur et tenetur, et non [Col. 0534B] potius annus Pipini, et pro 15 reponendus numerus 11? Nec ratio emendationis urget: nam proscriptio haereseos Felicis tertio quidem Francofurti lata est solemnis et legitima; quo tamen in censu non esset computandum quod obiter, non expresso haeretici nomine, contra eam in concilio Forojuliensi actitatum est. Potuit enim in concilio Forojuliensi improbari dogma Felicis, et de facto improbatum fuit, quin per hoc numerum trium solemnium proscriptionum amoveas, et avellas ab anno 791 synodum nostram, quo creditur a Baronio et aliis celebrata. Non igitur Cointius scopum attigit.

V. Harduinus in notis appositis synodo Forojuliensi ab editoribus Venetis Labbeanae collectionis tom. IX, pag. 31, non annorum numerum comprehendit in numerali nota XV vel 15. (ubique enim sic inscribitur, et nullibi expressis litteris quindecim, vel decimo quinto sic) quem affigunt praefati auctores regno Pipini, sed numerum episcoporum ad synodum convocatorum. Sic enim habet contra mox allatum [Col. 0534C] Cointium ad illud, et 15 canonicis syllabis; »Cointius, ait Harduinus, in Annalibus ad an. 895 (corrige typographorum oscitantia illapsum mendum, et repone 795) legit et quintodecimo, et chronologiam propterea perturbat.« Haec Harduinus. Quid de numero episcoporum opinandum sit, infra dicetur. Interim advertendum ad verba illa anno principatus eorum, quibus non unius, sed amborum anni in censu et chronologia proponuntur. Adeoque illud 15 ad annos Pipini referendum necessario est. Non ergo litterae convocatoriae possunt intelligi.

VI. His sententiis rejectis pro ea standum videtur, qui est P. Pagi, in annum 796 synodum refundentis. Hic in critica Baroniana ad an. 791, n. 6, observat convenire anno 796 annum decimum quintum Pipini regis Italiae, et vigesimum tertium regni pariter Italici ipsius Caroli. Equidem Pipinus anno 781 in Paschate incidente in diem 15 Aprilis Romae baptizatur ab Adriano pontifice, et rex Italiae dicitur. [Col. 0534D] Ejus ergo annus decimus quintus incipit die 15 Aprilis an. 795 et desinit in diem 15 Aprilis anni sequentis 796, ab anno autem 774, die 26 Maii, quo capta Papia, et rege Desiderio in Franciam deportato, rex Italiae dictus est Carolus, regni ejus Italici annus vigesimus tertius incipit. Verum quidem est, quod sic res procedendo, non adhuc perfectam convenientiam annorum utriusque regum assequimur, desinente anno decimo quinto regni Pipini sub die decima quinta Aprilis, quo die nondum incipit annus vigesimus tertius regni Caroli, quem nonnisi vigesima sexta mensis Maii auspicabatur. Sed non una epocha attendenda est in recensendis annis regni Italici Carolini. Altera quidem a die vigesima sexta Maii, qua captum est Ticinum, et Desiderius throno deturbatus: altera a victoriis ante diem decimam quintam Aprilis de hostibus Longobardis reportatis. Quod ne gratis prolatum credatur, advertit Pagius ante captam Papiam regem Longobardorum dictum [Col. 0535A] ab Adriano in epist. in ordine Carolinarum 55, quam Gaufridum ad castra circa Papiam locata in obsidionem civitatis revertentem detulisse observat ad an. 774, n. 9, adeoque nondum urbe ipsa expugnata. Insuper ad eumdem annum n. 10 ex praecepto de nonis et decimis et restauratione ecclesiarum dioeceseos Cenomanensis, quod sic subscribitur: »Data in mense Aprili IX Kal. Maii anno II Christo propitio gloriosi imperii nostri et 34 regni nostri in Francia, et 29 in Italia,« ostendit die 23 Aprilis an. 802 secundo imperii jam attigisse an. 29 regni Italici. Ergo ante 26 Maii auspicandum aliquando est Caroli regnum Italicum. Haec ex Pagio.

VII. Sed adhuc subtilius ex aliis diplomatum datis est nobis haec epocha investigata. Apud editorem novissimum Ughelli in Concordiensibus habemus diploma datum Petro Concordiensi episcopo Francofurti, prid. Non. Aprilis an. 802 quod notatur an. 34 in Francia, et 29 in Italia. Hinc inferes ad quartam [Col. 0535B] diem Aprilis an. 774 jam coepisse dici Carolum regem Italiae. Hoc nunc tene. Apud eumdem Ughellum in Cenetensibus aliud diploma profertur datum pariter Francofurti Dulcissimo prid. Kal. Aprilis an. 26 et 20 regni, qui annus incidit in annum Christi 794, quo die posito signum est absolutum an. 20 regni Italici non fuisse; si enim absolutus, jam esset 21, si autem annus 20 regni Italici Caroli absolutus non est 31 Martii, et est jam inceptus 29, die 4 Aprilis, exordium inter 31 Martii, et 4 Aprilis statuere necesse est. Quo die autem praecise auspicandum sit non curiosius exquisivit Pagius; sed tantummodo ait, quod »cum teste Anastasio Carolus ante captam Papiam diversas civitates subegerit, a parte Longobardiae devicta se regem Italiae vocare coepit.« Nobis autem probabile fit, Carolum non arbitraria usurpatione nomen regis Longobardorum sibi ascripsisse, sed cum an. 774 Romam pergeret, relicta obsidione Papiensi, et jam captis nonnullis Longobardicae [Col. 0535C] ditionis civitatibus (etsi nondum capto Ticino et Verona, ut V. cl. Scipio Maffeius in sua Verona illustrata part. I, lib. XI, ex documento 9 quod in fine profert dato regni »Desiderii et Adelchis anno octabo decimo et quinto decimo per indict. XII de mense Abrile,« qui annus, ipso teste, correspondet anno Christi 774) Adrianum qui eum perhumaniter exceperat titulo Longobardorum regis insignivisse. Ipsa enim epistola 55 numero superiori citata hoc suadet, in qua a papa rex Longobardorum dicitur, et adventus ejus Romam et regressus ad obsidionem Ticinensem memoratur his verbis: »Ab illo tempore, die quo ab hac urbe Romana in illas partes profecti estis, quotidie momentaneis etiam atque singulis horis nostri sacerdotes . . . . pro vobis Deo nostro ad clamandum non cessant.« Tempus autem adventus ejus Romam notatur ab Anastasio, quod fuit ipso sabbato sancto. Mora vero ejus ibidem saltem usque ad feriam quartam sequentem protracta est; nam dicit Bibliothecarius, quod hac die conventus [Col. 0535D] a pontifice confirmavit donationem factam Stephano papae, et alia donatis addidit. Adverte autem quod feria secunda Paschatis ad missarum solemnia in ecclesia beati Petri apostoli pontifex ei laudes reddere fecit. Laudes acclamationes erant publicae principibus praesertim cum inaugurarentur factae, precationesque vitae, felicitatis, victoriae, ut pluribus docet Du Cange in Gloss. verbo Laus. Omnino ergo rationi consentaneum est istis in laudibus datam a populo acclamante principi adeo de Romana Ecclesia bene merenti regis Longobardorum appellationem, quam ipse pontifex ipsi scribendo non veritus est confirmare. Anno autem 774 quo haec Romae acta sunt, pascha, incidit in diem 3 Aprilis. Ab hoc ergo tempore epocha annorum regni Italici Caroli quandoque est auspicata. Quae cum ita sint, jam annus 23 Carolini Italici regni incipiens, anno 796 convenit cum anno 15 regni Italici Pipini desinente: et spatium quod est inter diem tertiam vel quartam Aprilis et [Col. 0536A] diem decimam quintam ejusdem mensis, est tempus sicuti convenientium annorum vigesimi tertii Caroli et decimi quinti Pipini, ita concilii Forojuliensis Paulini. Paulinus enim signando tempus sui concilii, more Italorum procedit, apud quos, ut advertit Mabillonius De Re diplomat. lib. II, cap. 26, § 2, n. 12, regnante Pipino Caroli Magni filio duplex epocha nonnunquam apposita est, unde apud Puricellum p. 21, de basilica Ambrosiana sic concluditur charta Petri archiepiscopi: »Anno dominorum nostrorum Caroli et Pipini regum in Italia 16 et 9.« Sic Paulinus noster anno principatus eorum 23 et 15 inscripsit suum concilium et celebravit.

VIII. His suffragium ferre potest Georgii Pilonis auctoritas, qui histor. Bellunen. lib. II non alio anno hanc synodum Paulinianam reponit quam 796, et morem synodos convocandi ob varios casus intermissum addit tunc fuisse resumptum, quod consonat his quae dixit Paulinus in concilio. Sed fallitur dum [Col. 0536B] Aquileiae coactum affirmat, et omnes episcopos, suffraganeos, ita dictos quod eorum suffragiis patriarcha eligeretur, interfuisse. Nihil horum: nec Aquileiae coactam synodum, sed Forojulii, nec omnes episcopos interfuisse, ut infra dicetur, nec suffraganeos dictos a suffragiis in electione patriarchae ferendis, qui non ab episcopis provinciae, sed vel a principe vel a clero ecclesiae erat eligendus. Unde autem suffraganei dicantur vide Du Cange in glossar. Etiam Palladius noster hoc anno synodum a Paulino, et quidem statim a victoria Avarica per Henricum delata coactam profert. Sed fallitur et ipse, dum aliam hanc dicit ab ea, quam dat anno 790. Haec enim eamet est, et non alia, non anno 790, quo nulla, sed anno 796 celebrata.

IX. His ex chronologia petitis argumentis, quibus sententia nostra innititur, ex verbis Paulini non leve fulcimentum appones. Compara enim quae dixit in concilio cum factis ejus temporis, et invenies non alii anno ea melius convenire quam anno 796. Sic enim 203 ait: »Propter imminentia praeliorum bella, quae [Col. 0536C] circumquaque per finium nostrorum gyrum frementi ferocitate ingruere non cessabant, intermissum interim hoc magnificum opus (concilii) procul dubio poterit approbari.« Originem, progressum, renovationem belli Avarici, ad quod praecipue hic respicit Paulinus, pete ex dissert. 1 in librum ad Henricum a n. 12 et seqq. Sic alternantibus praeliis et victoriis rex Forojuliensis male pacata opportunitatem abstulerat Paulino concilium congregandi usque ad an. 796. Bellum autem Avaricum an. 795 renovatum, et initio sequentis 796 per Henricum victorem perfectum; occasionem dedit Paulino his verbis alloquendi Patrum conventum: »Nunc autem divina opitulante clementia, attritis utique ferocium barbarorum superbiae typho erectis cervicibus, reddita pace terris, paululumque respirantibus regalibus jussis, necessarium duximus summopere festinantes fraternitatem vestram in uno collegio aggregari.« Nota verba nunc attritis cervicibus, quae indicant tempus [Col. 0536D] non intercessisse nimium ab ipsa victoria ad convocationem concilii. Quod clarius indicant illa summopere festinantes. Summopere festinare est extremas veluti vires exerere ut fiat cito quod fieri volumus, et nulla temporis interposita mora, quantum scilicet negotii ratio prudenter patitur agendum. Prima igitur occasione sibi exhibita concilium collegit Paulinus. Nam statim a Paschate, quod incidit, uti an. 774, ita et hoc anno 796, in diem 3 Aprilis, synodum suam habuit; eo scilicet medio tempore, quod excurrit usque ad diem 15 ejusdem Aprilis, quo die annus 16 Pipini exordium ducit; et si divinare licet, die 10 ipsa Dominica in Albis forte fuit congregata et peracta.

X. Addebat insuper Paulinus in excusationem intermissorum conciliorum se aliqualiter supplevisse, cum accersitus a Carolo synodis ab eo convocatis interfuerit. »Verumtamen, aiebat, non penitus intermissum veridicis valebit assertionibus aestimari. [Col. 0537A] Nam quoties reverendis principalibus accersiti imperiis in generali celeberrimae synodi venerabilium Patrum conventione humillimam parvitatis meae praesentiam, quia saepius contigit adfuisse, vestris est animis, ut opinor non celatum, vestrisque etiam obtutibus aliquoties latius patuisse in promptu non dubito.« His verbis respiciebat ad varios coactos prius conventus, quos inter fuerat concilium Aquisgranense an. 789, quod plurimorum episcoporum coetum fuisse liquet ex notis Baluzii in ipsum tom. II Capitular. et ex ipsa praefatione Caroli regis, in qua alloquens episcopos sic aiebat: »Quapropter placuit nobis vestram rogare solertiam, o pastores ecclesiarum Dei, ut vigili cura, etc.« Sed verba infra posita perpende: »sed et aliqua capitula ex canonicis institutionibus, quae magis necessaria videbantur subjunximus.« Haec capitula ex canonicis institutionibus concinnata opus erant Paulini et Alcuini, ut diserte asserit Benedictus Levita in praefat. ad lib. V [Col. 0537B] Capitul. reg. Francor. loquens de lib. VII in ordine, qui est III ex collectis ab ipso. »Tertio siquidem in libello. . . quaedam ex canonibus a Paulino episcopo et Albino magistro reliquisque jussione Caroli invictissimi principis magistris sparsim collecta sunt inserta capitula, et quibusdam interpositis sequuntur alia regulae monasticae congruentia.« Capitulare autem Aquisgranense anni 789 omnino confertum est veterum conciliorum et Patrum canonibus. Insuper capitula pro monachis inserta sunt, ut ambigendum non sit haec eamet esse, saltem ex parte, quae a Benedicto Levita opus Paulini dicuntur. Confer, si lubet, cum his Aquisgranensis concilii capitula septimi libri Capitularium, et non pauca invenies adamussim convenire. Quia vero sub eodem anno 789 plura capitularia recensentur, et sub variis diebus data plura edicta inveniuntur, his conficiendis Paulinum interfuisse pronum est credere, qui verbis supra allatis dicebat: »humillimam parvitatis meae praesentiam saepius contigit adfuisse.«

[Col. 0537C] XI. Prae omnibus autem conciliis, ad quae hisce verbis respiciebat, erat concilium celeberrimum Francofordiense, quod singulariter vocat »generalem celeberrimam synodum venerabilium Patrum,« in qua praesentiam suam non defuisse optimo jure asserere poterat, qui adeo emicuit sua oratione et actis, ut neminem latere potuisset. Haec vero synodus Francofordiensis coacta anno 794 de qua loquitur Paulinus, manifeste evincit, posteriorem esse eo anno Forojuliensem, in qua de illa loquebatur, nimirum ad an. 796 pertinere. Et haec quoad tempus.

XII. Locum autem si spectas, jam ex Paulini verbis liquido constat Forumjulium: »Quorumdam episcoporum contubernium Forumjulium municipium metropolim Aquileiensem. . . convenit.« Quid vero et ubi fuerit hoc Forumjulium diu sub judice lis fuit. Inter nostrates Utinenses et Civitatenses originalis aemulatio in partes auctores diviserat, utraque urbe pro hujus nominis gloria certante, et utraque suis [Col. 0537D] innixa argumentis sibi praerogativam veteris honoris vindicante. Mallem rem, ut hucusque stetit, indefinitam relinquere, quam vel patriae meae, vel Civitatensium, quorum alioquin et generositatem suspicio et benevolentiam colo, mihi indignationem conflare. Verum quae vulgo nunc Cividale vel Civitas Austriae dicitur, Forumjulium esto. Si quidem sentiunt recentiores communiter, quorum nihil interest, num haec vel illa civitas praestet, sed tantum veriora prodere, quos et commendamus, et imitari studemus, amicam veritatem prae omnibus facientes.

XIII. Nonnihil tamen nominis immutatio negotii facessit. Etenim cur et quando Forumjulium Civitas, et Civitas Austriae dicta est? Candidus lib. III paulo ante finem, originem nominis Civitatis Austriae hinc haurit, quod »Rosimunda Luitprandi regis uxor, Austriis principibus oriunda, viro fato functo, hortatu Hirprandi in Forojulii sedem secessit, quae generosos civium mores arduis in consiliis conspicata [Col. 0538A] reliquum vitae sibi sine cura exigens administrationem omnem ipsis est elargita. Quamobrem senatus consulto ad posteritatis memoriam decretum est, oppidi nomine immutato, Civitatem Austriam nuncupari.« Sed haec anilem fabellam sapiunt, quam emunctioris naris viri odorantes exsufflent. Propius accedit Fontaninus libello delle Masnade, dum ait Civitatem Austriae ideo urbem dictam, quod orientalis plaga seu regio, Austria diceretur, uti revera respectu Ticinensis, Longobardorum regiae, Forumjulium erat. Additque in exemplum, quod Austria seu Austrasia ea pars Galliae, quae ad orientem vergit, dicta quoque fuerit. Ergo occasione Longobardorum nomen est immutatum, quod avorum nostrorum memoria, ait Fontaninus ibid. pag. 23, perduravit. Verum transmissa hac nominis origine, quid est, quod Paulinus, qui post exactos Forojulio Longobardos concilium adunavit, non Civitatem Austriae, sed Forumjulium appellavit? Etenim recentis nomenclaturae [Col. 0538B] a paulo ante pulsis sede gentibus inductae oblivionem iniquum est Paulino ibidem commoranti appingere. Quidquid tamen sit de nominis mutatione, non est quod de hoc ulterior vexet sollicitudo. Habeant Civitatenses, per me licet, senium sapientem gloriam, et prosit. Tantummodo res aequa lance dirimatur, et judicium paribus hinc inde passibus ita discrete procedat: ut dum ipsis antiquiora taciti transmittimus, praesentia nostra potiora fateantur.

XIV. In ipso autem Forojulio ecclesia, beatae Mariae Virgini sacra, ad conventum fuit a Paulino delecta. Eam non esse, quae hodierna die principem in urbe tenet locum, insigni canonicorum collegio decorata, quamvis titulo virginis Mariae Assumptae in coelum illustretur, manifestum est. Quia non nimium vetus structura id evincit, et charta erectionis Civitatensis ecclesiae, quam proferrem, nisi patruus meus Nicolaus Madrisius jam dedisset editori Ughelliano, qui in Gothofredo patriarcha eam inseruit, [Col. 0538C] non ante an. 1191 constructam et sancto Donato sacratam ostendit. Sed revera nec ea ipsa nunc illa est, quae tunc fuit erecta ex eleemosynis fidelium, et praecipue eorum, qui in citata charta recensentur, sed alia adhuc recentioris structurae, quam aedificaverant canonici an. 1494, ut patet ex charta in append. 2, n. 42 equidem etiam an. 1283 per manum Nicolai notarii Civitaten. datur documentum sic: »Actum in Austriae Civitate ante fores sancti Donati majoris ecclesiae.« In urbe est templum Sanctae Mariae in Curia appellatum, quod non longe visitur a palatio quod Callisti dicebant, qui a Cormone sedem patriarchalem in Forumjulium transferens, aedibus patriarchalibus a se excitatis nomen reliquit. Forte Paulinus, qui Sigualdo tantum interposito, Callisto successit, in proxima ecclesia concilium commodius habuit, vel si mavis in ecclesia sanctae Mariae in Valle puellarum monasterii, jam in saltu sub Sigualdo patriarcha constructi, et, si verum est, [Col. 0538D] translati, forte tempore Paulini in Forojulium et a Ludovico et Lothario, Maxentio patriarchae postea concessi, ut chartae in 2 append. n. 1 et 8 docent, synodus est habita. A parte orientali urbis trans pontem Natisoni fluvio suppositum, olim sublicium, nunc lapideum eximiae structurae erectum an. 1441, ut in charta 204 append. 2, n. 39, alia est ecclesia virgini Matri sacra. An haec tunc exstiterit, et ad synodum delecta fuerit, non ausim asserere. Quae concilium complexa fuit, eam puto, quae principem in urbe locum tenuerit, et virgini Mariae sacra; cujus forte porta aliqua ex proximo altari sancti Donati, sancti Donati porta fuit dicta.

XV. Jam ad tertium propositum dubium devenimus videlicet quot et quarum ecclesiarum episcopi ad Paulinianam synodum convenerint. Amplissima enim quondam fuit Aquileiensis provincia, quae ab Abdua ad Pannonias usque, comprehenso Norico et aestuariis Adriatici maris, sive marina cum mediterranea [Col. 0539A] Venetia, Istria et Liburnia, se extendebat. En catalogum 33 episcopatuum, quos vario tempore Aquileiensi cathedrae subjectos esse ex variis auctoribus comperimus. 1 est Juliensis, 2 Altinensis, 3 Opiterginus, 4 Asylanus, 5 Sacillanus, 6 Maranensis, 7 Aemonensis, 8 Scarabantiensis, 9 Cellianus, 10 Sabionensis, 11 Petoviensis, 12 Tiburniensis, 13 Beconensis, 14 Augustanus, 15 Aventiensis, 16 Vejentanus, 17 Cittanovanus, 18 Justinopolitanus, 19 Tergestinus, 20 Petinensis, 21 Polensis, 22 Parentinus, 23 Mantuanus, 24 Concordiensis, 25 Cenetensis, 26 Vicentinus, 27 Tridentinus, 28 Feltrensis, 29 Veronensis, 30 Patavinus, 31 Tarvisinus, 32 Bellunensis, et 33 Comensis. Brevem notitiam singulorum subjiciamus.

XVI. 1. Juliensis episcopatus mentio fit in synodo Gradensi sub Elia patriarcha Aquileiensi an. 579, et Maxentius tunc erat episcopus oppidi Julii Carnici, nunc vulgo Zuglio dicti, paucis reliquiis veteris urbis [Col. 0539B] nomen adhuc retinentibus inter Carnorum montanorum pagos. Cave autem ne hujus loci episcopos alteri ex nostris urbibus appingas, ut nostrates vel Utinenses vel Civitatenses errore mentis dulcissimo, nunc huic nunc illi prout amor patriae eos rapit, passim sed perperam ascribunt. Hinc quoque falluntur, qui credunt niti veritate quod Marinus Grimanus patriarcha ait in privilegio Civitatensibus die 18 Decembris anno salutis 1524 dato, cum primo ecclesiam eorum inviseret, et cappam pontificalem dono traderet: »Conveniebat, ut sicut vestra respublica pro patriarchatus nostri ornamento sese olim spoliavit proprio episcopatu, sic nos quoque ad tantae rei recordationem mutua adjecta compensatione exspoliaremur principaliori nostro indumento ob vestram gratiam.« Impositum enim fuit bono praesuli, quod aliquando in gratiam patriarchatus sese Civitas Austriae exspoliasset honore episcopali, cum nunquam proprio episcopo fuisset decorata, ut ex ipso Paulo Diacono ostendit eminentissimus Norisius de [Col. 0539C] V synodo cap. 9, § 4, et ipse indigena urbis Chilippus a Turre episcopus Adriensis in dissert. de Colonia Forojulien. non se spoliasse episcopatu in gratiam sedis patriarchalis, sed a Callisto patriarcha expulsum fuisse scribat Amatorem, qui non episcopus proprius Forojulii, sed Julii Carnici erat, precario in Forojulio, annuentibus ducibus Longobardorum, commorans, post quem nullus episcopus Juliensis occurrit. Exspoliatio autem et cappae traditio aliam quam Civitatenses praetendunt originem habet, nam adeundo neo-patriarcha ecclesiam ipsam metropolitanam Aquileiensem, ministri ecclesiae eum cappa exspoliabant, ut patet ex charta, quam in appendice 2 proferimus, n. 25, transierunt enim ritus Aquileiensis ecclesiae una cum patriarcha in Forojuliensem, ut ille recitandi in die purificationis nomina patriarcharum in ecclesia Civitatensi, qui in usu erat in Aquileiensi eadem die, ut rituale ms. ejusdem ecclesiae praescribit post recitatam antiphonam: [Col. 0539D] Hodie beata virgo, etc. sic: Quo finito recitantur nomina patriarcharum. Augustinus Gradonicus, ut patet in charta in appendice 2, n. 45 apponenda, tempore avorum nostrorum donat ecclesiae Utinensis capitulo pedum suum pastorale, munus quidem praestantius quam cappa, quae aliis quoque minoribus ecclesiasticis dignitatibus quandoque conceditur: quis tamen unquam Utinensium somniavit per tale donum designari dignitatem episcopalem Utinensem abolitam in gratiam sedis patriarchalis? Solebant patriarchae nostri cum adirent sedem suam Aquileiensem, in ecclesiam Utinensem translatam, mulam cui veniendo insidebant cum phaleris, ephipio, calcaribusque auratis, Utinensibus concedere, ut ex charta in append. 2, n. 43, inserenda ipsum Marinum Grimanum fecisse cognosces, non in alicujus veteris dignitatis, sed tantum in honoris amorisque signum et testimonium. Mos vetus, quem apud Ughellum in Valtero invenies, cum de equo ipsius lis oritur inter [Col. 0540A] Alardinum de Capite pontis, et canonicos Veronenses, quibus advenientis primo Veronam patriarchae Aquileien. equus adjudicatur an. 1207, 3 Martii. Ita de cappa cum Civitatensibus factum puta. Sed redeamus in viam, a qua nos amor veritatis, non contentionis prurigo aliquantulum abduxit.

XVII. 2. Altinensis episcopatus praesul erat Petrus sub eodem Elia, cujus Gradensi etiam synodo interfuit. Sed de eo et de Altino aliquid fusius in dissert. de synodo Altinensi, praecipue n. 18 habebis. 3. Opiterginus male confunditur a nonnullis cum Cenetensi episcopatu, quasi hoc ex illius interitu exorto. Nam sub Elia Marcianus Opiterginus, seu Opitergiensis, et Vindemius Cenetensis habentur in eodem concilio Gradensi subscripti: et an. 680, Agathone Petri cathedram tenente, in concilio Romano subscribunt et Ursinus Cenetensis et Benenatus Opiterginus. Non ergo ex occasu unius ortus alterius, cum utrumque eodem tempore floruisse manifestum sit. [Col. 0540B] Sed consule adhuc quae infra n. 25 in Cenetensi dicemus. 4. Acilensis episcopatus mentio occurrit in diplomate Othonis, quod profert Ughelli editor Venetus in episcopis Tarvisinis; quo diplomate an. 968 Otho donat Rozo, alias Roccio, episcopo »castrum de Asilo cum ecclesia in honore beatae Mariae virginis constructa, quae olim caput episcopatus ipsius loci et domus esse videbatur,« ut ibi dicitur, pro erat, mutatione et usurpatione verbi in re diplomat. nota. Azolensis, seu Acilensis episcopatus tanquam Aquileiensis metropolitae suffraganei occurrit mentio in synodo Mantuana, in qua penultimo loco habetur Arthemius Azolensis; et ante eam in conciliabulo Maranensi Agnellus de Azilio, ut constantior lectio habet; non de Sacillo, reperitur. 5. Sacillanum quidem cum Acilensi Ughellus in prooemio ad patriarchas Aquileien. confundit, ejusque Sacillani subscriptionem inveniri ait epistolae synodicae Agathonis papae pro VI synodo. Ego tamen subscriptionem ejus ibidem non invenio, nec P. de Rubeis in not. ad [Col. 0540C] concil. Mantuan., n. 10, invenit. Sicuti neque in codice fisci apostolici aut in provinciali Romano, in quibus obtendebatur mentionem fieri episcopi Sacillanensis, nec Carolus a sancto Paulo, nec Lucas Holstenius, qui haec monumenta jam expenderant, invenere. 6. Maranensem episcopum autumat aliquando fuisse Palladius ex synodo Marani habita sub Severo patriarcha; quo teste, qua ratione, non profert. Qui Donatus nomine subscribit Lateranensi concilio sub Martino I, eum non Marranensem in Forojulio, sed Marianensem in Corsica fuisse episcopum observat laudatus pater de Rubeis in dissert. de schism. Aquileien. caput 12. 7. Aemonensis idem est ac Labacensis episcopatus, ut vult Schonleben in annal. Carnioliorum: cujus episcopus Patritius, aliis Petrus, subscripsit concilio Gradensi. Praeter hunc nullum invenio episcopum Aemonensem vel Labacensem usque ad an. 1000, ad quem usque producit opus suum Schonleben. Imo ex Ughello recensente [Col. 0540D] suffraganeos metropoleos Aquileiensis, invenio tantummodo a Pio II institutam fuisse Labaci sedem episcopalem an. 1461, subditamque patriarchae Aquileiensi. Verum sex tantum post annos petente Friderico imperatore, ab Aquileiensi exempta per Paulum II Romanae sedi immediate subjicitur. Hi omnes episcopatus vel nunquam fuerant, vel nondum erant, vel desierant esse tempore Paulini, vel carebant episcopo, vel in aliam sedem erant translati.

XVIII. In Norico, 8. Scarabantiensem episcopatum invenio, cujus praesul Vigilius subscribit Eliae concilio. Scarabantia, quae nunc Sapringh vel Zapprinum audit teste Ferrario ex Lazio, octo milliaria Germanica a Vindobona in eurum distat, diruta forte ab Avaris anno 789 vel seqq. nam sub anno 791 annalista Bertinianus sic ait: »Propter nimiam malitiam et intolerabilem, quam fecerant Avari contra sanctam Ecclesiam vel populum Christianum,« [Col. 0541A] Carolus in fines eorum perrexit, et ad Arrabonem fluvium vulgo Rab, ad quem Scarabantia sita erat teste Cellario, eos contrivit. Igitur quod passi sunt Avari a Carolo anno 791 in ultionem fuit eorum malorum, quae superiori anno perpetraverant in Ecclesiam, quo in tumultu haec sedes vel exstinguitur vel supprimitur. 9. Celianus episcopus Joannes eidem synodo Gradensi octavo loco subscribit. Celeia, vel ut habet Aeneas Sylvius Hist. Europ. c. 21, et vulgo effertur Cilia, urbs quondam non ignobilis, ut lapides inscripti passim occurrentes testantur, forte clades Avarorum et ipsa perpessa, modo Aquileiensi modo Laureacensi, ac tandem Salisburgensi metropolitae paruit. Nunc episcopo caret. 205 10. Sabionensem episcopatum decoravit sanctus Ingenuinus, cujus nomen in synodis Gradensi et Maranensi reperitur. Morocutus in addit. ad Ughellum in Fortunatiano, episcopo inter Aquileienses decimo, hunc auctorem sedis constituit an. 550; [Col. 0541B] deinde suspicatur Aquileiensi subtractam occasione quaestionis ortae inter patriarcham Aquileien. et Salisburgensem archiepiscopum de limitibus confinia Carolo Magno inter utrasque provincias statuente, et pro Sabione excisa, Brixinam Salisburgensi sufficiente. Suffectio haec fieri non potuit ante an. 798, quo ecclesia Juraviensis sive Salisburgensis in archiepiscopatum per Leonem III, Arnone archiepiscopo primo renuntiato, erigitur. Verum anno 807 adhuc supererat nomen Sabionensis; nam eo anno concilio Salisburgensi sub Arnone intervenit Enricus, sive Einricus Sabionensis episcopus. Forte igitur fortuna vicissitudinem aliarum ecclesiarum experta Sabio, quae quondam metropolitae Aquileiensi subdebatur, a longa tempestate episcopo destituta, occasione novae sedis archiepiscopalis, Salisburgensi supponitur creatione recentis episcopi Alimi cui Enricus circa an. 807 successit. 11. Petovii episcopos fuisse Marcum et Valentem patet ex concilio Aquileien. an. 381 sub Valeriano, interventu sancti Ambrosii [Col. 0541C] et plurium virorum doctrina et sanctitate insignium celebri. Quis post hos et Virgilium seu Bergullum, qui synodo Eliae interfuit, sedem episcopalem Petavione (Petovium enim et Petavio dicitur) tenuerit, non ausim asserere. 12. Tiburniensis episcopus Leomanus Gradensi synodo adfuit. Candidus inter caeteras nugas, queis opellam suam infarcit, et hanc vendit lib. IV, Tiborniensem ecclesiam modo esse Tergestinae ditionis. Quid longius a vero? Angustissimam Tergestinam dioecesim quis ad Dravum usque protendit? An quia Ternovo in ambitu Tergestino invenit, nominis similitudine captus Teurniam, seu Tiburniam credidit? Enormius erravit Joseph Mota in dissert. de Jure metropol., qui nec mentem Candidi assecutus est, dum ait ex ipso Candido Tiborniensem episcopatum postea fuisse Tergestinum: nec postea fuit Tergestinus, nec Candidus hoc dixit: sed tantum Tiborniensis dioeceseos modo Tergestinae, id est quod ecclesia seu episcopatus Tiborniensis [Col. 0541D] modo sit ditionis Tergestinae, seu dioecesi Tergestina comprehendatur, non autem quod Tergestinus nunc sit loco Tiburniensis. Utraque enim ecclesia suum dedit episcopum eodem tempore sub Elia, illa Leomanum, Tergeste Severum. Haec Tiburniensis ecclesia una cum Beconensi, 13. et Augustana, 14. subtractae fuerant metropolitae Aquileiensi jam ab an. 591. Unde conqueruntur schismatici Aquileien. provinciae episcopi in libello ad Mauritium imp. quod ecclesiae Aquileiensi jus metropoliticum, ordinandi scilicet in subjectis sedibus episcopos convelli »ante annos jam coeperat, et in tribus ecclesiis nostri concilii, id est Beconensi, Tiburniensi, et Augustana Galliarum episcopi constituerant sacerdotes.« Augustam hanc non aliam quam Vindelicorum puto, quippe ferme conterminam provinciae Forojuliensi, habitam fuisse desumi potest ex cap. 21 et seqq. Vita sancti Magni a Theodoro Campedonensi scripta, inter Lect. Antiq. Canisii tom. I, pag. 666, edit. Amstel. 1725, ope [Col. 0542A] Basnagii, qui fabulis eam refertam dicit, et revera et praesertim in chronologia. In geographia vero non reprobanda. Ibi sanctus Magnus invisit episcopum »sanctae Augustae Vindelicensis ecclesiae Wichtpertum« cui dicit se »a domino directum ad locum, qui vocatur Fauces, ubi proprii sunt fontes Alpium Juliarum.« 15. Aventiensis vel Avoritiensis episcopus Aaron sub Elia synodo Gradensi subscribit. An urbis, quae Avendo in Japidibus Cellario, episcopus? 16. Sit Vejentanus, quo titulo Andreas Vejentanus episcopus provinciae Istriae subscribit litteris Agathonis papae in synodo Romana an. 680, in Liburnina ad sinum Flanaticum, Vegium geographis. V. Cellarium. Etsi tempore Paulini Istrienses episcopi non Aquileien. metropolim suspicerent, sed Gradensem, tamen et antea et postea et nunc Aquileiensi provinciae accensentur. Unde qui sub Agathone patriarcha Aquileiensi, id est Gradensi, synodo Romanae Agathonis papae tanquam provinciae Histriae [Col. 0542B] subscribunt, quondam veteris Aquileiae sedi subjiciebantur. Cittanovanus autem, 17. episcopatus recenter audiit Aemonensis, id est post an. 1000 teste Ughello. Sub nomine tamen Aemonicensis a Cointio ad an. 774, n. 110, et Oemonensis ad an. 795, n. 25, inter sedes Istriae recensetur. Palladius huc translatum vult episcopatum Maranensem; Schonleben Aemoniensem, id est Labacensem. Neutrum puto; sed recentioris originis episcopatum et urbem ex nomine civitatem vere novam arguerem. 18. Justinopolis, alias Aegida insula, Argonautarum appulsu, si fabulis credimus, celebris, a Justini auspiciis, quibus reparata, nomen sortita et lapide inscripto hoc testante, a Reinesio, tamen nauci facto, dicitur. Sanctum Nazarium primum, si non in sede, in censu tamen reponendum vult contra Ughellum Schonleben ad an. 524, anno autem 756. Joannes occurrit hoc anno, teste Ughello, a Vitelliano Gradensi patriarcha ordinatus. Sed hic humaniter peccavit Ughellus, qui [Col. 0542C] ordinationem ipsius Vitelliani nonnisi anno sequenti 757 in Gradensibus ponit. Post hunc ab ipso Vitelliano ordinatur senator ante an. 766, nam hoc anno ipse Gradensis patriarcha fato fungitur. Num tempore Paulini supervixerit senator, nihil interest, quod Istriensis ad synodum non erat venturus. 19. Tergestinus Severus Eliae concilio adfuit, et Gaudentius Romano Agathonis papae tanquam Istriae (eo nomine tunc provinciam universam appellatam, notum) episcopus. 20. Episcopus Petinensis dicitur Ughello et Cointio etiam Pucinensis. Miror. Petina totius Istriae spatio a Pucino, sito inter Aquileiam et Tergestum, non episcopali sede, sed vinis etiam veteribus nobili, distat. Martianus Petinensis, non Pucinensis episcopus occurrit in concilio Gradensi sub Elia. 21. Polensis episcopus Adrianus eidem concilio subscribit, et Cyriacus litteris Agathonis papae in concilio Romano. 22. Parentinus episcopus Joannes Eliae synodo interfuit. Is ante Euphrasium ponendus est, quod non fecit Ughellus. Euphrasius enim in [Col. 0542D] vivis erat an. 796, an. 16 Constantini Irenes filii, ut patet ex documento prolato ab additore Ughelli in Parentinis. Joannes autem, qui an. 579 synodo Gradensi interfuit, ultra duo saecula Euphrasium praecessit.

XX. Sed jam ab ora Istriae ad mediterranea Venetiae accedamus. 23. Mantuanus episcopatus instituitur a Leone III anno emortuali Paulini nostri, nempe 804. Paucis rem expedit Ughellus in Mantuanis tom. I: »Cum Leo III, ex fama repertae spongiae anno 804 sanguine Christi imbutae, a Longino olim defossae, Mantuam venisset, hausissetque oculis admirabilis reliquiae veritatem, tum primum (nota primum) Mantuae episcopalem dignitatem attribuit, ejusque praesulem Aquileiensi patriarchae voluit suffragari, decretoque Leonis suum robur mansit usque ad Nicolaum V pontificem, qui an. 1453 Mantuanam ecclesiam a jurisdictione Aquileiensi exemit, atque Romanae sedi immediate subjecit.« 24. Concordiensis [Col. 0543A] episcopus clarissimus utrique synodo, Gradensi sub Elia, Maranensi sub Severo patriarchis adfuit. Cardinalis Norisius, qui legere poterat ex codice Barberino et ex Dandulo Concordiensis quia legit Coelicanae, transfert in Caelinanae, et multa congerit, meo judicio parum firma, de profectione episcopi Concordiensis Coelinam, nunc Maniacum. Ex documento, quod suggerente Hieronymo David, V. Cl. cive Veneto, profert additor Ughellianus, Carolus Magnus anno 34 Francici regni, id est an. Dom. 802, Petrum episcopum cum sua Concordiensi ecclesia recipit sub imperiali protectione. Si sedem adierat an. 796, interesse synodo Paulini debuerat. 25. Cenetensem jam supra diximus distinctum esse ab Opitergino. P. Bern. de Rubeis inter caetera, quae notat ad infirmandum concilium Gradense sub Elia in dissert. de schismate Aquileien. et hoc aggerit cap. 11 Vindemium legendum esse Cessensem, non Cenetensem, quod in Istria insula Cissa fuerit. Episcopum autem [Col. 0543B] Istriensem Vindemium fuisse ex verbis Pauli Diaconi colligit, cum ait Severum a Smaragdo Ravennam deductum cum tribus ex Istria episcopis id est Joanne Parentino, Severo, atque Vindemio. Sed omnes provinciae Aquileiensis dictos Istriae episcopos patet ex concilio Romano sub Agathone, ubi Ursinus Cenetensis clare apparet sub Agathone patriarcha cum caeteris etiam mediterranearum sedium, ut Patavinae et Opitergensis episcopis, qui vocantur omnes Istriae episcopi. Videtur hic pater eo tendere impugnando synodum Gradensem hucusque non vocatam in dubium, ut acta Mantuanae synodi, sua ope in lucem recenter tradita, in quibus Gradensis partes deprimuntur, et Aquileiensis ecclesiae, procurante ejus patriarcha Maxentio, extolluntur, stabiliat et roboret. Utrum vero jure utrumque fecerit, videant alii. Dulcissimus, et non Valentinus, ut putavit Ughellus in Cenetensibus, privilegium a Carolo obtinuit sub data an. 26 et 20 regni, qui annus correspondet 206 an. Christi 794. In eo dicitur, et »ubi, id est [Col. 0543C] Cenedensium castro praeest vir venerabilis Dulcissimus episcopus.« Hunc puto ex iis fuisse, qui concilio Paulini adesse debuissent. 26. Vicentinum episcopatum a sancto Prosdocimo constitutum ait Ughellus, et ipsum fuisse »primum episcopum Vicentinum postquam Aquilejam, Patavium, aliasque urbes illustrasset.« Sed non sibi constat: cum in Aquileiensibus sanctum Marcum et sanctum Hermagoram, non sanctum Prosdocimum; et in Patavinis sanctum Prosdocimum »a sancto Petro primum praesulem Patavinorum,« non Vicentinorum, constitutum fuisse conscripserit. Tempore Eliae patriarchae Henricum episcopum Vicentinum ponit ipse Ughellus, qui tamen concilio non adfuit Gradensi, »ne particeps ejus erroris (id est quo schisma Aquileien. conflatum est) videretur.« Sed in foveam quam cavit Henricus, successor ejus Horontius cecidit, qui in conciliabulo Maranensi pro Severo stetit, et conventui schismaticorum, a Gregorio papa ad Mauritium imp. provocantium [Col. 0543D] accessit, libello appellationis subscripto. Ab anno 701 usque ad an. 813 Petrus, dein Reginaldus occurrunt. Is interfuit consecrationi ecclesiae sancti Georgii Veronae, petente Rotaldo Veronen. episcopo a Maxentio patriarcha Aquileiens. peractae. Poterat hic ante annos 17 consedisse cathedram Vicentinam, et concilio Paulini adfuisse.

XXI. Tridentinum, 27. episcopatum a sancto Hermagora fidem hausisse testatur Ughellus; et vir cl. Jo. Benedictus Gentilottus in notis ad eumd. monet ad hoc unum testandum positas ipsi et sancto Fortunato fidei et martyrii socio peculiares in choro cathedralis inscriptiones. Abundantius, decimus octavus episcopus Tridentinus, septimo loco subscribit in concilio Aquileien. an. 381 sub sancto Valeriano. Agnellus vigesimus quintus in concilio Gradensi sub Elia et Maranensi sub Severo patriarchis. Post hunc usque ad Hildegarium, qui quadragesimo quarto loco ponitur, episcopi ab Ughello recensentur sine ulla [Col. 0544A] temporis nota. Huic tantummodo apponit an. 802 ante hunc est Amator, et supra ipsum Clementianus. Unum ex his tribus concilio Paulini interfuisse probabile est. 28. Feltria, ut inter confines populos facile evenire solet, aemula Bellunensis conterminae civitatis perpetua conspicitur, ita ut necesse fuerit ad sedandas sub uno pastore utriusque gregis querelas an. 1204 transactionem admitti, qua Torrentinus Feltrensis et Anselmus Bellunensis episcopi convenerunt auctoritate Innocentii III, ut eorum primo fato functo alter utramque ecclesiam sub unico pastorali regimine custodiendam haberet: quod usque ad an. 1462 sub Pio II perduravit. Verum nec sic pace parta, ad primam separationem sub duplici pastore rediere ecclesiae. Anselmo praemortuo, Torrentinus utriusque ecclesiae titulo decoratus testis inscribitur donationi a Wolchero patriarchae Aquileiensi factae coenobio sancti Nicolai in littore, videlicet, »Tunilinus (sic ibi) Bellunensis et Feltrensis episcopus.« [Col. 0544B] Fontejus Feltrensis primus qui occurrat episcopus, inter Gradensis synodi patres et Maranensis conciliabuli interfuit. Tempore Caroli Magni Endrighettus, cujus mentio exstat ab an. 769 usque ad an. 781 teste Pilono, sedem implevit. Num vero in vivis fuerit adhuc post annos quindecim, et an. 796 interfuerit concilio Forojuliensi, incertum. Post nunc usque ad annum 826, quo recensetur Amatus, et synodo Mantuanae inseritur, alius medio tempore non occurrit.

XXII. Veronensis, 29. episcopatus ab Aquileiensi sede si qui alius pendet, cum, praeterquamquod Solacius sub Elia concilio Gradensi, Junior Maranensi convenerunt, Rotaldus, qui successit post Aeginum Aldoni (alter ex his tempore concilii Paulini cathedram Veronensem tenebat) Maxentio patriarcha ad consecrationem ecclesiae sancti Georgii advocato, capitulum ab Veronensium futurorum praesulum potestate exemit, et immediate patriarchae subjecit si fides habenda est diplomati allato ab Ughello in Veronensibus; [Col. 0544C] quod quidem in notis chronologicis non parum peccat, quia ponitur an. Caroli 41 et Bernardi an. 1, sub die XVI Kal. Octob. indict. 6; adnotator Ughelli vult esse an. 814: sed an. 814 Carolus Septembri in vivis non erat, qui antequam inciperet annum 40 regni Italici decesserat Januarii die 28, nempe V Kal. Februarii. Si autem an. 813 datum est, ut vult Ughellus, nec Bernardi esse potest annus 1, qui rex dicitur post XVI Kal. Octob., nempe Novembri mense sequenti ejusdem anni 813, indictio autem 6 Romana seu pontificia correspondet anno 813, sed Caesarea, seu Constantiniana jam transierat in 7. Quidquid tamen sit de veritate diplomatis, nunc de facto subjectio est indubia.

XXIII. Patavinus, 30. episcopatus satis Aquileien. metropolitae suffragari cognoscitur in Paulo, qui tanquam Istriae provinciae (hoc enim nomine Aquileiensis tunc dicebatur, ut dictum est) episcopus subscribit litteris Agathonis papae, et in Dominico, qui Mantuanae [Col. 0544D] synodo sub nomine Patavensis Provinciae Venetiae inseritur. Quam subjectionem ab Aquileiensi sede saec. XIII habuerint Patavini episcopi apparet ex documento an. 1296 in append. 2, n. 21, apponendo. Sed nedum saec. XIII, et solum Patavina ecclesia, verum saeculo XI, imo ipso Paulini tempore et omnes suffraganei episcopatus quomodo se gererent cum suo metropolita, cum suam cathedram primo inirent, patebit ex aliis formulis subjectionis, quas profitebantur ea occasione neo-episcopi, quam in append. 2, n. 6 et n. 11, habebis. Rodoni an. 793 successit Luitardus, ut ex Ursato an. 780 Rodonem constituente, et 13 annos sedis ei assignante, colligitur apud Ughellum. Hic ab an. 793 ad an. circiter 809 sedem implens concilio Forojuliensi Paulini potuit et debuit interesse. 31. Tarvisina ecclesia Russium, seu Rusticum, concilio Maranensi exhibuit. Felix Rustico successit, qui libello Mauritio in causa Severi directo subscribit. Et hinc corrigi debent, qui [Col. 0545A] ex nostris censuerunt in ipsa synodo Maranensi libellum concinnatum, cui non interfuit Felix qui libellum subscripsit, sed Rusticus. Anno 799 Fortunatum episcopum Ughellus reponit, de quo etiam ait quod Leonem III e Gallia revertentem hospitio exceperit, et addit eo praesule an. 780 in dioecesi Tarvisina fundatum esse monasterium a Gerardo comite, qui Nonantulano monasterio res suas legavit. Et hic ergo Paulini concilio adesse potuit, et forte adfuit. Bellunensis, 32. conciliabulo Maranensi, et libello ad Mauritium directo subscribendo dedit Laurentium. Ayroldus ab Ughello sub an. 781 locatur: post quem Odelbertus an. 827 in concilio Mantuano apparet. Ergo Ayroldum tempus concilii Paulini optime comprehendere poterat, et in consequens ipse concilio adfuisse. 33. Comensis ecclesia ab Aquileiensi pendere se prodit vel canendo: nam ipse cantus, de quo aliquid innuimus in praef. ad. not. in hymnos Paulini, ab hac sede longo servatus tempore, quia a ritu ecclesiae patriarchalis Aquileiensis profecerat, [Col. 0545B] patriarchinus dicitur. Petrus Comensibus datus est episcopus an. 776 Gallia ortus, adnitente Carolo Magno, a quo ex Ratispona an. 803 pro sua ecclesia privilegium obtinuit, et an. 818, quo decessit, a Ludovico Pio aliud datum Comi ad sanctum Petrum. Hinc vides hunc episcopum optime potuisse Paulini concilio adesse.

XXIV. Ex his colligi potest, quanquam tam ampla provincia Aquileien. fuerit, paucos tamen episcopos habuisse quos ad concilium Forojuliense anni 796 transmitteret. Cointius ad an. 795, n. 25, de his episcopis haec habet: »Patriarchae Forojuliensi suberant 16 sedes suffraganeae, Concordiensis, Vicentina, Patavina, Tarvisina, Cenetensis, Feltrensis, Bellunensis, Comensis, Veronensis, Tridentina, Tergestina, Justinopolitana, Oemonensis, Parentina, Petinensis seu Pucinensis, et Polensis . . . Ex his quae commemoravimus, liquet Patavii Bodonem (pro Rodonem sed is jam decesserat) Tarvisii Fortunatum, Aeginum [Col. 0545C] Veronae, Comi Petrum, Amatorem Tridentini, Parentii [Col. 0546A] Dominicum sedisse cum patriarcha Paulinus Forojulien. synodum convocavit: ignorari vero nomina caeterorum episcoporum, qui dioeceses Concordiensem, Vicentinam, Cenetensem, Feltrensem, Bellunensem, Tergestinam, Justinopolitanam, Oemonensem, Petinensem, et Polensem tunc administrabant.« Nos his non stamus. Nam si viginti tres episcopatus demas, qui vel nunquam fuerunt, ut Maranensis et Sacillanus; vel desierant, ut Juliensis, Opiterginus, Scarabantiensis, Pelinnus, Petoviensis, Aventiensis, Vejentanus; vel in aliam provinciam transmigrarunt, ut Altinensis, Sabionensis, Tiburniensis, Augustanus, Bejonensis; vel nondum erant, ut Mantuanus, et Pittanovanus: si demas Istriae episcopatus, Tergestinum, Justinopolitanum, Parentinum, Petinensem, Polensem, qui Gradensi parebant a divisione sedis metropoliticae in Aquileiensem 207 et Gradensem, quamvis Istria domita a Pipino et Graecis erepta an. 789, ut vult Cointius, quorum insuper sedes tunc fere omnes viduatae pastoribus erant; si [Col. 0546B] demas episcopatus, quorum episcoporum series interpolata a longo tempore, et praecipue ea tempestate cognoscitur, ut Aciliensis et Oemonensis, seu Labacensis: decem tantummodo supersunt, qui accedere potuerunt concilio probabiliter, dubie, indubie. Probabiliter Concordiensis Petrus, Cenetensis Dulcissimus, Vicentinus Reginaldus. Dubie, id est uter ex duobus accesserit, quia incertum quis an. 796 in cathedra consederit Tridentin. an Amator vel Hildegarius, Feltren. an Endrighettus vel Amatus, Veron. an Aldo vel Aeginus. Indubie Patavinus Luitardus, Tarvisinus Fortunatus, Bellunensis Ayroldus, Comensis Petrus. Quam belle Paulinus hunc denarium numerum forte innuens, vocavit coetum hunc »contubernium quorumdam episcoporum:« nam teste Vegetio de Re militari lib. II, cap. 13: »Contubernium constabat decem militibus sub uno papilione degentibus, uno, quasi praeesset, decano, qui caput contubernii nominabatur.«



DISSERTATIO TERTIA DE FELICIS ET ELIPANDI HAERESI DISSERTATIO DOGMATICA.
[Col. 0545]

[Col. 0545C] I. Pater Mabillonius in tractatu De Studiis monasticis ferme ad calcem operis, elenchum ponit praecipuarum difficultatum, quae majore adhuc explanatione egere videntur, in lectione conciliorum, Patrum, et ecclesiasticae historiae occurrentium juxta seriem saeculorum; quas inter saeculo VIII in fine, hanc quoque recenset: »Felix et Elipandus, quorum haeresis in concilio Francofurtensi damnata fuit, erantne Nestoriani?« Quod dubium, cum pro virili illustrare agressi simus sancti Paulini Aquileiensis patriarchae opera, [Col. 0545D] qui in eosdem totis viribus insurrexit, intactum relinquendum nobis non est. Jure enim nos provinciam hujusmodi aggredientes suggillaremur, quasi difficultatem maximam declinantes, si haeresis Felicianae virus manifestum non faceremus. Igitur dogmata affiniorum haereseon in medium proferre statuimus, ut cognata malitia Felicianae haeresis dilucidius appareat, et cui propior sit, legenti innotescat.

II. Ne prolixa autem haeresum recensione, quas inter et Felicianam haeresim cognatio aliqua intercesserit seu convenientia, lectoris fatigetur animus, eas quae sibi invicem dexteram dare magis visae sunt, percurremus. Ipse Paulinus eas subindicat, dum lib. I, cap. 8, contra Felicem exprobrat sententiam ipsius modo in Arianam, modo in Nestorianam propendentem. Non inficias eo aliquando ei etiam Macedonii deliria in faciem jactasse, cum in Spiritum sanctum blasphemum ostendit cap. 24 libri ejusdem his verbis: »Sanctum namque spiritum Macedonii sectam secutus Deum abnuis verum.« Eo tamen cardine non [Col. 0546C] volvebatur Felicis praecipuus error. Sed cum ex eo quod Christus advocatus noster dicatur, et ex alio Paraclito, promisso in Evangelio, arguatur et ipse Jesus Paraclitus, id est advocatus, inferat Felix non ut Deum habendum, qui partes advocati susceperat, recte subinfert Paulinus et petit, quid sentiat de divinitate Spiritus, qui pariter est advocatus: num scilicet cum Macedonio divinitatem Spiritus impugnet, quia advocatus est, cum Christi divinitatem tollat, quia et ipse est advocatus? Caeterum vel nihil, vel [Col. 0546D] minimum commune habet cum Macedoniana Felicis haeresis, quia haec in Filium, illa insurgebat in Spiritum sanctum. Ad Nestorii igitur, vel Arii insana dogmata Felicis accedebat sententia, se ad utra magis propinquaret, videndum.

III. Arius docebat Filium esse creaturam, nec parem Patri Deum. Accedit Ario Felix cum dicit Christum filium Dei adoptivum, non proprium, et Deum nuncupativum non verum. Si enim nec Deus verus, nec Filius proprius, quid restat ut sit, nisi mera creatura? Nestorius, qui favit Anastasio presbytero docenti Mariam virginem non appellandam , id est deiparam, sive Dei genitricem, exinde duas personas statuebat in Christo, non secus ac duas naturas, alteram personam quia Deus, alteram quia homo erat. Quem sequitur Felix, cum dicit secundum humanitatem non esse verum Filium Dei, nisi adoptivum; adeoque ab ejus humanitate personam Filii Dei eliminat, et filii hominis, qua adoptetur, personam supponit. Accedit ad alium Nestorii errorem [Col. 0547A] dicentis Verbum in humanitate tanquam in templo habitasse, sublato sic incarnationis ineffabili mysterio, operibusque Christi theandricis. Felix quoque asserendo Christum secundum carnem non proprium Dei Filium, admittere videtur divinitatem Verbi in carne, non cum carne hypostatice et personaliter unitam, adeoque opera theandrica, quibus nos redemit, quia vere Filii Dei hominisque una simul erant, e medio tollit atque eliminat.

IV. Verum ut propius ad difficultatem propositam accedamus, Arianae radicis germen haud proprie fuisse, et stricto jure loquendo Felicianam haeresim satis perspicuum videtur. Nam Arius inaequalitatem non constituebat praecise in humanitate Christi, neque ex assumptione carnis minorem Patre Filium faciebat, sed et ante incarnationis sacramentum hanc ipsam minoritatem a Patre statuebat in Filio. Ab ejus ore petatur confessio. Scripsit enim professionem fidei suae epist. ad Alexandrum episcopum, [Col. 0547B] quam recitat sanctus Epiphanius Haer. 69, num. 7, in qua haec inter caetera ad rem nostram facientia, infarcit. »Credimus unum Deum, solum ingenitum, solum aeternum, solum principio carentem . . . qui unigenitum Filium ante sempiterna tempora genuit, per quem et saecula et reliqua procreavit omnia. Genuisse porro dicimus re ipsa, non specie tenus, ac subsistentem illum suapte voluntate condidisse; ejusmodi ut neque converti, neque mutari possit: perfectam Dei creaturam, sed non tanquam rerum creatarum aliquam; foetum itidem, sed non tanquam unum e caeteris. Nec quemadmodum Valentinus, . . . Sabbellius . . . Hierarchas . . . sed, ut diximus, Dei voluntate ante tempora et saecula omnia creatum, ut viveret atque esset, a Patre accepisse confitemur: adeo ut eadem illa creatione gloriam ei Pater splendoremque contulerit . . . . Quamobrem tres sunt hypostases, Pater, Filius, Spiritus sanctus. Et quidem Deus cum rerum omnium causa sit, solus ex omnibus principii [Col. 0547C] est expers-Filius vero sine tempore genitus a Patre, et ante saecula creatus ac fundatus, priusquam gigneretur, non fuit. Sed sine tempore et ante omnia genitus solus a solo Patre productus est. Non enim aeternus, aut coaeternus est, nec cum Patre ingenitus. Neque cum Patre exstitit, ut nonnulli de his quae ad aliud referuntur, affirmant, qui ingenita duo principia constituunt. Verum sic tanquam unitas et principium omnium ante omnia Deus est. Quare etiam ipso Christo prior est, ut a te didicimus, cum id media in Ecclesia praedicares. Igitur quatenus a Deo ut esset consecutus est: nec non et vitam, splendorem, caeteraque, quae in ipsum collata sunt, hac ratione principium illius Deus est. Est enim illo prior ac princeps, ut pote Deus ipsius, qui ante ipsum fuerit, a quo etiam ille prodierit. Quod si istiusmodi loquendi rationes: ex utero, et a Patre exivi et venio, quasi consubstantialis partem, aut emissionem cum nonnullis accipiamus, compositus erit ac divisibilis Pater et mutabilis; imo illorum opinione corpus, et quod in [Col. 0547D] ipsis est, quae corpori consentanea sunt patietur expers corporis Deus. Bene valere te optamus, etc.« Sic Arius epistola citata ex versione Dionysii Petavii.

V. In qua epistola liceat quaedam adnotare, quibus proditur Ariana pestis. 1. Dicit Arius Deum solum ingenitum, solum aeternum, ut excludat coaeternitatem Filii. 2. Dicit Filium ante sempiterna tempora genitum, et non ab aeterno; quem paulo post non genitum, sed perfectam Dei Creaturam, et ante tempora, et saecula creatum appellat. Et in illa creatione accepisse a Patre esse, ut viveret, et gloriam simul et splendorem. Quae omnia inferiorem manifeste proferunt Filium, et minorem Patre constituunt. 3. Tres hypostases admittit, Patrem, Filium, Spiritum sanctum. Verum quantocius Deitatem in solo Patre contrahere videtur, dum subdit. Et quidem Deus cum rerum omnium causa sit, solus ex omnibus principii est expers. Filius vero sine tempore genitus a Patre, et [Col. 0548A] ante saecula creatus ac fundatus, priusquam gigneretur, non fuit. Quae ultima verba immanem contegunt blasphemiam: 208 arguunt enim aliquando Filium non genitum. Quia Arius non dicebat quidem Filium temporaliter genitum, sed cum neque ab aeterno, et semper genitum diceret, excogitavit medium terminum dicendo ante omnia tempora genitum, non tamen aeternum, aut coaeternum, nec cum Patre ingenitum, miscens sic vera falsis; nam quod ingenitus cum Patre non sit, verum est: genitus est enim a Patre. Quod autem non sit aeternus, et coaeternus Patri, falsum, qui ab aeterno a Patre genitus, coaeternus est generanti. 4. Ex eo quia a Patre accipiat esse. Infert Arius priorem Patrem Filio tanquam ipsius Filii Deum: Etenim, inquit, illo prior, ac princeps utpote Deus ipsius, qui ante ipsum fuerit. Et sic statuit minorem Filium Patre.

Consubstantialitatem non intelligens, compositionem necessariam in Patre praedicat. Imo corpus [Col. 0548B] ei attribuendum dicit: objiciens absurdum, ne admittat veritatem, quam non assequitur. Haec omnia, ut vides, aequalitatem Filii cum Patre absolute, et non secundum dispensationem humanae carnis assumptae, impetunt et convellere nituntur.

VI. Sed ex aliis Arianae doctrinae capitibus adhuc apertius mens haeresiarchae detegatur, et videatur num vere in Filii divinitatem insurgat, vel potius ex humanitate assumpta Filium comprobet minorem. Arius blasphemavit cum dixit docuitque corpus Christi inanime fuisse. Audi sanctum Epiphanium haeresi 69, n. 19, de Arianis loquentem: »Negant insuper humana anima praeditum fuisse. Quod certo consilio ita perstruunt, ut veram ex Maria virgine carnem, reliquaque quae sunt hominis propria, illum accepisse fateantur, si unam animam excipias.« In collectanea incerti auctoris a Canisio tom. V Antiq. Lect. edita, quae nunc est in bibliotheca max. PP. tom. XIII, interprete Francisco Turriano, duorum Arianorum quaedam [Col. 0548C] formulae fidei proferuntur, in quibus animam a Christo non fuisse assumptam profitentur. Eudoxius enim lib. De Incarnatione sic ait: »Credimus in unum solum verum Deum et Patrem . . . et in unum Dominum Jesum Christum . . . incarnatum, non humanatum, non enim animam humanam assumpsit, sed factus est caro.« Et Lucius Alexandrinus orat. in Pascha: »Quomodo, inquit, opus fuit anima, ut profectus homo simul cum Deo adoraretur? idcirco clamat Joannes, Verbum caro factum est, pro eo quod est compositum cum carne, non cum anima.« Cui errori occurrit Ecclesia in symbolo dicens nedum, et incarnatus est de Spiritu sancto ex Maria virgine; sed et addendo: et homo factus est. Quare autem animam a Christo tantopere Ariani conabantur explodere? Nimirum ut cum a Verbo, vices animae, ut ipsi dicebant, supplente, caro illa vivificaretur, in eaque abjectissima quaeque et dirissima Christus pateretur, refundere has infirmitates in Verbum vivificans carnem possent, et sic evincere ipsum Verbum inferius, [Col. 0548D] Filiumque Patre minorem. Sequitur sanctus Epiphanius, l. c. »Nimirum, ut cum famem, aut sitim, aut labores, itinera, sudorem, somnum, indignationem audieris, ac dixeris propter humanam quam assumpserat naturam, opus illis habuisse, statim objicere possint per sese haec praestare carnem, nisi anima praedita sit, non posse. Et quidem vere hoc illis dicitur. Quid est igitur, inquiunt, quam quod his omnibus illius divinitas indigebat? Ut cum indigere divinitatem ipsius dixerint, velut peregrinum eumdem pronuntient, et a Patris essentia ac natura alienum.« Clarius, etsi brevius Leontius Byzantinus monachus lib. de Sectis, sive schola, actio. 3, prope finem. »Arianum dogma Christi corpus inanime esse tradebat, ut humiles ejusmodi voces, (puta doloris, infirmitatis, fatigationis, etc.) Non ut homini attribueremus, sed ut Dei Filio; deque ipsius sententia Filius Patre minor deprehenderetur.« En quo tendebant Arianorum linguae dolosae. Blasphemiis ad [Col. 0549A] majorem blasphemiam sternebant viam. Negabant animam Christo Filio Dei, ut possent etiam negare divinitatem Patri aequalem, et ut optime aiebat sanctus Hilarius lib. XI de Trinit., n. 6: »Dispensationem assumpti corporis rapiunt ad contumeliam divinitatis: et impietatis causas arripiunt de salutis nostrae sacramento.«

VII. Haec omnia, ut vides, eo tendunt ut Filium Dei vel ante incarnationis mysterium Patre minorem comprobent. Noster vero Urgelitanus Felix non negabat divinitatem Filii Dei, nec inaequalitatem inter personas divinas statuebat; sed tantummodo adoptionem ponebat in humanitate Christi, cumque, quatenus homo erat, filium Dei adoptivum, deumque nuncupativum praedicabat. Audiendus ipse Felix errores pristinos condemnans (vere ne, an simulate patebit in dissert. sequenti n. 74) in confessione fidei suae presbyteris et clericis Urgelitanae ecclesiae directa: »Profitentes nos deinceps adoptionem carnis [Col. 0549B] in Filio Dei, sive nuncupationem in humanitate nullo modo credere vel praedicare.« Audiendus et Elipandus consors ejusdem perfidiae in epist. quam Felici transmiserat, de qua in dissert. seq. n. 36 de Albino loquens: »Qui, ait, non credit carnis adoptionem in Filio Dei, quam sancti Patres et nos ipsi credimus in sola forma servitutis humanae, non in gloria, vel substantia divinae naturae.« Idem profitetur in confessione fidei suae, quam recitant Eterius et Beatus ejus impugnatores doctrinae, quamque proferimus eamdem dissert. n. 12: »Qui non fuerit confessus Jesum Christum adoptivum humanitate, et nequaquam adoptivum divinitate, et haereticus est, et exterminetur.« Qui adeo dissitum ab Arii doctrina se putabat, ut non una epistola Alcuino directa haud veritus sit ipsum novum Arium proclamare. Qua autem ratione, vel furore commotus hoc fecerit, non ausim indubitanter asserere. Videtur colligi posse ex ejus verbis, quod scilicet crediderit Alcuinum ex eo quia adoptionem non admittebat in carne seu humanitate [Col. 0549C] Christi, ipsam in divinitate admittere. Objicit enim illi, quod ipse, et sancti Patres, ut somniabat, adoptionem ponebant »in sola forma servitutis humanae, non in gloria vel substantia divinae naturae:« quasi adoptio necessario in Christo statuenda fuisset, et hoc discrimen inter se, et Alcuinum intercederet, quod ipse in carne, Alcuinus autem in substantia divinitatis adoptionem agnosceret. Verum enim vero probabilius videtur hoc conviciandi pruritu, quam verosimili et apparenti argumento protulisse. Senex enim vere delirus (quippe octuagesimum secundum annum ingressus erat aetatis, cum haec scriberet) non quid opponeret cum aliqua rationis similitudine Alcuino praetendebat, sed haec dicebat, ut virus evomeret, quo male sana praecordia tumescebant.

VIII. Non negarim tamen aliquam convenientiam inter utriusque doctrinam, Arii scilicet, et Felicis seu Elipandi intecessisse, quia et ipse Arius quandoque adoptionis nomine abutitur loquens de Filio Dei. [Col. 0549D] Patet ex Epiphanio haeresi 69, n. 18, ubi Arium nominare Filium Dei Verbum, sicut caeteros docet. Sic ait: »Quod si Filius ea ratione duntaxat nominatur Verbum, qua caeteri omnes filii Dei vocati sunt, nihil ab aliis discrepabit. Quare cur tanquam Deus adoratur? Nam et illi quoque omnes, ad quos nomen illud adoptionis convenit, adorandi illius opinione fuerant, cum Dei filii nuncupentur.« Hanc qualemcunque dogmatis convenientiam adnotarunt, et Paulinus in Felicem, et Alcuinus in Elipandum scribentes: Ille lib. I, cap. 12: »Arius, inquit, de cujus iste descendisse ramnifera (supl. radice), patenter videtur, cum Dei filium adoptivum, et creaturam esse firmaret, etc.« Iste lib. I contra Elipand.: »Nunquid non tu in eadem persona adoptionem esse affirmas, quam Arius olim detestabili impietate adoptivum esse asseruit?« Verum convenientia ista nomine tenus, non re vera intercedebat. Nam Felix dicebat Christum, id est Filium Dei jam incarnatum, secundum divinitatem [Col. 0550A] Filium Dei verum: secundum vero humanitatem adoptivum duntaxat filium; Arius autem dicebat Filium Deum praescindendo ad incarnatione (ut scholae loquuntur) et absolute loquendo adoptivum. Non me latet Alcuinum lib. II contra Elipandum ei in faciem jactasse Arianas blasphemias secutum, quia Filium Dei in homine adoptivum appellaverit. »Atque ita, inquis, (sunt verba Alcuini l. c.) et Filius Dei simul cum homine adoptivus dicitur; et filius hominis adoptivus simul cum Verbo dicitur. In caeteris incredula mens tua, et impia aestimatio de humanitate tantummodo erravit Christi: nunc vero de impietate ad impietatem pervenisti atrocissimam, filium Dei cum homine esse adoptivum, statimque perversa vicissitudine eumdem replicans sensum, dixisti: Et filius hominis simul cum Verbo adoptivus dicitur. Quid nequius, quid impius dici, vel excogitari potest, quam ut Filius Dei, id est Verbum Dei cum homine accepto dicatur adoptivus? sensisti forsitan [Col. 0550B] te dividere Christum cum Nestorio in duas personas, unam proprii Filii, alteram adoptivi? Hunc volens vitare laqueum incidisti in ergastulum Arianae perversitatis.« Sed adhuc ex his Felicis et Elipandi haeresim Arianae propriam sobolem non agnosco quia Arius adoptivum filium dicebat, nulla relatione habita ad incarnationis mysterium, et ad humanitatem assumptam, quod quidem Felix et Elipandus nunquam docuerunt. Elipandus tantummodo Filium Dei adoptivum dixit quia hominem assumpserat.

209 IX. Quod si aliquando Arius Evangelii vel alterius Scripturae loca quae de Christo loquuntur, usurpat, ut illud, Pater major me est, et alia hujusmodi, hoc ad innuendum Christum Patre esse inferiorem non quidem quoad humanitatem, ut textus loquuntur et intelligi debent, sed quoad divinitatem fecisse manifestum est. Optime Hilarius lib. IX de Trinit. n. 5: »Hinc itaque fallendi simplices atque ignorantes haereticis occasio est, ut quae ab eo secundum hominem dicta sunt, dicta esse secundum [Col. 0550C] naturae divinae infirmitatem mentiantur.« Elipandus autem et Felix non abutebantur ut Arius Scripturis ad innuendum in divinis personis excellentiae dignitatisque discrepantiam, sed tantummodo ex humanitate a Verbo inducta adoptionis dogma somniarunt.

X. Igitur cum Feliciana haeresis cum Ariana ferme in nullo conveniat, videamus num ad Nestorii doctrinam magis accedat. Et accessisse quidem imbutamque Nestorianismo fuisse visum est quam pluribus et maximi subsellii viris cum inter veteres tum inter recentiores. Inter veteres sit primus Paulinus ipse, qui lib. I contra Felicem de ipso ait: »Modo Arium obvium amplectitur modo praevium Nestorium gressu sequitur errabundo.« His verbis innuere videtur Paulinus se credere Felicem discipulum Nestorii, quem praevium sequitur, non Arii quem tantum aliquando obviam factum occasione enata amplectitur. 2. Alcuinus lib. I contra Felicem sic inquiens: »Sicut Nestoriana impietas in duas Christum dividit personas [Col. 0550D] propter duas naturas . . . ita et vestra indocta temeritas in duos eum dividit filios, unum proprium alterum adoptivum . . . Nullatenus sic sentientes potestis vobis evitare impietatem Nestorianae doctrinae.« Et lib. I contra Elipandum: »Quem (Christum) vos sine dubio cum Nestorio in duos dividitis filios et in duas personas per proprietatem et adoptionem.« Idem ibidem: »Si hanc blasphemiam (Arii) declinare niteris, mox incidis in laqueum Nestorii in duas Christum dividens personas, unam propriam, et alteram adoptivam.« Et lib. IV contra eumdem: »Vos Nestorio irretitos esse nulla est dubitatio . . . Hoc vobis solum restat remedii, ut . . . relinquatis infidelitatem illius Nestorii, atque vestram, quae procul dubio ex unius radicis impietate processit . . . Sed ut sciatis nos neque cum Nestorio, neque cum vestra infidelitate Christum in duas dividere personas, etc.« 3. Patres concilii Francofordiensis in epist. ad episcopos Hispaniae n. 22 sic exprobrant Felici et Elipando: »Nonne [Col. 0551A] olim eadem haeresis vestra in Nestorio ab universali sancta Ecclesia refutata est etiam et damnata?« 4. Jonas Aurelianensis sub principio lib. I De Cultu Imaginum contra Claudium Taurinensem episcopum loquens de synodo Francofordiensi et de Felicis haeresi in ea damnata sic ait: »Ejusdem namque principis (Caroli Magni) jussu in unum coacti, adhibita etiam sanctae Romanae Ecclesiae auctoritate eumdem Felicem damnaverunt, imo cum auctore sui erroris Nestorio, quem imitatus est, perpetuo anathemati mancipaverunt.« 5. Agobardus episcopus Lugdunensis lib. adversus Felicem non uno loco, praecipue tamen n. 7, Nestorianum asserit Felicem. Sic enim ait: »Timens permixtionem Eutychetis, corruit in divisionem Nestorii. Sed quia eum, de quo sermo est, corruisse diximus in Nestorii pessimam divisionem, opportunum puto esse in hoc loco ponere sententias Nestorii, antequam ad hujus dicta discutienda veniamus, ut prudens lector cognoscere valeat, quam consona Felix Nestorio senserit.« Et hi quidem inter [Col. 0551B] veteres.

XI. Inter recentiores autem sunt primus Papirius Massonus in synopsi I voluminis Agobardi sic habens: »Quidam episcopus Origellae . . . Nestoriae sectae jam diu fulgore Evangelii exstinctae semina ab inferis excitavit.« 2. Joannes Mariana Soc. Jesu lib VII, cap. 8 Annal. Hispan. de Felice et Elipando disserens: »Nestorii placita concilii pridem Ephesini diligentia sopita, quasi veteris incendii scintillae, iis auctoribus suscitata sunt, Christum affirmantibus, qua parte certe homo est, Dei filium adoptione contra fas, contra auspicia, contra omnes divinas, et humanas litteras, et religiones.« 3. Baronius noster ad an. 794, n. 1, de adoptione hujusmodi sic inquiens: »Licet enim sancta Dei ecclesia catholica nihil quod de his vel leviter dubitaret haberet: utpote quod in concilio oecumenico Ephesino quid de his sentiendum esset fuisset plenissime definitum cum Nestorium condemnasset, etc.« 4. Severinus [Col. 0551C] Binius in not. ad Concil. Francoford. lit. c. de Elipando sic loquens: »Nestorianismum jam ante sopitum resuscitabat.« 5. Dionysius Petavius de Incarnat. lib. I, cap. 22 cujus titulus: »De haeresi Feliciana quae Nestorianae propago fuit.« 6. Natalis Alexander, qui saeculo VIII, dissert. 5, hanc statuit propositionem: »Felix et Elipandus Nestorii haeresim de duabus in Christo personis consequenter propugnavere.« 7. Philippus Brichus ad an. 794, de concilio Francofordiensi loquens celebrato in causa Felicis Urgelitani et Elipandi Toletani, »quorum ille, ait, Nestorii sectam ejuratam resumpserat.« 8. Germonius in appendice disceptationis 2 de arte secernendi diplomata, cap. 2: »Renovabat ille (Felix) Nestorianam haeresim.« 9. Christianus Lupus dissert. de VII synodo cap. 16: »Purum putum Nestorianismum per Felicem et Elipandum suscitatum vocat.« Sed aliis omissis, uno verbo est haec recentiorum et veterum sententia communis.

[Col. 0551D] XII. Auctoritatibus autem rationes addendae sunt. Quarum potissima, et ferme dicam unica ea est, quod scilicet Felix et Elipandus sua adoptione sicuti duos filios, ita duas personas in Christo statuere habuerint necessarium. Hoc autem haeresim Nestorianam sapere manifestum est. Duos filios vero ponere, vel unum dividere in adoptantem et in adoptatum, clare evincit ipse Paulinus in Sacrosyllabo n. 4 et 5 cum ait: »Dicant haeretici quis de tribus personis eum (Christum) adoptaverit, cum tota eum Trinitas in utero immaculatae operata sit virginis. Porro adoptivus dici non potest, nisi is qui alienus est ab eo, a quo dicitur adoptatus.« Ex quibus inferre volebat Paulinus, quod cum Trinitas adoptaverit, et in Trinitate sit Filius Dei, adoptans et ipse fuerit. Cum vero non sint unum adoptans et adoptatus, duos filios in Christo unum adoptantem, adoptatum alterum constituebant. Quod clarius eis objicit ipse Paulinus n. 8: »Non duo filii, alius Dei et alius hominis, [Col. 0552A] ut sicut illi errando aestimant, adoptivus sit hominis filius, et sine adoptione Dei Filius.« Et lib. I contra Felicem cap. 11: »In duobus vocabulis proprii scilicet et adoptivi, verique et nuncupativi Dei, unicum eumdemque Dei Filium dividere non formidat.« Si autem duos filios admittebant, duas quoque personas admittere necessum erat. Docet enim sanctus Thomas III p., q. 23, a. 4, c., quod »filiatio proprie convenit hypostasi vel personae, non autem naturae, quia filiatio est proprietas personalis.« Quod et advertit Paulinus ipse, cum lib. I, cap. 37 exprobrat Felici ex divisione in filium et filium, duplicationem quoque personarum: »Dividere, inquit, unum Christum conaris. Nam dum modo verum Deum, verumque Dei Filium (supple ex sequentibus, modo nuncupativum Deum, et adoptivum filium) elinguas (pro asseris, vide notas) quid aliud quam introducere quatuor personas festinas?« scilicet in mysterio Trinitatis, quia duos filios, et per consequens duas personas in filio diviso vel duplicato ponere cogebatur, [Col. 0552B] sicque quaternitatem personarum constituere. Duas vero personas in Christo statuere Nestorii est dogma proscriptum. Ergo, ut verbis Joannis Baptistae Conventati nostri oratio II de secunda Filii Dei nativitate, c. 16, § 109, utar, »Nestorii extremus partus fuere Felix et Elipandus.« Cujus ratio ex eodem haec est, »quia in duos filios secabatur, duasque personas Christus; cum filius personam sonet: nec unus, idemque Filius Dei esse possit et naturalis, et adoptivus.«

XIII. Hinc optime inferebat Paulinus si secundum humanitatem nuncupativus Deus et filius adoptivus est Christus, Mariam virginem matrem ejus , et Dei Genitricem non esse appellandam, quippe quae Deum non genuit, sed hominem tantum: et ita in notissimum Nestorii errorem impingi. »Si ipsa venerabilis virgo, ait lib. I contra Felicem c. 15, non genuit verum Deum verumque hominem in singularitate personae . . . quo pacto catholica Ecclesia una in [Col. 0552C] toto orbe terrarum, beatam virginem Mariam dulce mihi ac venerabile nomen Theotocon, hoc est Dei genitricem, libera publicaque voce confiteri non cessat? Si igitur nuncupativum et non verum Deum, et insani capitis vir iste fauce dispumat falsissima, ex utero vera mater genuit . . . quomodo vera Dei genitrix beata virgo omnium catholicorum verissimo confitebitur ore? Fateantur necesse est haeretici eam nuncupativam genitricem, si nuncupativae ab eis putabitur genitrix prolis.«

XIV. Quamvis autem auctoritate et ratione haec sententia muniatur, Gabriel Vasquez in III part. S. Thomae tomo I, q. 23, disput. 89, cap. 8, eam non uno argumento convellere nititur, et ostendere Felicem et Elipandum Nestorianos non esse dicendos. 1o Quia Elipandus petit a Carolo Magno judicium concilii approbantis sententiam suam de adoptione Christi. Fatuus omnino et mente captus fuisset, si a rege catholico per 210 concilium orthodoxum Nestorianum [Col. 0552D] dogma peteret confirmandum. 2o Nova vocatur a Patribus Francofordiensibus sententia Elipandi, quae non sic vocaretur, si Nestoriana fuisset. 3o Si quid cum Nestorio Felix et Elipandus commune habuissent, convincendi fuerant Scripturis probantibus unitatem personae in Christo, ut cum Nestorio actum est. Quae enim in eos proferuntur, eo tantum tendunt, ut evincant ipsos necesse habuisse duas personas statuere, non quod revera statuissent. 4o Cum Elipandus asserat servitutem in Christo sicut adoptionem; si servitutem intelligeret in persona Adrianus papa, qui in eum scripsit, respondisset sicut respondebatur Nestorio, non secundum personam, sed secundum naturam humanam servum dici posse, quia naturam servilis conditionis assumpsit. Non ita tamen respondet, sed allegorice rem prosequitur explicando. Quare? Quia videbat Elipandum illaturum tunc fuisse et in natura humana adoptionem sicuti servitutem admittendam. Si autem sicuti servitutem [Col. 0553A] in natura humana, et non in persona, ita et adoptionem statuisset, non erat Nestorianus. Hoc quartum omisit Natalis Alexander, qui alias caeteris respondet. Addit Vasquez et magnificat verba Elipandi de Christo loquentis, quem vocat in una, eademque persona agglomeratum; subditque tanquam mentem suam omni fuco remoto explicasset Elipandus, ejusque explicationi oculis clausis esset standum: »Desinant ergo nostri theologi effugia comminisci, et errorem apertum Nestorii Elipando tribuere, cum disertis verbis unam Dei et hominis personam fateatur; cum Christum Filium Dei naturalem in natura divina praedicet, et duas in una persona naturas pronuntiet; quae omnia Nestorius nunquam concessit.«

XV. His objectis respondet Natalis Alexander in saec. VIII, dissert. 5. Ad primum non disertis verbis Nestorii dogma promovisse, sed ambagibus et fucatis commentis: adeoque »non mirum quod concilii judicium a Carolo postulaverint, quia vel non intelligebant [Col. 0553B] modum, quo suum exponebant ac propugnabant errorem in haeresim Nestorii re ipsa incidere; vel sperabant (quod haereticis non insolens est) se simulatione sua fucum facturos synodo, et alios in partes suas pertracturos.« Inscitia enim, ut in proverbio est, audaciam facit, et confert. Ad secundum Alexander »novum, ait, dici errorem quoad modum explicandi, non quoad rem ipsam.« Unde Paulinus in Sacrosyllabo paulo ante finem vocat eos »novos hostes, sed veternosa perfidiae faece pollutos.« Hinc Agobardus lib. I adversus Felicem in princip. vocat »novam, imo ex veteri redivivam haeresim.« Novum autem dicimus et redivivum, seu renovatum. Sic Maro, Georg. lib. I, v. 288, de sole renascente:

Aut cum sole novo terras irrorat Eous.
et Georg. lib. III, v. 437, de angue renovato:

Cum positis novus exuviis nitidusque juventa.
Non enim alius ac antea sol et anguis, sed idem ac prius. Ita et haec haeresis. Ad tertium falsum esse ait [Col. 0553C] N. Alexander non occurri errori Felicis et Elipandi Scripturis probantibus unitatem in Christo personae. »Epistola enim concilii ad episcopos Hispaniae hujusmodi testimoniis est referta, ut legenti evidens est, ad quam si attendisset Vasquezius, id tam confidenter non negasset.« Neque infertur Nestorianismum non esse, quia personas non se duplicare dicebant, cum stante eorum doctrina duplicandae fuissent. Ad quod absurdum, quod et ipsi haeretici Nestorianorum nomen abhorrentes refugiebant, confitendum jure adigebantur a Patribus eos impugnantibus. Ad quartum objectum petitum ex modo respondendi Adriani papae non interpretantis Scripturas loquentes de servitute Christi secundum humanitatis servilem conditionem, ut fiebat olim cum Nestorio, ne Elipandus inferret et adoptionem secundum humanitatem, sed mystice et allegorice eas intelligentis; dico hoc non veritum esse Adrianum, quia etsi Scripturae allegorice Christo applicentur, attamen Adrianus [Col. 0553D] ipsas allegorias non ad naturam, sed ad personam refert. »Quae cuncta, ait in epist. ad episcopos Hispaniae, et juxta litteram prophetice et mystice revelata, nostri mediatoris designant personam.« Persona enim Verbi, quae in humana natura passa est et crucifixa, servitutis quoque imaginem praeferebat. Non veni, ait ipse de se loquens, Matth. XX, 28, ministrari, sed ministrare, et Luc. XXII, 27: Ego in medio vestrum sum sicut qui ministrat. Formam enim servi, quam in assumptione carnis accepit, Philipp. II, 7, per actiones et officia servitutis exhibuit et ostendit; quae actiones quia suppositorum sunt, ut scholae loquuntur, personae quoque sunt tribuendae. At per hoc non evinci potest, personam habuisse vere servilem respectu Patris, ut aiebat Elipandus, sed neque eodem passu procedere servitutem et adoptionem. Servitus enim allegorice potest Christo competere ob actiones servitutis, quae etsi proveniant a persona, non tamen personam immutant, nec inferiorem in [Col. 0554A] suo esse constituunt. Fecit enim hoc dignatione, non conditione. At adoptio cum esse non possit nisi in aliena persona a filio proprio, aliam quoque filiationem a filiatione propria supponeret, adeoque duas, naturalis scilicet filii et adoptivi. Non poterat ergo Elipandus a ratione servitutis, quae arbitraria erat, et figura tenus, non reipsa, servum exhibebat Christum, inferre adoptionem, quae non actiones personae, sed ipsam personam, ejusdemque essentialem conditionem afficiebat. Poterat enim naturalis Dei Filius sine immutatione suae conditionis exhibere se servum et actiones servitutis praestare. Quas cum praestiterit, sub allegoria servitutis figuratus fuit. Non poterat autem se adoptivum exhibere cum naturalis esset, dicente Divo Thoma III p., q. 23, a. 4, c. quod »Filiatio adoptionis est participata similitudo filiationis naturalis. Non autem recipitur aliquid dici participative quod per se dicitur. Et ideo Christus, qui est Filius Dei naturalis nullo modo potest dici filius [Col. 0554B] adoptivus.« Haec sanctus Thomas, qui eadem III p., q. 20, a. 6, per totum, et praecipue ad 2 in sensu explicato Christum ob servilem conditionem naturae assumptae servum et Patri subjectum non veretur asserere.

XVI. Verum quia Vasquez non una vice provocat ad testimonium Elipandi, cujus verba profert, dicentis unam in Christo personam, non duas cum Nestorio, sanctus Paulinus noster advertit dolum, et fraudem prodit cum de socio malitiae Felice ait lib. I, cap. 9: »Personas, ait, non divido, naturas prorsus distinguo; sed cum se excusare ab hac nititur nota, et tamen frequentius id agere, ex propriis nihilominus potest revinci commentis, duorum criminum, facti et mendacii reus, etc.« Ac si diceret; ea est subdola istorum mens, qui notam sibi inurendam haereseos declinare volentes, verborum lenociniis cauteriatam palliantes conscientiam, ut incautos decipiant, horrere videntur quamcunque divisionem personarum in Christo, quam tamen in doctrina toto [Col. 0554C] nisu inferre conantur. Quod Eterius et Beatus ostendunt ex verbis Elipandi in confessione sua statim ad haec: »In una eademque Dei et hominis persona agglomeratus, atque carnis vestimento indutus,« subdentis: »Quia non per illum qui natus est de virgine, visibilia et invisibilia condidit, sed per illum qui non est adoptione, sed genere; neque gratia, sed natura,« dum explicantes illud I Joan. IV, 1: Omnis spiritus, qui solvit Jesum, ex Deo non est, sic dicunt: »Quid est solvere Jesum, nisi seorsum Deum et seorsum hominem praedicare? Ille sine dubio solvit Jesum, qui praedicat populo dicens: Nunquid per illum, qui natus est de virgine, per ipsum visibilia et invisibilia condidit; an per illum, qui non adoptione, sed genere; nec gratia, sed natura cuncta creavit?« et infra: »Unus nobis sufficit filius Virginis, qui nomen habet Jesus. Illos tuos qui dicis istum, et illum, necesse non habemus.« Ubi per illum, et istum designasse pluralitatem personarum Elipandum ostendunt. [Col. 0554D] Quod et adnotavit Alcuinus in responsione ad eumdem Elipandum. »Quomodo, ait, in hisce tuis verbis duas non intelligis in Christo personas te affirmare, dum dicis ei, et illi? Quasi alius sit qui ex Deo Patre genitus est, et alius qui ex virgine matre factus est, dum Evangelista dicit: et Verbum caro factum est.« Igitur non prima fronte attendenda sunt verba haereticorum, sed doctrina tota pensanda, sicuti factum est cum Nestorio, de quo auctor Chronici Alexandrini olymp. 333, a. 1, disserens de concillis Constantinopolitano et Ephesino Nestorium Theodorumque damnantibus, qui sub naturarum nomine personas subintelligi volebant sic ait: »Nec mirandum, si nomine naturarum impiae epistolae scriptor usus est. Solent enim haeretici ut imponant simplicioribus orthodoxorum pie usurpatis vocibus uti, et piam rectamque mentem illorum et explanationem ad suam perfidiam seu impietatem transferre . . . Itaque Nestorium duas quidem naturas, et [Col. 0555A] unam personam asserentem, sed unionem ipsarum per hypostasim negantem prima synodus Ephesina, cui Coelestinus et Cyrillus sanctae memoriae praefuerunt, non recepere, quinimo condemnavere.« Sicut ergo nihil Nestorio profuit personam unam asserere, quin unionem hypostaticam negans, et re ipsa hypostases duas introducens, a concilio et Patribus damnaretur, ita 211 Felici et Elipando aliquando asserentibus unitatem personae in Christo, de facto autem per adoptionem aliam et aliam astruentibus credendum non erat.

XVII. Ex his oritur quaestio, quam expendit Suarez in III p. S. Thomae tom. I, q. 23, a. 4, disput. 49, sect. 2. An scilicet sit de fide Christum in quantum hominem non esse filium adoptivum. Et respondet primo absolute loquendo de fide esse non esse adoptivum, sed naturalem. Addit secundo quod si particula in quantum designat suppositum, de fide quoque est non esse adoptivum. Tertio autem subjungit. »Denique si in illa propositione particula in quantum sumatur [Col. 0555B] proprie et specificative, licet omnino verum sit Christum in quantum hominem non esse filium adoptivum, non tamen censeo illud esse de fide, sed ita certum, ut contrarium non sit admodum verisimile et probabile. Ratio est, quia licet concilium (Francoford.) et caetera testimonia multum faveant huic veritati, non tamen in hoc sensu illam expresse definiunt: praesertim quia omnes historiae, quae de concilio Francofordiensi loquuntur, docent coactum esse contra Elipandi [errorem], quem dicunt esse eumdem cum errore Nestorii . . . ergo directe non videtur damnatus ille error, nisi quatenus introducebat in Christo personam creatam: reliqua, quae ex scholastica disputatione pendent, non videntur definita.« Si ergo concilium Francoford. damnat adoptionem nonnisi in sensu Nestoriano, quatenus personam creatam in Christo inducebat, Felicem et Elipandum, qui talem adoptionem astruebant, Nestorianos fuisse manifestum est.

[Col. 0555C] XVIII. Verum antequam supremam dissertationi manum imponamus, operae pretium ducimus quosdam sanctos Patres a calumnia horum haereticorum vindicare, qui eos pro se stare adeo perfricta fronte contendebant, ut Patribus Francofordiensibus imponere niterentur adoptionis doctrinam ab horum Patrum ore processisse. Quorumdam quidem sententias, id est Hilarii, Augustini, Hieronymi, Patres Francoford. in epist. ad episcopos Hispaniae, interpretantur, exponentes saniorem intelligentiam, quam pervicax haereticorum ignorantia iis appingebat. Sed cum veniunt ad Hispanorum Patrum, ut sunt Eugenius, Ildefonsus, Julianus, auctoritates eas non explicant, non interpretantur, sed censura potius acriori castigant. Sic enim aiunt epist. cit. n. 7: »Sequitur in eodem libello vestro: Item, praedecessores nostri Eugenius, Ildefonsus, Julianus Toletanae sedis antistites, in suis dogmatibus ita dixerunt in missa de Caena Domini: Qui per adoptivi hominis passionem dum suo [Col. 0555D] non indulsit corpori. Item in missa de Ascensione Domini: Hodie Salvator noster, post adoptionem carnis sedem repetivit deitatis. Et caetera quae ex parentum vestrorum dictis posuistis: ut manifestum sit quales habeatis parentes, et ut notum sit omnibus unde vos traditi sitis in manus infidelium. Vide ibidem adhuc acriora sequentia.«

XIX. Sed quis adeo novus est homo, ut malitiam haereticorum corrumpentium Patrum scripturas ignoret? In hacmet causa Alcuinus, lib. II contra Elipandum, corruptum locum Hilarii a Felice subindicat. Locus is erat lib. II de Trinit.: »Ita potestatis dignitas non admittitur, dum carnis humilitas adoratur.« Felix reposuit adoptatur. Unde Alcuinus: »In quo loco certissime de Magorum adoratione idem pater Hilarius disputat, non de paterna adoptione, quam tu pravissime huic loco asserere conaris.« Confirmatur ex relatione Hincmari in praefat. libri de Praedestinatione contra Gotteschalcum. »Et sicut ipsorum, [Col. 0556A] qui interfuerunt concilio relatione didicimus, quando divae memoriae dominus Carolus Felicem infelicem Orgelitanae civitatis episcopum synodali decreto haereticum comprobatum atque damnatum comperit, etiam revictum invenit: quia corrupto muneribus Juniore bibliothecario Aquensis palatii, librum beati Hilarii rasit, et ubi scriptum erat, Quia in Dei filio carnis humilitas adoratur, omisit: Carnis humilitas adoptatur.« Vide factum hoc fuse prosequentem Germanicum in Appendice disceptationis 2, de arte secernendi diplomata cap. 2, pag. 396, et seq. edit. Paris. 1706.

XX. Quae cum ita sint, summopere credibile fit, olim ab illis sanctis Patribus positum fuisse assumpti, assumptionem ubi haeretici legebant adoptivi vel adoptionem; eosque malitiosa corruptela verbum sibi favens substituisse. Fulcit aequissimam conjecturam Patris Vasquez observatio, qui in III p. S. Th., disp. 89, q. 23, cap. 15 advertit: »Nunc in missis Gotthicis (ex hujusmodi enim missis auctoritates petebantur, [Col. 0556B] ut ex supra allatis apparet) tam excussis, quam manuscriptis, quae hactenus sunt, et in ecclesia Toletana servantur, nihil tale reperitur. Unde vel falso allegabantur, vel similes orationes expunctae sunt. Crediderim autem vel nunquam eas exstitisse, vel Ildefonsum et Julianum illarum auctores non fuisse, sed ab aliquo falso suppositas; nam auctor Missarum Gotthicarum fuit Isidorus, qui disertis verbis affirmat Christum non adoptivum, sed naturalem esse in utraque natura: idemque asserit Ildefonsus.«

XXI. Sed quia hunc Ildefonsum prae caeteris impetunt Patres Francofordienses, cum explicantes illud: Hic est filius meus dilectus, sic aiunt: »Melius est testimonio Dei Patris credere de suo Filio quam Ildefonsi vestri, qui tales vobis composuit preces in missarum solemniis, quales universalis et sancta Dei non habet Ecclesia. Nec vos in illis exaudiri putamus . . . et Ildefonsus vester in orationibus suis Christum adoptivum nominaverit; noster vero Gregorius [Col. 0556C] pontifex Romanae sedis, et clarissimus toto orbe doctor in suis orationibus semper eum unigenitum nominare non dubitavit:« operae pretium est nonnulla ex Ildefonso afferre, ut ex verbis ejus pateat num vere adoptionem in Filio Dei Christo Jesu admiserit, ut haeretici imponebant. Libro igitur de Virginitate B. M. V. cap. 4 ita scribit: »Sicque in unione personae idem sit Verbum qui caro, idem sit homo qui Deus:« Et paulo inferius: »ergo non illum ut caeteros adoptio filios, Dei fecit Filium, sed divinitatis natura illum in proprium Dei Filium exaltavit. . . . Nunquam igitur ipse purus homo conceptus nec natus, sicut caeteri nascuntur infantes, ut ei ex adoptionis gratia, aut ex molimento virtutum praerogativa filii praestaretur; sed Dei Verbum quia caro factum est, assumpsit hominem in se sine persona hominis, ut totus esset Christus proprius Dei Filius, non dono gratiae renascendo ut caeteri, sed salva proprietate utriusque naturae.« Quid ad exclusionem [Col. 0556D] adoptionis in Christo haberi potest aut uberius aut clarius? Quam doctrinam ad verbum ferme hausit ex Gregorii magni lib. I Moral., cap. 7 in fine, ubi ait: »Omnes qui in fide Deo nascuntur, superat: quia non ut caeteros adoptio, sed natura illum divinitatis exaltat.« Verba haec Gregorii ipse Paulinus pro se citat lib. III contra Felicem, cap. 27.

XXII. Sed quam inopportune et ferme dixerim praepostere Patres Francofordienses, relatione haereticorum decepti, insimulaverint praesulum Hispanorum Eugenii, Ildefonsi Juliani fidem, evincitur ex concilio Toletano XI, aera 713, id est a Domini 675 celebrato, saeculo scilicet ipso, quo floruerunt praedicti episcopi, quorum primus circa an. 646, alter annum 657; tertius circa an. 680 Ecclesiam scriptis suis et exemplis sanctissimis illustrarunt. Sic enim in confessione fidei Patres Toletani dicebant: »Hic etiam Filius Dei natura est filius, non adoptione.« Et infra: »In quo Dei Filio duas credimus esse naturas, [Col. 0557A] unam divinitatis, alteram humanitatis; quas ita in se una Christi persona univit, ut nec divinitas ab humanitate, nec humanitas a divinitate possit aliquando sejungi. Unde perfectus Deus perfectus et homo, in unitate personae unius, est Christus. Nec tamen quia duas diximus in Christo esse naturas, duas causabimus in eo esse personas, ne Trinitati (quod absit) accedere videatur quaternitas. Deus enim Verbum non accepit personam hominis sed naturam, et in aeternam personam divinitatis temporalem accepit substantiam carnis.« Haec erat fides Hispanae Ecclesiae [Col. 0558A] saeculo Eugenii, Ildefonsi et Juliani, quorum doctrinam, ab impostoribus corruptam, ad trutinam non revocantes Patres Francofordienses, nil mirum si regulas censurae exorbitasse visi fuerint in dubio facti, non juris. »Qui error etiam in conciliis oecumenicis, et decretis Romanorum pontificum intervenire potest, et nonnunquam accidit, ut omnes theologi cum cardinale Bellarmino et Baronio fatentur,« ait cardinalis de Aguirre in epist. de ratione operis, praefixa tom. III suae collectionis conciliorum Hispaniae, n. 12, loquens de hocmet proposito casu.



212 DISSERTATIO QUARTA. DE FELICIS ET ELIPANDI HAERESI DISSERTATIO HISTORICO-CHRONOLOGICA.
[Col. 0557]

[Col. 0557B] I. Cum ex operibus sancti Patris nostri Paulini facile deprehendatur ipsum in eo maxime fuisse, ut haeresim Adoptivorum ab agro supremi Patrisfamilias funditus radicitusque evelleret et contra Elipandum et Felicem hujusmodi erroris satores perpeti labore desudasse, aequum visum est, nec ingratum lectoribus nostris futurum, si cum superiori dissertatione egerimus de dogmate, quod Nestoriani erroris appendix dici potest, nunc de auctoribus ejus historice tractemus, illorumque haereseos originem, progressus, damnationem, et interitum, omnibus ad sua tempora revocatis, in medium proferamus. Sic enim hostium audacia et protervia exposita, virtus triumphatoris illustrius elucet. Etenim non hebetis ingenii viros impetebat Paulinus, ut nullius vel laboris vel laudis fuerit eos contudisse; sed qui cristas erigerent et cornua tollerent vel in ipsa clade audaciores. Hinc opus Paulino fuit saepe manus conserere, et coram et scriptis, eminus et cominus pugnam instaurare, [Col. 0557C] ea tandem eventus felicitate, ut e vivis excedens, haeresim quoque vel penitus exstinctam, vel supremos alicubi tantummodo anhelitus trahentem reliquerit. Sed jam ad propositum veniendum est.

II. Jam ab initio saeculi VIII, Mauri fretum Gaditanum transgressi, Hispanias bello subactas dira servitute premebant. Anno enim post Christum natum 711 a Juliano Tingitano praefecto, in ultionem stupri a Roderico filiae suae illati, contra ipsum Rodericum, Vitizae ab eo quoque excaecati successorem, sollicitantibus forte filiis ipsius Vitizae apud Julianum tunc exsulantibus, accersiti fuerunt, et duce Tarik, Abila monte occupato (quem ex Arabica dictione Gabal-Tarik, id est Tarik montem, inde vulgo Gibraltar, seu Gibilterra neoterici dixerunt) anno sequenti, copias sufficiente in Tarik auxilium Mose Armeniae praefecto Hispalim submiserunt; et tandem anno 713 Roderico postremo Visigothorum regum occiso, Hispaniarum imperio potiti sunt, Cordubae sede imperii constituta. Verum annis proxime sequentibus Pelagius, [Col. 0557D] quem alii cognatum Roderici volunt, in Asturiae montibus quo se receperant, Maurorum servitutem declinantes, Christiani, ab eis in regem salutatus, in Mauros insurgens, prima Legionis et Oviedi regnorum fundamenta jecit, a quibus hostes Christiani nominis, statis temporibus exsurgere viderunt, qui progressus suos conatusque compescerent, donec pluries fusi victique, et intra Granatensis tantum regni limites redacti, tandem et hoc ipsum jam super octo saecula detentum, anno 1492 Ferdinando et Isabellae cesserunt. Maurorum excursionibus et dominatu sus deque omnia posita, et praecipue religionis dogmata et mysteria non est mirandum. Munia enim pastoralia negligentibus ut sibi prospicerent episcopis, et grassante ignorantiae malitiaeque contagio ex vicina Arabum colluvie, quid facilius, quam ut gregem Dominicum macies, dein lethalis pestilentia, subsequeretur? Hinc plerique autumant ex secta Mahometica, [Col. 0558B] adeo Christo injuria, semina haereseos Adoptivorum jacta, enata, adulta.

III. Equidem hoc non improbabile videbitur consideranti Mahometanismi Alcoranique exordia, quae Petrus Venerabilis abbas Cluniacensis nonus, lib. IV, epist. 17 recenset, dum ait. »Sergium monachum haeretici Nestorii sectatorem, expulsum ab Ecclesia, conjunctum Mahumet, quod ei deerat supplevisse, et Scripturas sacras tam Veteris Testamenti quam Novi, secundum magistri sui intellectum, qui Salvatorem nostrum Deum esse negabat, partim, prout sibi visum est, exposuisse, et eum ab idololatria dum tentat avertere, Christianum Nestorianum effecisse.« Quid enim aliud quam Nestorianismi germen infandum Adoptivorum haeresis fuit, sicuti superiori dissertatione ostensum est? Hanc fuisse erroris originem in Hispania fateri videtur etiam Nicolaus Antonius in Bibliotheca Hispana Vet. tom. I, lib. VI, cap. 2, n. 25, his verbis: »Enatus vero, cum exiret hoc saeculum (loquitur de octavo) novus ob ignorantiam [Col. 0558C] gementis sub jugo Saracenorum Hispaniae gentis error de persona Christi Domini puriorem Christianitatis aera, quo illius aetatis fides virebat, infecit . . . . . . Felix Urgellensis atque Elipandus Toletanus antistites mali fundus occasioque. Deceptus enim uterque contagione forsan insidentium cervicibus, aut e proximo blasphemantium Machometanorum, Jesum adoptivum Dei filium appellare ac docere non erubuerunt.«

IV. Quanquam vero infandi germinis radix eo solum tempore pullulasse videatur, ut verum tamen fatear, adoptionis vocabulum Christo Jesu male appositum, priora quoque saecula audierunt. Etenim Bonosus, qui Nestorium praecessit, haeresique ejus velut praelusit, circa finem saeculi IV, ut patet ex proscriptione dogmatis nefarii an. 389 in concilio Capuano facta (Baronius et concilia Labbe hoc anno) adoptivi nomenclaturam aliquando effutiit. Hic Nussitaniae in Dacia episcopus, ut conjectat Sirmondus [Col. 0558D] in notis ad epist. 3 Aviti Viennen. episcopi, et in can. 17 concilii Arelaten. II partes Photini Christum Deum negantis, et hominem tantummodo praedicantis, secutus, docuit Christum adoptivum, non proprium Dei Filium, ut ex Isidoro lib. VIII Etymolog. cap 5 habetur in 24, q. 3, c. 39, et ipse Isidorus testatur in libro De Viris Ecclesiae illustribus, sic de Justiniano Valentiae episcopo sub Theuda, Visigothorum rege, florente, hoc est circa dimidium saeculi IV, scribens: »Justinianus scripsit librum Responsionum. . . . quarum secunda est contra Bonosiacos, qui Christum adoptivum, et non proprium dicunt.« Verum Elipandus in epistola sua, quam Etherius et Beatus in lib. I contra ipsum inseruerunt, aliam ait a sua fuisse mentem Bonosi. »Bonosus, inquit, credidit de matre adoptivum, et non de Patre ante saecula proprie genitum:« unde Christum Deum esse negabat omnino, qui generationem aeternam ex Patre [Col. 0559A] ante saecula adimebat; quod ipse haudquaquam facere dicebat, ut infra patebit. Caeterum hos esse homines illos haereticos, quos sub his temporibus, id est circa an. 420 impetebat Chromatius noster, Aquileiensis ecclesiae aliud illustrissimum jubar, in frag. ad illud: Ego a te habeo baptizari, non ambigimus. Sic enim ait ad illa verba, Hic est Filius meus, a Patre de Christo dicta: »suus utique non per adoptionem gratiae, neque per religionem creaturae ut haeretici volunt, sed sui proprietate generis, et veritate naturae.«

V. Vocabulum autem adoptionis, affictum Christo Jesu ab Orientalibus, ad Occidentales credibile est Theodiscum transtulisse, qui sancto Isidoro in Hispalensem sedem successit, de quo Lucas Tudensis apud Baronium nostrum ad an. 636 n. 9 sic ait: »Successit beatissimo Isidoro Theodiscus natione Graecus . . . Hic . . . infidelis inventus et erroneus in articulis fidei comprobatus, per synodum ab archiepiscopali [Col. 0559B] dignitate degradatus est. Asserebat enim Dominum nostrum Jesum Christum cum Patre, et Spiritu sancto non esse unum Deum, sed potius adoptivum. Hic, ut dictum est, privatus honore sacerdotii ad Arabes transiit, et sectae pseudoprophetae Mahometi adhaesit, et plura docuit detestanda sub imperatore Heraclio.« Exauctorato autem Theodisco, erroris pestis tunc temporis ulterius grassata non est. Verum Mahometanorum cognata malitia confotum, quasi malignum semen terrae mandatum, post ferme sesqui saeculum iterum prodiens, per Felicem et Elipandum vitam viresque resumpsit.

VI. Qui credunt non nisi anno 792 errorem renatum, ducti forte ex eo quod legunt in annalistis Francorum hoc anno primum verbum de hac haeresi habitum, falluntur. Hunc in scopulum incidisse videtur Natalis Alexander raptus auctoritate Eginardi. In synopsi quippe histor. eccles. saec. VIII, cap. 2, art. 3, § 1, sic ait: »Anno Christi septingentesimo nonagesimo secundo Felix natione Hispanus . . . adoptivum [Col. 0559C] Dei Filium secundum quod homo est, non solum pronuntiavit, sed etiam scriptis ad Elipandum episcopum libris pravam opinionem pertinacissime defendit, ut refert Eginardus in annalibus ad annum Christi 792.« Et quidem non solum Eginardus, sed et caeteri annalistae non ante hunc annum de haeresi loquuntur. Verum certo certius est ante hoc tempus ortum habuisse. Nam Etherius et Beatus incipientes librum suum, sic Elipandum alloquuntur. »Legimus litteras prudentiae tuae anno 213 praesente, et non nobis, sed Fideli abbati mense Octobri in aera 823 clam sub sigillo directas: quas ex relatu advenisse audivimus, sed eas usque sexto Kalend. Decembris minime vidimus, cumque nos ad fratrem Fidelem non litterarum illarum compulsio, sed recens religiosae dominae Abosindae perduceret devotio, audivimus ipsum libellum adversum nos et fidem nostram cuncta Asturia publice divulgatum.« Si enim aera 823, quae recidit in annum Christi 785, jam Elipandus [Col. 0559D] insurgit in impugnatores doctrinae suae, libello contra eos jam in universa Asturia divulgato, manifestum est ante Christi annum 792, haeresim enatam. Quod autem annalistae Francorum non nisi hoc anno incipiant de ea verba facere, nil mirum, cum nonnisi hoc anno aliquid fuerit actum, auspice Carolo Magno, contra ipsam, coacto videlicet concilio Ratisponensi. Non enim praecise loquuntur de haeresi tunc incipiente, sed de haeresi tunc primum damnata. Quod non obscure colligitur ex annalibus Loiselianis. Sic enim habent ad hunc annum 792: »Haeresis Feliciana primitus audita, et Reganesburg primo condemnata est.« Audin, haeresim primo condemnatam, quae primitus, hoc est, antea erat audita? Primitus pro pridem.

VII. Anteriorem quoque hoc anno 792 ortum ejus vel ipse Natalis Alexander cogitur fateri ex verbis Paulini in concilio Forojuliensi prolatis, quibus anno 791, ut putat Alexander, damnat Feliciana deliria. [Col. 0560A] Si enim anno 791 Paulinus impugnet haeresim, quis desipiet dicendo ortam tantummodo anno sequenti 792? »Prima, ait Natalis, contra Felicianam haeresim synodus Forojulii, quod Aquileiensis provinciae municipium est, a Paulino Aquileiensi congregata fuit anno salutis septingentesimo nonagesimo primo Caroli Magni vigesimo tertio.« Haec ille I. c. § 11, qui § praecedenti videtur docuisse tantum anno 792 eam a Felice suscitatam. Statuendam tamen non anno 791, sed 796 synodum Forojuliensem dissertatione nostra secunda uberius probatum est.

VIII. Conatur P. Antonius Pagi tempus Felicianae haereseos enascentis ostendere, nempe non ante annum 783, ex eo quod Adrianus papa anno superiori Aegilae episcopo scripserat, ut a variis erroribus, qui in Hispanias irrepserant, ecclesias tueretur, nulla facta mentione haeresis Felicianae, quam non omisisset, si jam caput erexisset. Ejusdem sententiae est Cointius, a quo suam hausit Pagius. »Anno superiore (id est 781, ait Cointius ad an. 782, n. 21) [Col. 0560B] Carolus Adriani compater factus est, annoque proximo (nempe 783) agemus de morte Petri Papiensis episcopi.« His enim litteris memoratur Adrianus Caroli compater, et Petrus Ticinensis episcopus. Ergo, infert, haec epistola Aegilam proferens, quae est in Cod. Carol. 95, ad hunc an. 782 pertinet. Et infra: »In iisdem litteris multos carpit (Adrianus) errores, qui contra fidem catholicam in Hispaniae partibus orti fuerant: nullam autem mentionem haereseos Felicianae facit, quam serius audiri coeptam vel ex hoc silentio collige.« Haec Cointius.

IX. Verum hoc ipsum, meo judicio, innuere videtur non anno 783 enascentem, sed aliquanto prius enatam haeresim. Etenim Adrianus monet Aegilam episcopum de tuenda orthodoxa fide an. 772, ut volunt Pagius et Cointius, non manifestata haeresi Feliciana, quam dicunt ab ipso Adriano anno sequenti 783 proprio nomine per alias litteras, de quibus nos quoque infra num. 14, impugnatam. Ex quo inferre [Col. 0560C] videntur eomet anno 783 haeresim pullulasse. Sed mirum sane cuique videbitur eodem anno, quo emersit, a pontifice Romano, tanto intervallo ab Hispanis dissito cognitam re et nomine haeresim, et cognitam una simul et impugnatam. Probabilius quidem videtur suboluisse pontifici potius anno praecedenti, alicujus non sani dogmatis putorem, et de eo invago, ut dicitur, scripsisse Aegilae episcopo: eo autem clarius percepto, anno sequenti litteris disertis conceptisque illum reprobasse. Hinc etsi admittatur consequentia Pagiana, epistolam Adriani in Cod. Carol. 97, qua haeresis ista rejicitur, reponendam esse ad an. 783, non tamen evincitur eodem anno 783 haeresim exortam, sed potius annis superioribus et conceptam et partam.

X. Hoc anno 783 mortuus est Silo. Abosindae, sive Abdosindae, vel Adosindae (tot enim modis effertur) Alphonsi Catholici filiae maritus, qui annis octo, juxta alios novem, in Asturia et Legione regnaverat; [Col. 0560D] quam viduam summopere studuit in suas partes Elipandus traducere, putans sibi maxime profuturum ad veneni sui dilatationem, si illud feminae auctoritate et religiosa virtute potenti et illustri propinaret. Ipsa namque post suprema pietatis officia conjugi persoluta, mundi pompis valedicens, in claustra se receperat, ut habet auctor Vitaesancti Beati infra n. 22 citandus, et Baronius hoc anno 783, n. 5. Audi Joannem Mariana Annal. Hispan. lib. VII, cap. 8: »Ad Asturum et Galaecorum episcopos Elipandus, pro ea auctoritate quam in alias ecclesias obtinebat, praecipuam et maximam, litteras dat, ac nominatim Adosindam Silonis regis viduam in fraudem impellere conatur. Illa, uti erat necesse, sui judicii esse negat de controversia pronuntiare: remque integram ad episcopos defert et sacerdotes sanctissima et prudentissima femina, in quo numero erat Beatus presbyter, et Heterius Uxamensis episcopus.« Hoc ad Adosindam confugium circa initium [Col. 0561A] an. 786 tentatum videtur ab Elipando; quippe Etherius et Beatus hortatu ejusdem quondam reginae, modo religiosae feminae, tunc adiisse videntur Fidelem abbatem, cujus opera ex verbis Etherii mox laudandis suspicari licet usum fuisse Elipandum in subversione Adosindae tentanda, ut de controversia, pro qua ab Elipando sollicitabatur, cominus et oretenus agerent praesentes. Colligitur hoc ex initio lib. I Etherii et Beati, quorum verba supra num. 4 protulimus. Ex quibus deducere licet, quod si hi viri litteris Elipandi scriptis et directis mense Octobris anno 785 abbati Fideli, a se autem acceptis VI Kal. Decemb. occurrunt hortatu Adosindae, satis apparet nonnisi circa haec tempora sollicitatam fuisse. Credibile enim omnino fit, quod statim ac de hac re secum agi coeptum fuisset, negotium episcopis et sacerdotibus detulisset.

XI. Verum hic apponenda est Elipandi epistola Fideli abbati directa, qualem lib. I proferunt Etherius et Beatus, ex qua nonnulla scitu digna colligi [Col. 0561B] debent. Sic eam proponunt.

»Elipandus dicit: Qui non fuerit confessus Jesum Christum adoptivum humanitate et nequaquam adoptivum divinitate, et haereticus est et exterminetur. Auferte malum de terra vestra. Non me interrogant, sed docere quaerunt, quia sunt servi Antichristi. Hanc epistolam domini Ascarici episcopi ideo fraternitati tuae direxi, charissime Fidelis, ut cognoscas quanta in Christi servis regnet humilitas, quanta in Antichristi servis regnet superbia.

XII. »Cum dominus Ascaricus mihi non docentis imperio, sed interrogantis voto ea scribere voluit, sicut illum vera humilitas docuit. Isti veri modo et contraria dicendo, modo et quasi ignorantem me quid rectum sit, noluerunt interrogare, sed docere. Unde Deus novit, quia licet proterve scripsissent (In marg. notatur sic: locus mutilus), nam si vera dixissent, gratus obedire debui reminiscendo quod scriptum est: Si juniori revelatum fuerit senior tacet [Col. 0561C] (I Cor. XIV, 30). Et iterum: Proximus ille Deo est, (In marg. est Catonis, apponitur) qui scit ratione tacere. Nam nunquam est auditum ut Libanenses Toletanos docuissent. Notum est plebi universae hanc sedem sanctis doctrinis ab ipso exordio fidei claruisse, et nunquam schismaticum aliquid emanasse. Et nunc una ovis morbida doctor nobis appetit esse. Et tamen noluit ea ad aures caeterorum fratrum nostrorum perducere antequam illic, ubi exortum est hujusmodi malum, sit radicitus amputatum. Quia ignominia erit mihi, si in traditione Toletana (In marg., intra ditionem Toletanam) hoc malum fuerit auditum. Ut quod ego et caeteri fratres mei in Hispalitanis tanto tempore dijudicavimus, et Deo auxiliante tam in festis Paschalium, quam in caeteris erroribus Migetianorum haeresim condemnavimus: nunc illi e contrario inveniunt unde nos arguant. Et tamen si tepide fuerit actum, et non fuerit a vobis emendatum, tunc illud ad notionem [Col. 0561D] reducam fratrum: et erit vobis ignominiosum, si ab illis in vobis reprehensum fuerit.

XIII. »Adolescentiam sane fratris nostri Etherii lacte adductam et nondum ad robur perfectae intelligentiae perductam, vestra fraternitas erudiat: quia non cum magistris optimis, sed cum ignaris et schismaticis, videlicet Felice et Beato Antiphrasio (In marg., quia dicebat Elipandus Beatum hoc nomine per antiphrasim appellari, ut liquet etiam ex epistola Caroli Magni ad Elipandum) aequales in virtute et pares in errore habuit collationem. Bonosus et Beatus pari errore condemnati sunt. Ille credidit de matre adoptivum et non de Patre ante saecula proprie genitum, et non de matre tempora liter adoptivum. Cui similem existimabo illum, nisi Fausto Manichaeo? Faustus condemnavit patriarchas et prophetas: 214 iste condemnat doctores priscos et modernos. Obsecro, ut calore fidei accensi tanta sitis intentione praecalidi, ut errorem [Col. 0562A] praedictum de medio vestro auferatis, ut sicut per servos suos Dominus de finibus Boeticae eradicavit haeresim Migentianam, ita per vos de finibus Asturiensium funditus evellat haeresim Beatianam. Sed quia audivi, quod praecursor Antichristi in medio vestri apparuit, qui illum jam natum annuntiat, quaeso ut perquiras ab eo ubi, aut quomodo, aut quando natus est spiritus ille mendax prophetarum, qui in eo loquitur, et nos sollicitos redde.« Sic scribebat Elipandus Toleto, ut videtur, Fideli abbati, aera 823.

XIV. Miror Baronium ad an. Christi 783, n. 7; Vasquez tom. I, in III part. S. Thom. disput. 89, c. 1; Natalem Alexandrum Hist. Eccles. saeculo VIII, cap. 2, ar. 3, § 3, hanc epistolam asserere scriptam anno Christi 783, cum si demas ab aera Hispanica annos 38, ut fieri debet a quaerente in ipsa convenientiam annorum Christi aera 823, non in annum 783, sed in an. 785 recidat, quod advertit etiam Pagius [Col. 0562B] ad annum 783, num. 9. In hac epistola meminit concilii Hispalensis a se convocati ad reprimendos errores Migentii, qui praeter nonnulla alia quae docebat absurda, circa festum Paschatis celebrandum aberrabat; putatque Pagius loco citato sollicitatum Elipandum epistola Adriani papae, quae est in Cod. Carolin. 97 cum hoc titulo: »Exemplar epistolae Adriani papae, directae omnibus episcopis per universam Spaniam commorantibus, maxime tamen Eliphando vel Ascarico cum eorum consentaneis, pro haeresi vel blasphemia quod filium Dei adoptivum nominant, cum multis capitibus sanctorum Patrum eos reprehendens. Nec non et de Paschali festivitate, etc.« Haec illa est epistola, cujus supra num. 9 meminimus, quam Pagius et Cointius anno Christi 783 assignant. Quo anno etiam concilium Hispalense, cujus meminit Elipandus, locat ipse Pagius, cujus auctoritate ad eumdem annum recensetur in collectione Labb. Veneta concilior, sub nomine Hispani Concilii. Quibus positis manifestum est epistolam [Col. 0562C] ad Fidelem datam fuisse non an. 783, ut Baronius, Vasquez, Natalis volunt; sed tardius puta an. 785. Loquitur enim in ea de Migentianorum errore circa Pascha uti jam dejudicato et exstincto in ipsa videlicet anni 793 coacta synodo.

XV. »Inter eos, quos Elipandus ad partes suas pertraxit, fuere Ascaricus Bracarensis episcopus, et Fidelis abbas, cui primo sectae suae arcana revelavit, scripta ad eum epistola mense Octobri aera 823, seu anno Christi 785.« Haec ad verbum Pagius. Quae sapere errorem, ne dicam contradictionem, videntur. Quomodo enim verum est abbati Fideli primo sectae suae arcana revelasse Elipandum scripta ad cum epistola anno 785, cum ipse Pagius ibi dicat, epistolam Adriani, qua monebantur Hispani episcopi de errore adoptivorum, datam fuisse an. 783? In qua pariter epistola meminit Romanus pontifex Ascarici tanquam viri eadem pice inquinati. Potius igitur Ascaricus quam Fidelis hausit prima Elipandiana venena. [Col. 0562D] Addit Pagius ibid.: »Convocato episcoporum provincialium coetu, Elipandus Migentianos circa diem Paschatis aberrantes, ut ipse in epistola ad Fidelem abbatem gloriatur, incunctanter repressit: proprium tamen errorem, quem a Felice acceperat, publicare non destitit.« Si jam ab anno 773 aeque sollicitus fuit Elipandus cum in supprimendo errore Migentianorum tum in haeresi sua publicanda, ut allatis verbis Pagius indicat, quomodo tantummodo anno 785 auribus primo insusurrat abbatis Fidelis errorem suum? Ex hujusmodi sollicitudine erroris disseminandi, pravi dogmatis auctor alicui videri poterit Elipandus, quem non puto, sed potius Felicem, a quo errorem acceperat, ut supra Pagius dicebat. Verum quomodo factum sit, paucis de amborum conditione prius adnotatis, mox expediam.

XVI. Elipandus, quem alii Elifandum, alii Eliphandum, aliter alii pro nationum vario accentu vocant, si ordinem studiorum perpendimus, junior [Col. 0563A] Felice est dicendus. Etenim a doctrina Felicis tanquam ab ore magistri pendere videtur, quem de Adoptionis quaestione consuluit teste Eginardo in annal. ad an. 792, sed si aetatem spectemus, non ausim minorem asserere. Nam ipse an. 792, quo Romae degebat Felix a Carolo de Ratisponensi concilio ejus haeresim damnante, Adriano per Angilbertum missus ipsam ejuraturus, ut infra videbitur n. 34, agebat annum aetatis octuagesimum secundum. Sic enim scribebat Felici Romae commoranti: »Certifica me qui es positus in Roma.« Et infra: »Me autem cognoscite senectute jam decrepita octuagesimo secundo anno a die octavo Kal. Aug. ingressum fuisse.« Quo fit, ut ipse natus habeatur anno 710, die 25 Julii. Qua aetate superiorem facere Felicem durum videtur. Siquidem ipse Felix in vivis adhuc erat an. 814, circa quem ex Agobardo n. 76 constabit defunctum vita et malitia: adeoque supra centesimum annum vixisse dicendus esset. Non fit autem credibile virum supra nonagenarium ad [Col. 0563B] Aquense concilium vocatum adfuisse, ut fuit ipse Felix anno 799, ut dicetur n. 71 et seqq.

XVII. »Nonnulli suspicantur Felicem natione Gallum fuisse propter locorum vicinitatem, et quoniam in eam Hispaniae partem Gallorum arma annis superioribus penetraverant,« ait Joannes Mariana lib. VII, cap. 8; sed Eginardus Hispanum fuisse ad an. 792 manifeste pronuntiat. »Orgellis, inquit, civitas est in Pyrenaei montis jugo sita, cujus episcopus nomine Felix, natione Hispanus, etc.« De situ Urgellensis civitatis consule Ferrarium et Baudrand, qui in Catalaunia ad Pyrenaeorum montium radices eam constituunt, mirantes Orthelium illam in Aragonia collocare. Quem Orthelii errorem secutus videtur Papirius Massonus in synopsi praefixa operibus Agobardi, dum ait: »Imperio Caroli Magni et Ludovici Caesarum e summis Pyrenaei apicibus emersit quidam episcopus Origellae ab Aragonia.« Cui errori addit de suo penu alium Papirius. Non enim [Col. 0563C] Origella est in apicibus, sed potius ad radices Pyrenaeorum, ut habent supra relati geographi. Fallitur item dum ibi subdit de hoc episcopo: »Objurgatur primo et convincitur ab Helipando (sic ipse scribit) Toletano episcopo;« cum omnes veteres recentioresque conveniant adeo ab Elipando non objurgatum Felicem, quin potius, cum is haeresim aliquando ejuravisset (si vere tamen unquam ejuravit) ipsius suasu ad vomitum rediisse, ut infra dicetur. Elipandum autem ex antiqua Gothorum gente prognatum scribit Mariana l. c.: sic igitur inter hos episcopos res se habuit.

XVIII. Ante annum 783, ut nos putamus ratione supra allata, Elipandus Toleti episcopus consuluit Felicem pariter episcopum »per litteras quid de humanitate Salvatoris Dei et Domini nostri Jesu Christi sentire deberet, utrum secundum id quod homo est, proprius an adoptivus Dei Filius credendus esset ac dicendus. Valde incaute atque inconsiderate, et contra [Col. 0563D] antiquam catholicae Ecclesiae doctrinam, adoptivum non solum pronuntiavit, sed etiam scriptis ad memoratum episcopum libris pertinacissime pravitatem erroris sui defendere curavit.« Sunt verba Eginardi ad an. 792 in annalibus hanc haeresis primam originem recensentis. Verum poeta Saxo Annal. lib. III, sub an. 792, innuit Felicem, antequam per epistolas eum consuluisset Elipandus, jam venena sua populis propinasse, et erroneam doctrinam in vulgus sparsisse. Sic enim canit:

Celsa Pyrenaei supra juga condita montis
Urbs est Orgellis, praesul cui nomine Felix
Praefuit. Hic haeresim molitus condere pravam,
Dogmata tradebat fidei contraria sanctae:
Affirmans, Christus Dominus, quia corpore sumpto
Est homo dignatus fieri, non proprius ex hoc,
Sed quod adoptivus sit filius omnipotentis.
Viden' haeresim consulto docentem? et postea inserit Elipandi consultationem, sic:

[Col. 0564A] Responsumque Toletano dedit hoc Elipando
Pontifici de re tanta consultus ab ipso:
Atque suum scriptis defendere dogma libello
Omni quo potuit studio curavit et arte.
Idem non obscure asserit etiam Jonas Aurelianensis initio lib. I De Cultu Imaginum, dum conjunctum non Felicem Elipando, sed Elipandum Felici tanquam erroris auctori demonstrat. »Emersit, ait, ex Hispania tempore sanctae memoriae Caroli piissimi atque invictissimi Augusti quidam Felix nomine, actu infelix Urgellitanensis civitatis episcopus, qui juncto suo sceleratissimo errori Eliphanto (sic iste scribit) Toletanae urbis episcopo, secundum humanitatem non esse proprium Filium Dei, sed adoptivum praedicare ausus est.« Jure igitur optimo, etsi velit Pagius ad an. 783, n. 9, Elipandum ea doctrina antea imbutum, asserimus verum parentem Felicem pestilentiae, quae etiam a scriptoribus sub Felicianae, non Elipandianae haeresis nomine communiter recognoscitur. Et ipse Felix hoc innuit in confessione [Col. 0564B] fidei suae his verbis de se prolatis. »Per quem usque nunc in Ecclesia Dei contentio versa est.«

215 XIX. Verum quae ab uno primum processerat, utrumque tamen habuit exinde propugnatores. Audi ab Jona Aurelianensi studium sollicitudinemque amborum disseminandi zizania malae doctrinae. »Hac virulenta doctrina uterque Hispaniam magna ex parte infecit. Deinde apostolorum Christi actus imitari videri volentes. . . unusquisque separatim diversas provincias eadem sua doctrina imbuendas appetivere. Eliphantus scilicet Asturias et Galliciam, cujus discipulos apud Astures me aliquando vidisse memini . . . Felix, cum multis apud Septimaniam eumdem haustum pestiferum propinaverit, eum tamen Galliae Germaniaeque, quantum in illo fuit, propinare voluit. Sed divina gratia adminiculante nullum apud Galliam Germaniamque ejus error locum invenire quivit.«

XX. Inter eos, quos hac sollicitudine sibi comparavit [Col. 0564C] Elipandus discipulos, jam supra recensiti sunt Ascarius Bracarensis episcopus, et Fidelis abbas, per quem forte tentatus fuit Adosindae quondam reginae, tunc religiosae sanctimonialis, catholicus animus, sed frustra, ut supra dictum. His accessere nonnulli Cordubenses, ut colligitur ex epistola Elipandi ad Felicem directa, in qua sic inquit: »Ego vero direxi epistolam tuam ad Cordoba fratribus qui de Deo recta sentiunt, et mihi multa scripserunt quae in tuo adjutorio debueram dirigere. Sed haec eadem Albini magistro Antiphrasio Beato direxi relegenda.«

XXI. Quanquam vero non par fuerit successus ex parte Felicis in propagatione erroris, Galliis Germaniaque sollicitudine episcoporum et Caroli Magni vigilantia satis superque munitis, sobolem tamen infelicem aliquando protulit, Claudium scilicet Taurinensem, natione quidem Hispanum, sed qui extra Hispaniam malum postea detulerit. De eodem contra eumdem scribens Jonas haec habet: »Quo imperante, nempe Ludovico Caroli Magni filio, idem [Col. 0564D] Felix in quodam discipulo suo nomine Claudio, ut pote, ut verbis beati Hieronymi utar, Euphorbus in Pythagora renascitur.« Et infra: »Is itaque de quo agitur, exortus ex eadem Hispania, ejusdemque Felicis discipulatui ab ineunte aetate inhaerens, per aliquod tempus in palatio memorati gloriosissimi ac serenissimi Deoque amabilis Augusti in officio presbyteratus militavit, sed ut aliorum utilitati, doctrina praedicationis evangelicae, quae illi admodum inesse videbatur, consuleret, ipsius piissimi principis clementia praesul Taurinensis subrogatus est ecclesiae.« Et adhuc inferius: »Non frustra, sed quodam, ut creditur, vaticinio, Claudii sortitus est nomen. Quoniam quanquam magistri sui . . . non videatur aperte sequi errorem, in eo tamen quod ecclesiasticae auctoritati claudicando contraire nititur, non immerito nomen Claudii sortitur, eorumque numero jure asciscitur, de quibus Psalmista: Filii, inquit, alieni mentiti sunt mihi, filii alieni inveterati [Col. 0565A] sunt, et claudicaverunt a semitis suis.« Verum nedum claudicavit, sed et lapsus est Claudius, qui imagines sanctorum omnino tollendas atque eliminandas assereret. Qua in re claudicavit quoque ipse Jonas, qui etsi ad aedificationem et exemplum fidelium servandas imagines contenderet contra Claudium, omnem tamen cultum ipsarum et venerationem tollere nitebatur. Sed de Claudio Felicis discipulo et de Jona ejus impugnatore haec sint satis. Jam ad propositum nostrum revertamur.

XXII. Quos maxime perculit insanum dogma fuere Beatus presbyter et abbas, et Etherius discipulus ejus postea Oxomensis episcopus, uti habetur ex Alcuino lib. I contra Felicem: »Quod vero, ait, quemdam Beatum abbatem, et discipulum ejus Etherium dicitis huic vestrae sectae primum contraire, laudamus eos in eo, quod veritatem defendere conati sunt.« Verum quia familiare est haereticis suorum errorum impugnatoribus maculas in doctrina appingere, Felix et Elipandus calumniabantur Beatum et Etherium [Col. 0565B] quasi in Christo duas naturas cum Eutychete confunderent; non secus ac gutta liquoris in Oceanum sparsa cum aqua maris confunditur, miscetur, unitur; cujus similitudinis meminit Theodoretus in Dialog. 2 qui inscribitur Inconfusus. Et ideo addebat Alcuinus: »Sed si verum est quod dixistis eos duas naturas Christi in unum confundere sicut vinum et aquam, hoc nullatenus consentimus, sed in eo, si verum est, valde eos reprehensibiles judicamus.« Hic obiter nota prudentiam Alcuini veritatis adhuc non conscii, adeoque cunctantis assensum praebere impactae calumniae, et bis expressa conditione, si verum est, sartam tectamque doctrinam eorum habentis. De Beato haec habe ex Vita ipsius ab Hispano quodam, recentioris tamen aetatis conscripta, relata a Mabillonio in appendice saeculi IV Benedict., quem laudat Pagius ad an. 783, n. 11, addens apud Astures ut sanctum coli sub vulgari nomine san Bieco: »Sedato, inquit auctor Vitae, Felicianae pravitatis jurgio, sanctus vir Beatus Adosindae regis Silonis uxori, [Col. 0565C] quae propter Mauregati tyrannidem sacram erat vestem induta, continuus pro animae suae remedio exstitit pedagogus: donec apud Vallem Cavam (Hispanis Valcabado haud procul a Saldana, oppido dioecesis Legionensis) secederet orationibus, jejuniis et sacrae Scripturae studio insistens, super Apocalypsis mysteria librum miro ordine scriptitavit. Demum miraculis celebris, Domino, cui servierat, spiritum placida dormitione commendavit XI Kal. Martii anno Domini 798.

XXIII. Beatum igitur et Etherium in sententiam suam insurgentes moleste audiit Elipandus, conquestusque est de his cum abbate Fideli per epistolam datam aera 823, hoc est an. Dom. 785, ut supra dictum est. In qua confidentiam viri demirari licet, Ascarium Bracarensem episcopum summopere commendantis, quod se eo in negotio consuluisset; et Beatum et Etherium objurgantis quod secus fecissent, et indignantis quod ii qui a sede Toletana, caeterarum [Col. 0565D] velut magistra, instrui postulare debuissent, in suam veluti matrem temerario ausu insurgerent. Fatetur autem oppositionem sibi factam, quam haeresim Beatianam compellare non veretur, caeteris fratribus se non communicaturum, ne ignominiam et dedecus (aiebat) sibi crearet, si a Libanensibus, e quibus in Asturiis erat Beatus, Toletani doceri viderentur. Revera tamen fucum malitiae praetendebat, et verius dixisset, ne ex oppositione Beati, perfidia dogmatis sui detegeretur, et detecta ab omnibus exsecraretur.

XXIV. Verum pestis diu non latuit, et ab his Elipandi querelis tantum triennio exacto concilium Narbonense in Felicianam haeresim congregatum est. Guillelmus Catellus lib. V In Daniele archiepiscopo Narbonensi teste Cointio l. infra n. seq. citando, concilium hoc primus publicavit; deinde Stephanus Baluzius in Addit. ad cap. 25 lib. VI de Concord. sacerd. [Col. 0566A] et imper. Petri de Marca. Initium hic ponimus tantummodo, quia ad rem magis facit quam caetera. »Concilium Narbonense habitum anno 788. Anno Incarnationis Dominicae 788, indictione 12, gloriosissimo quoque Domino imperatore Carolo regnante anno 23, V Kal. Jul. dum pro multis et variis ecclesiasticis negotiis praesertim pro Felicis Urgellitanae sedis episcopi pestifero dogmate, monente per suae auctoritatis litteras domno apostolico Adriano, ac domno imperatore per missum suum nomine Desiderium, convenissemus urbem Narbonam, etc.« Praeter hoc, lector, nihil prorsus in caeteris invenies de haeresi Felicis, cujus tantummodo nomen tertiodecimo loco positum in subscriptionibus apparet, sic: »Felix episcopus Urgellitanae sedis subscripsi.«

XXV. Non desunt, qui vitia plura in positione hujus concilii suboleant, quos inter est Pagius ad an. 788, n. 11. Etenim dicunt 1o peccatum esse in tempore consignando, quia annus 23 Caroli non incidit [Col. 0566B] in an. Christi 788; 2o indictionem non convenire, cum non 12, sed tantum 11, tunc excurreret; 3o nomen imperatoris dari Carolo, qui imperium non est consecutus nisi an. 800; 4o ex annalibus Francorum constare primo Ratisponae anno Christi 792 damnatam haeresim Felicianam, quod verum non esset, si an. 788 Narbonae primum fuisset proscripta; 5o Ipsius Felicis subscriptionem, quae in causa damnationis proprie videtur improbabilis; 6o aliquos episcopos, ut Barcinonensem, huic concilio subscribere, cui non fit credibile Barcinonenses suorum jurium tenacissimos, et regio Francorum nomini in nullo deferentes, interfuisse.

XXVI. Verum non haec tanti facienda videntur, ut omne robur concilio dematur, et falsitatis suppositionisque illegitimae omnino damnetur. Nam Baluzius omnium eruditorum calculo, et ipsius Pagii confessione »in vetustissimis membranis exercitatissimus, asserit se illud descripsisse ex ms., quod aut aetate Caroli suppar erat, aut non multo remotum.« [Col. 0566C] Vidit ipse quoque haec, quae opponi potuissent, objecta, eisque opportune occurrit, ut in notis ad concilium ipsum videre est. Ad primum autem dicendum, antequam Pipinus pater Caroli Magni decederet, Wormatiae an. 763 vel 764 regnum ipsius inter filios divisum, et Aquitaniam, Septimaniam, eamque regionem Hispaniae, tunc Francicae ditionis, Carolo assignatam, ex 216 eaque regem tunc appellatum fuisse, sicque non nisi unius anni discrepantia intercederet in combinatione annorum Christi 788 et anni 23 Caroli regis. Cointius in annal. ad an. 791, n. 11, concilium non improbat, sed vitia advertit aliqua, uti quod nec annum incarnationis, nec indictionem tunc temporis apponere solerent. »Ambo igitur hi caracteres, ait, inter supposititios amandandi.« Et quia tardius Carolus imperatoris nomine donatus fuit, subdit: »Sed quisquis annum incarnationis Dominicae et indictionem supposuit, is imperatorem facile dixit, quem debebat regem [Col. 0566D] vocare.« Ipse autem, qui nonnisi a patre mortuo regnum Gallicum Carolum adiisse hic advertit, non ad an. 788, sed ad an. 791 in quem incidit annus 23 Gallici regni Caroli concilium reponit. Verum pro prima difficultatis explanatione standum videtur, cum indictio 12 (indictio enim, vel annus incarnationis positus negotium non facessunt Baluzio) assignata minus aberret ab 11, quae vere est anni 788, quam 14, quae assignanda erit anno 791. Si quis enim error est in indictione, potuit transcriptoris incuria facile interseri, ut addita lineola pro 11 scriberet 12. Et sic etiam patet responsio ad secundum objectum.

XXVII. Ad terrium vero pluribus occurrit Baluzius, clarissime ostendendo nomen imperatoris saepe datum Francorum regibus, quanquam imperiale diadema nacti non essent, ut Pipino in charta Maurengi: »Actum Flavinia coenobio an. 17 Pipini imperatoris.« [Col. 0567A] Ad quartum dicendum est haeresim quidem Felicianam in concilio Ratisponensi damnatam primo, nempe nominatim et solemniter, sed quid vetat asserere de ea quoque actum esse in concilio Narbonensi, praecipue cum in hoc nihil dicatur de ejus damnatione? De ea forte tantum disputatum tunc fuit, definitum vero nihil. Quod ex iis quae ex eo concilio supersunt, apparet: nam praeter allata superius verba, nihil ulterius de haeresi Feliciana additur, sed quantocius transitus fit ad quaestionem de limitibus dioecesum Narbonensis et Heltnensis. Unde nihil mirum, si inveniatur ipsius Felicis subscriptio, qui in causa limitum optime poterat ferre suffragium, et proferre sententiam. Et ex hoc habes quomodo ad quintum objectum satisfacias. Ad sextum vero dicendum, quod etsi Barcinonenses in civilibus negotiis nullam Francorum subjectionem tolerassent, in causis tamen fidei et ecclesiarum non inverisimile est convenisse; praecipue cum in fronte actuum dicatur [Col. 0567B] synodum fuisse convocatam »monente per litteras domno apostolico Adriano.« Adde quod Cointius adnotavit ad an. 791, n. 13. Tunc »Urgella Narbonensi metropoli subjiciebatur.« Episcopi autem provinciales, etsi in temporalibus alii dominio subjiciebantur, quid mirum si metropolita convocante, summo pontifice admonente, concilio adfuerint Narbonensi?

XXVIII. A concilio ergo Narbonensi non melior quam venerat Felix recedens, et forte ex actitata, non proscripta adhuc vesania sua, insolentior factus, pestiferum dogma in vulgus dispergere non cessavit: adeo ut morbo grassante et vires in dies obtinente, in Germaniae quoque partibus, adeo ab Hispania dissitis, malus odor nares purgatiores perculerit. Grassante igitur tractu temporis non parum contagio, necesse habuit Ecclesia valida manu, auctoritate etiam principis roborata, nedum salubri adurere cauterio, sed et publico anathematis mucrone a radice ulcus secare. Anno igitur 792 Ratisponae convocata [Col. 0567C] synodo a Carolo Magno primo ecclesiastica sententia percellitur. Primo inquam, quia proprio sub nomine ipsius proscriptio egreditur. Quod quomodo se habuerit, accipe.

XXIX. Domitis primum mense Augusto per Henricum ducem Forojuliensem, et inde per Carolum fatigatis Avaribus, hiemavit Carolus Ratisponae, ibique sub finem anni 791 Natale Domini celebravit, et Pascha anno sequenti 792. Ita Annales Loiseliani et caeteri. Hoc medio tempore vel sub ipsum (nam appropinquante aestiva tempestate Saxones Deo et regi foedifragi rebellantes, ut habet Chronicon Moissiacense, Francos ad belli, non ad pacis opera, uti concilium est, provocabant) Carolus synodum in eadem civitate coegit. In ea actum de conjuratione in Carolum conflata a filio Pippino, ex Hilmintrude, juxta Cointium ad an. 792, n. 5, uxore, sed juxta Eginardum in Vita Caroli »ex concubina edito: facie quidem pulchro, sed gibbo deformi,« [Col. 0567D] de qua Annales Loiseliani hoc anno: »Conjuratio contra regem a filio ejus Pippino, detecta et compressa est.« Pippinus hic Hilmintrudis alius est a Pippino Hildegardis conjugis filio rege Italiae. Unde non audiendus Riccobaldus Ferrariensis, qui in histor. Imperatorum tom. IX Rer. Italic. scriptor. pag. 109, in principio confundit hos Pippinos, et Pippinum in patrem perduellem regem facit Italiae, quod falsum est. Procerum et episcoporum consilio non alias de rebelli filio poenas sumpsit, quam in monasterio detrusum pro aris totondit, ut habet chronici Moissiacensis auctor. Felicem autem vocatum, imo deductum ad concilium, ut rationem doctrinae redderet, consentiunt annalistae Francorum. Jure autem optimo fidei rationem exigebat a Felice synodus, quae auctoritate Romani pontificis auditum reum erat damnatura. Monachus coenobii Engolismensis, »celebrat, ait, Natale et Pascha in Ragenesburg. Ibi tenet synodum, et primo damnatur haeresis Feliciana [Col. 0568A] cum auctoritate Adriani papae.« Non tamen ad anathematis fulmen intorquendum tumultuarie et re indiscussa processerunt Patres; sed data quantum ad rem opus fuerat facultate rationes suas proponendi, tuendi, confirmandi ipsi Felici, dogma proscriptum. Colligitur ex Eginardo in annal. an. 792: »Ductus Felix ad palatium regis, qui tunc apud Reginum Bajoariae civitatem, in qua hiemaverat, residebat, ubi congregato episcoporum concilio auditus est, et errasse convictus,« etc., cui concinit poeta Saxo sic habens:

Hinc ad catholici deductus principis aulam
(Idem Regino nam tum hiemavit in urbe)
A multis ibi praesulibus, synodoque frequent
Est auditus et errorem docuisse nefandum
Convictus, etc.

XXX. Severinus Binius in not. ad concilium Ratisponense. litt. a, putat de hac synodo locutum fuisse Jonam Aurelianen. episcopum in principio libri [Col. 0568B] De Cultu Imaginum, ubi habet: »Ejusdem principis (Caroli) jussu in unum coacti (episcopi) adhibita, etiam sanctae Romanae Ecclesiae auctoritate eumdem Felicem damnaverunt, imo cum auctore sui erroris Nestorio, quem imitatus est, perpetuo anathemati mancipaverunt.« Verum haec verba autumo esse intelligenda de synodo Francofordiensi; nam idem Jonas paulo superius de hujusmodi haereticis sic dicit: »Et quia jam secundum apostolicum praeceptum ter, ut ab eadem sua praedicatione desisterent, admoniti fuerant, tamen in eodem errore permanebant, ut haereticos devitari.« Trina autem admonitio ecclesiastica completa tantummodo erat in synodo Francofordiensi, in qua tertio damnatam fuisse haeresim annalistae Francorum uno ore affirmant. Insuper Jonas loqui videtur de peremptoria animadversione et ultima per Carolum facta in Felicem; nam verbis allatis immediate subdit: »Memorato, autem orthodoxo principe Carolo rebus humanis exempto, gloriosus filius ejus Ludovicus, etc.« His [Col. 0568C] verbis innuere videtur eam damnationem fuisse, inter quam et obitum Caroli alia media non fuerit. Ultima autem censura si non fuit Francofordiensis, multo minus Ratisponensis fuit.

XXXI. Verum enim vero clarius quam Jonas de hoc conventu Ratisponensi locutus est Alcuinus lib. I adversus Elipandum: »Antequam, inquit, ego eodem sapientissimo rege Carolo jubente venissem in Franciam« (venit autem, seu verius reversus est ex Anglia, quo discesserat an. 790, ut dictum est in dissert. 1, § 8, sub finem hujus anni vel initium sequentis, ut mavult Cointius ad an. 793, n. 17), haec eadem vestri erroris secta eodem glorioso principe praesidente, Felice, quem multum laudare soles, vestrae partis tunc temporis defensore, ventilata est in celeberrimo loco, qui dicitur Raiginisbug, et synodali auctoritate sacerdotum Christi, qui ex diversis Christiani imperii partibus convenerant, aeterno anathemate damnata.« Hoc in concilio Felix [Col. 0568D] haeresim suam detestatus est, ut habent annales Fuldenses, his verbis: »Haeresis Feliciana ipso auctore eam abnegante apud Reganesburg primum damnata est.«

XXXII. Verum quia ut canis ad vomitum rediit, et quod ejuraverat iterum amplexus est, exprobrat ipsi Paulinus noster lib. I, in eumd. cap. 5 fidei inconstantiam, et sacramenti quod solemniter tactis Evangeliis et conceptis verbis ediderat hoc in conventu violationem. Audi Paulinum, qui concilio, ut hinc inferimus, adfuit, rem describentem: »Aggrediamur . . . hunc pudoris inscium virum, qui palestrae jam dudum succubuisse certamini, gerendarum rerum qualitas efficaciter certis approbat documentis. Nunc 217 autem temerario ausu, nescitur cujus instinctu, rediviva reparare nititur bella. Oblitus praeterea foederis jurisjurandi quod cum Deo pepigerat, candidis millium angelorum undique circumfusis catervis. Sed neque humanae, ut puto, militiae [Col. 0569A] huic spectaculo defuit multitudo, praesertim cum in conspectu venerandi principis ventilaretur hujusmodi controversia quaestionis. Nam tactis sacrosanctis Evangeliis jure jurando protestatus est, quemadmodum tunc temporis sincerissimae fidei exigente censura, suppresso silentio obscurae obmutuit garrulitas disputationis: nullius unquam deinceps nullo quolibet titulo quiddam refragativo molimine revolvere quaestionis; sed in ea, cui consenserat, fidei regula spopondit sese perpetua immutabilitate mansurum. In hoc quippe gymnasticae disputationis conflictu contigit etiam humillimae nostrae parvitatis personaliter praesentiam adfuisse.«

XXXIII. Haec ultima verba manifestissime ostendunt, nec dubio locum relinquunt, Paulinum huic concilio interfuisse, quia de alio intelligi haud possunt. Non de Francofordiensi, quia etsi interfuere Paulinus et Carolus, non tamen Felix interfuit, ut videbis infra n. 47 cum de concilio Francofordiensi [Col. 0569B] et sacro syllabo Paulini sermo recurret, adeoque neque Francofordiae perfidiam suam reprobavit, ut hic dicitur. Non de concilio Romano, quia ut mox n. 35 videbitur, etsi in eo errorem suum coram Adriano pontifice detestatus est Felix, non ibi interfuit Paulinus, qui dicit hic se interfuisse cum ventilaretur controversia in conspectu venerandi principis, id est Caroli, qui et ipse tunc Romano concilio non adfuit. Non tandem de Aquisgranensi anni 799, quia constat Paulinum haec scripsisse, et in faciem Felici jactasse ante annum Aquisgranensis concilii 799, nempe anno 796, ut ex epistola dedicationis ad Carolum libris tribus (quorum primus haec, quae prae manibus modo habemus continet) contra Felicem praefixa, in notis ejus advertimus. Insuper privilegium hoc anno a Carolo obtinuit Paulinus ex Reginisburg., de quo in Vita ejus cap. 6 fusius. Luce igitur meridiana fit clarius huic Ratisponensi synodo Paulinum adfuisse.

XXXIV. Ejurata itaque perfidia in synodo illa [Col. 0569C] Bavarica, Felix jussu Caroli ducitur Romam per Angilbertum, ut coram Petri cathedra, quae est columna et fundamentum veritatis, publica facta erroris confessione, poenitentiae pignus ipse Adrianus susciperet. Annales Fuldenses: »Quin etiam per Engilbertum abbatem in praesentia Adriani apostolici adductus, denuo eam (haeresim suam) confessione facta damnavit.« Idem habent annales Loiseliani et caeteri hoc anno 792. Quem Fuldensis annalista hic abbatem Angilbertum vocat, Cointius ad eumdem annum 792, num. 22, et ad an. 796, n. 139 et seqq. nec abbatem, nec presbyterum ante an. 796 conatur ostendere, quo tantummodo anno cucullatum in Centulensi monasterio contendit. Non vacat cuncta percurrere, ut lis dirimatur, cum rei nostrae sit personam novisse. Conditionem autem personae si cui libet exquirere, videat praeter Cointium l. c., Acta SS. Benedictinor. saecul. IV, an. 814, nec omittat vitam ipsius Angilberti ad diem 18 Februarii apud [Col. 0569D] Adrianum Baillet.

XXXV. Ratispona igitur profectus, ductore Angilberto Felix cum Romam advenisset, humaniter ab optimo pastore ovis errabunda suscipitur. Verum ut erroris enormitas exposcebat, vincula carceris non effugit. In quo libellum concinnavit in sui ejurationem erroris, quem Adriano et Patribus concilii Romani, ad hoc in basilica sancti Petri a papa coactis, exhibuit. Hoc nos docent Leonis III verba habita in alio Romano concilio an. 799, actione 2: »Sub sanctae recordationis, ait, praedecessore nostro domno Adriano papa, directus a domno Carolo praefulgido magno rege ipse miserrimus haereticus infelix episcopus, doctus ab eodem almo praesule fecit illum orthodoxum in vinculis libellum, anathematizans et confirmans inter caetera nequaquam Filium Dei adoptivum esse, sicut dixerat, sed proprium et verum Dominum nostrum Jesum Christum Filium Dei confiteor. Unde et ipsum orthodoxum suum libellum super sacrosancta [Col. 0570A] sancta Dei mysteria in nostro patriarchio ponens, juravit sic tenere et confiteri. Et iterum in confessione super corpus beati Petri apostoli ipsum ponens orthodoxum suum libellum, similiter et illic juravit nequaquam se dicere audere adoptivum, sed proprium et dilectum Filium Dei teneo et confiteor. Et postmodum transgressus legem Dei excelsi, fugiens apud paganos consentaneos pejuratus effectus est.« Haec omnia Leo papa III. Hac peracta erroris publica retractatione absolutus ad propria remittitur. Eginardus in annal.: »Quo facto ad civitatem suam reversus est.« Exacte aeque ac eleganter pro ratione temporis poeta Saxonicus sub anno 792:

. . . . . . post haec Adriano mittitur almo,
Sedis apostolicae fuit hoc qui tempore praesul.
Quo praesente, Petri correctus in aede beati
Pontificum coram sancto celebrique senatu,
Damnavit Felix, prius infeliciter a se
Ortam perfidiae sectam, meruitque reverti
Ad propriae rursus retinendum sedis honorem.
[Col. 0570B] Quae in hoc Romano concilio definita fuere, et quae data occasione pluries de hoc negotio Carolo Magno interroganti responderit Adrianus in unam epistolam seu libellum collegit, et ad Hispaniae episcopos contra Elipandum direxit; hujus meminit Carolus in sua ad eumdem Elipandum ex synodo Francofordiensi una cum synodica concilii et Sacrosyllabo Paulini nostri epistola directa: quae omnia habentur in actis ipsius Francoford. concilii. »Primo quid Dominus apostolicus (scribebat Carolus) cum sancta Romana Ecclesia et episcopis illis in partibus quaquaversum commorantibus, et catholicis doctoribus sentiret sub unius libelli tenore statuimus.«

XXXVI. Opportune redux ab Anglia post ferme triennium Franciam repetiit sub hoc tempore Alcuinus, quo Felix ad ecclesiam suam remissus simulatae conversionis et fucatae erroris ejurationis Ratisponae et Romae factae indicia praebuit. Illusit enim Deo et Ecclesiae infelix homo: nam vere nunquam deposuit [Col. 0570C] ab animo doctrinam pravam, ut ipse fatetur in confessione fidei suae ex concilio Aquisgranensi, cum tunc conversus apparuit. Dixit enim: »Ex toto corde reversi sumus, non qualibet simulatione aut velamine falsitatis, sicut dudum:« innuens per hoc dudum se hac vice simulate conversum fuisse. Et revera adhuc Romae degens litteram Elipando misit, ex cujus responsione non obscure arguitur ejus perfidia. Sic enim respondens Felici scribebat Elipandus epistola, quam jam pluries per partes allegavimus: »Domino Felice sciente vos reddo, quia exeunte Julio vestro scripto accepi, et exeunte Augusto vobis item scripsi.« Et paulo post: »Certifica me qui es positus in Roma. Epistolam vestram coelitus quodammodo mihi inlapsam exeunte Julio accepi, et Deo meo ulnis extensis immensas gratis egi, qui me fecit tuis colloquiis collaetari.« Et infra: »Ego vero direxi epistolam tuam ad Cordoba fratribus, qui de Deo recta sentiunt, et mihi multa scripserunt, quae in tuo adjutorio debueram [Col. 0570D] dirigere. Sed ad ipso haeresiarcham Albini magistro Antiphrasio Beato direxi relegenda. Tu vero dirige scriptum illud pro tuo fideli glorioso principali antequam veniat ad ipso filio mortis Albino, qui non credit carnis adoptionem in Filio Dei, etc.«

XXXVII. Haec epistola manifeste scribitur post illam mense Augusto scriptam, cujus hic meminit, videlicet sub finem anni 792 vel initio sequentis 793. Ex qua liquido apparet quam ficte doctrinam suam sive Ratisponae sive Romae ejuraverit Felix, qui talem scriptionis communionem cum Elipando conservabat, a quo et tales suppetias exspectabat. Ex qua insuper vides Albini eruditionem utrumque reformidare, cujus in manus ne devenirent scripta sua, tanta sollicitudine cavebant. Quamvis vero Alcuinus circa hoc tempus, ut diximus, in Gallias rediisset, tamen non ignorabat seriem Hispanici erroris; quippe ante ejus a Gallia discessum anno circiter 790 jam mali dogmatis [Col. 0571A] rumor percrebuerat. Hoc ipsum hauritur ex ejus epistola 8 ad Carolum Magnum, in qua agens de quodam Felicis libello sic ait: »Nuper venit mihi libellus a Felice infelice directus, cujus propter curiositatem, cum paucas paginolas legendo percucurri, inveni pejores haereses, vel magis blasphemias, quam ante in ejus legerem.« Nota igitur erat Alcuino, qui ante ejus scripta legerat, jam a superioribus annis Felicis doctrina.

XXXVIII. Hujus libelli edendi occasionem nactus fuerat Felix ex quadam epistola ipsius Alcuini, qui mox a suo in Gallias reditu comperit Felicem a conversione, quam simulate Romae fecerat, statim ac Urgellam devenit, descivisse; adeoque in spiritu charitatis et pacis ad viam salutis illum ea epistola revocare curavit. Audi ipsum Alcuinum lib. I contra Felicem, qui sic incipit: »Scripsi epistolam pridem (en epistolam, quae ansam dedit libellum edendi) Felici episcopo charitatis calamo, non contentionis [Col. 0571B] stimulo; fraternae salutis 218 desiderio, non mordacis reprehensionis stylo; cupiens eum corrigere in Christi dilectione, quem in cujusdam nominis novitate et catholicae pacis unione recedere notum habetur. Sed, ut agnosco, non eo charitatis officio vel humilitatis obsequio meae litterulas diligentiae recepit, quo me scribere, qui meam pietatis intuitu legerit epistolam, agnoscere poterit. Nam idem praefatus Felix mox libellum (en Libellum ex occasione epistolae scriptum) non epistolari brevitate succinctum, sed sermonum serie prolixum nobis dirigere voluit.«

XXXIX. Admiraris, et quidem merito, lector, modestiam Alcuini: admirare et humilitatem, qui non suis fidens viribus postulat adjutores sibi dari a Carolo. Sic enim ait epistola 8: »hujus libri vel magis erroris responsio multa diligentia et plurimis adjutoribus est consideranda. Ego solus non sufficio ad responsionem. Provideat vero tua sancta pietas [Col. 0571C] operi tam arduo et necessario adjutores idoneos, quatenus haec impia haeresis omnimodis exstinguatur.« In alia autem epistola nominatim praeter Adrianum pontificem, consultum voluit Paulinum nostrum, ut is quoque scribendi contra Felicem provinciam susciperet. »De Libello, ait, infelicis, non magistri, sed subversoris, placet mihi valde, quod vestra (id est Caroli) sanctissima voluntas et devotio habet curam respondendi ad defensionem fidei catholicae. Sed obsecro, si vestrae placeat pietati, ut exemplarium illius libelli domno dirigatur apostolico, aliud quoque Paulino patriarchae, similiter Richbodo et Theodulfo episcopis doctoribus et magistris, ut singuli pro se respondeant. Flaccus vero tuus tecum laborat in reddenda ratione catholicae fidei. Tantum detur ei spatium, ut quiete ac diligenter liceat illi cum pueris suis considerare Patrum sensus, quid unusquisque diceret de sententiis, quas posuit praefatus subversor in suo libello.«

XL. Interea libellus Alcuino directus nedum ad [Col. 0571D] manus Caroli pervenerat, sed, ut ipse Alcuinus expostulaverat, Paulino insuper, et Adriano missus fuerat, quibus forte occasionem praebuerat luculenter copioseque respondendi. His autem in contentionibus laboranti Felici opportune accurrit, tanquam , suppetias laturus commilito nefarius Elipandus, a quo non perversus, ut quidam volunt, fuerat Felix, qui nunquam vere fuerat conversus, ut dictum est, sed potius in perfidia confirmatus. Hic datis litteris, a Carolo postulavit, ut quae ipse et socius scripserant ex sanctorum Patrum sententia de adoptione Filii Dei, jubere dignaretur sibi legi et pacate audire; et non unius vel alterius, sed plurimum sententiam exposceret, antequam doctrinam reprobaret. Rogabant insuper, ut ipse Carolus arbiter sederet in doctorum conventu. Addebant, ut sibi caveret a Beato, quem Antiphrasium dicebant, partium catholicarum defensore, ne sibi eveniret, quod Constantino olim evenisse dixerat Isidorus. Patent [Col. 0572A] haec omnia ex responsione Caroli Magni, quam ex synodo Francofordiensi ipsis direxerat. Nec satis eis fuit per litteras Carolum adire, sed et aliorum episcoporum aures talibus epistolis pulsarunt, quibus non doceri, ut par erat, postulabant, sed docendi praeseferebant arrogantiam. Patet id ex epistola Caroli, in qua haec habentur: »His partibus fidei vestrae litteras dirigere curastis utrumque, et generales ad sacerdotales sanctissimas aures, ad nos quoque speciales. In quarum utique serie litterarum non satis elucebat, an quasi ex auctoritate magisterii nos vestra docere disposuistis, an ex humilitatis discipulatu nostra discere desideratis.« Et infra: »Fecimus sicut petistis, collectis undique ecclesiasticis doctoribus, et populi Christiani rectoribus: nobisque omnibus pacifico unanimitatis choro consedentibus eumdem libellum a capite calce tenus per distinctiones uniuscujusque sententiae, et per interrogationes vel responsiones, prout cuique libuit, perlegere [Col. 0572B] jussimus.« Et adhuc infra: »scriptam itaque in epistola vestra hujuscemodi obsecrationem invenimus: Poscentes vos per eum, qui pro te in cruce manus innoxias extendit . . . . . , ut per te ipsum arbiter sedeas. Ecce ego vestris petitionibus satisfaciens congregationi sacerdotum auditor et arbiter sedi.« Et paulo post: »Exemplum mihi Constantini imperatoris proposuistis, cujus initium beatum Isidorum laudasse dicitis et finem doluisse: quod ne mihi accidat per quemdam Beatum, quem Antiphrasium cognominastis, benigne suadetis. Hoc etiam divina miserante gratia praecavere satago, etc.« Ex his responsionis Carolinae verbis quid petierint Elipandus et Felix liquido constat. Satis autem superque eis morem gessit Caroli mansuetudo celebratione concilii Francofordiensis aestate ineunte anni 794 congregati.

XLI. Francofordia tempore Caroli Magni non in eam adhuc amplitudinem excreverat, qua hodie conspicitur, [Col. 0572C] quae ipsius tantum aetate nomen ab ejus militiae trajectu in Saxones procedentis, sortita est. Guntherus Ligurinus de gestis Friderici lib. I:

. . . . . nam Teutonus incola dixit
Franconefurt: nobis liceat sermone Latino
Francorum dixisse vadum, quia Carolus illic
Saxonas indomita nimium feritate rebelles
Oppugnans, rapidi latissima flumina Mog
Ignoto fregisse vado, mediumque per amnem
Transmisisse suas neglecto ponte cohortes
Creditur, inde locis mansurum nomen inhaesit.
Locus hodie et nundinis et imperii conventibus praecipue imperatoris inauguratione celeberrimus. Hoc loco, ubi Pascha jam celebraverat Carolus, et comitia regni agenda erant, episcoporum quoque concilium in causa fidei congregare decrevit. Datis igitur per Galliarum, Britanniae et Italiae provincias litteris, ut ipse in epistola supra allata ad Elipandum testatur, episcopos convocat. Re autem communicata praecipue Adriano papae, legati ab ipso [Col. 0572D] mittuntur Theophilactus et Stephanus, qui in synodo vicariam sedis apostolicae praesentiam et auctoritatem praeseferant.

XLII. Quas partes tenuerit hoc in concilio Paulinus noster colligi potest ex ejus Sacrosyllabo, quem bifariam in lucem missum ab initio fuisse advertit Cointius ad an. 794, n. 7: »Editus est duplici modo: primum ut a Paulino scriptus est adversus epistolam Elipandi, deinde ut ab episcopis Italiae ex Francofordiensis concilii decreto missus est ad provincias Hispaniae. Prior editio post Alcuini Opera quae publicata sunt ab Andrea Duchesnio, et in bibliothecis Patrum reperitur; posterior in collectionibus conciliorum. Inter utrumque parum discriminis occurrit: in una Paulinus singularem aliquando numerum sic usurpat, decerno, censeo; pluralem semper in altera, sic, decernimus, censemus. Praecipuus differentiae locus est sub initium operis,« ubi, ut summatim dicam, Paulinus in prima non includit Petrum Mediolanensem [Col. 0573A] episcopum, in secunda includit. Caeterum libellus concilio judice dignus fuit, ut nomine episcoporum Italiae Hispaniarum ecclesiis auctoritate synodali dirigeretur. Continuator historiae Pauli Diaconi a Marquardo Frehero editus, apud Du Chesne tom. II, qui ob dignitatem et numerum trecentorum circiter, ut ait Baronius ad an. 794, n. 1, episcoporum, hanc synodum magnam (Paulinus plenariam) vocat, in scenam prae caeteris producit Paulinum, Petrum Mediolanensem, et Alcuinum. »Quam haeresim, ait, viri sanctissimi Paulinus Aquilegiensis patriarcha, et Petrus Mediolanensis archiepiscopus, seu Alcuinus insulae Britanniae archidiaconus cum caeteris episcopis divinarum Scripturarum assertionibus destruentes, proprium eum et non adoptivum dici sanxerunt.« Sed et Carolus Magnus eumdem ordinem in sua epistola servat, ut post Adriani papae, Libellum Paulini statim recenseat, tertio loco episcoporum Germaniae, Galliarum, Aquitaniae et Britanniae librum.

[Col. 0573B] XLIII. Acta hujus concilii et canones in collectione conciliorum Labbeana reperies. Sed seriem actorum et ordinem, quo gesta, maxime in principio, fuere, Paulino nostro debemus, qui omnino ex initio sui Sacrosyllabi est audiendus. »Sancto incitante Spiritu, ac zelo fidei catholicae scintillatim sub pectore fervescente clementissimi et tranquillissimi gloriosique Caroli regis domini terrae, imperii ejus decreto per diversas provincias regni ejus ditioni subjectas summa celeritate percurrente, multitudo antistitum sacris obtemperando praeceptis in uno collegio aggregata convenit. Quadam die residentibus cunctis in aula sacri palatii assistentibus in modum coronae presbyteris, diaconibus, cunctoque clero sub praesentia praedicti principis allata est epistola missa ab Elipando auctore noxii sceleris, Toletanae sedis pseudo-episcopo Hispalensi termino circumscriptae. Cumque jubente rege publica voce recitata fuisset, statim surgens venerabilis princeps de sella regia, stetit [Col. 0573C] supra gradum suum, ac locutus est de causa fidei prolixo sermone, et adjecit: Quid vobis videtur? Ab anno prorsus praeterito, et ex quo coepit hujus pestis insania tumescente perfidiae ulcus diffusius ebullire, non parvus in his regionibus, licet in extremis finibus regni nostri, error inolevit, quem censura fidei necesse est modis omnibus resecare. Cumque imprecata et concessa esset morosa dilatio per dies aliquot, placuit ejus mansuetudini unusquisque quidquid ingenii captu rectius sentire potuisset, per sacras syllabas die statuto ejus clementiae oblatum sui cor pectoris, fidei munus styli ferculo mentis vivaciter deferret . . . . 219 Quapropter ego Paulinus . . . . . una cum reverendissimo et omni honore digno Petro Mediolanensis sedis archiepiscopo, cunctisque collegis fratribus et consacerdotibus nostris Ligurae, Austriae, Hesperiae (Alii legunt Istriae, Venetiae cum Cointio, qui tamen notat in margine, Austriae, Hesperiae), Emiliae catholicarum ecclesiarum venerandis praesulibus . . . . . [Col. 0573D] respondere non formido.«

XLIV. Inter Paulini commilitones velut antesignanus Petrus, Mediolanensis praesul, recensetur, ut vides. Hic Oldradus cognominatus (quo jure vide Vitam Paulini cap. 6, n. 9) inter nobiliores Mediolanensium, ab epistolis Adriano papae fuit, ut ab Ughello in Mediolanensibus discimus. Anno 772 teste Cointio eod. an. n. 35 mittitur in Gallias significaturus pontificis querelas de Desiderio Romae insultante, cujus insidias fugiendi gratia iter maritimum tenens, perveniensque Massiliam, regem dein adiit Theodonis villa degentem an. 773, qui promisit pontifici se opem laturum. Ita Cointius ex annalib. Laureshamen. Anno 783 Mediolanensis archiepiscopus renuntiatur, qui an. 784 ad ordinem canonicorum monachorum adjecit qui ecclesiae deservirent, constructis aedibus, et Benedicto designato monasterii Ambrosiani abbate, ut ex Tristano Calcho idem asserit. Interfuit concilio Francofordiensi, ut vidimus, [Col. 0574A] nonnullaque scripsit, quorum meminit Ughellus. Adeo autem strenue se gessit contra malae doctrinae evulgatores, ut mallei haereticorum glorioso titulo a Carolo donaretur, teste Ripamontio Dec. 1, lib. IX citato a Cointio ad an. 804, quo decessit 9 Maii ex Ughello. Habes elogium Ripamontii de Petro, quod est hujusmodi: »Petrus constituto Mediolanensis ecclesiae patrimonio, fundatoque monasterio, quod tantis opibus et ipsius Ambrosii nomine dignum esset, non minori sollicitudine contendit, ut populi quoque constitueret mores, et si quid in religionem irrepserat vitii, tolleret ac sanaret. Atque tantum fuit ejus odium erga prava dogmata, ut a Carolo Magno malleus haereticorum appellaretur.« Sed haec de Petro Mediolanensi sint satis.

XLV. Libellum igitur, Sacrosyllabum dictum, latum a Paulino in concilio, et coram omnibus perlectum, ratum Patres habuere, ad cujus normam canonem primum statuere, qui talis est: »Primordio capitulorum exortum est de impia ac nefanda haerese [Col. 0574B] Elipandi Toletanae sedis episcopi, et Felicis Orgellitanae eorumque sequacibus, qui male sentientes in Dei Filio asserebant adoptionem. Quam omnes qui supra sanctissimi Patres et respuentes una voce contradixerunt, atque hanc haeresim funditus a sancta Ecclesia eradicandam statuerunt.« Eginardus hac de re loquens in Annalib. sic habet: »In quo concilio et haeresis memorata condemnata est, et liber contra eam communi episcoporum auctoritate compositus, in quo omnes subscripserunt.« Qui liber iste fuerit praeter hunc Paulini non video. Distinguit enim Annalista diligentissimus damnationem haereseos a libro contra eam scripto. Haeresis, ait, condemnata est, et liber contra eam compositus; in quo omnes subscripserunt, ne forte suspicaveris subscriptionem episcoporum supra anathema tantummodo cadere. Igitur praeter commune suffragium latum pro sententia anathematis, ex verbis Eginardi et aliorum Annalistarum hoc idem habentium, subscriptio [Col. 0574C] communis fuit facta libello Paulini, qui omnium voto et nomine dignus habitus fuit, ut ad episcopos Hispaniae concilii auctoritate dirigeretur. Colligitur liquido ex titulo libri, qui sic effertur: »Libellus episcoporum Italiae contra Elipandum concilii decreto missus ad provincias Hispaniae. Incipit libellus Sacrosyllabus catholico salubriter editus stylo, in concilio divino nutu habito in suburbanis Moguntiae civitatis, regione Germaniae, in loco celebri, qui dicitur Franconofurd, sub praesentia clementissimi principis domini Caroli, gloriosique regis, anno felicissimo regni ejus 26. Placuit igitur sancto venerandoque concilio, quatenus hic libellus pro causa fidei ad provincias Galliciae ac Spaniarum mitti deberet ad noxios resecandos errores, specialiter autem ad Elipandum Toletanae sedis episcopum, in quo omnis hujus negotii constat materia quaestionum.«

XLVI. Non me latet aliam synodicam episcoporum [Col. 0574D] Galliarum, Germaniae, Aquitaniae, epistolam episcopis Hispanis directam fuisse, quae post libellum Paulini in actis concilii Francofordiensis reponitur. Me latet autem communi concilii nomine et decreto missam fuisse, cum hoc in ejus titulo non legatur, qui talis est. »Synodica concilii ab episcopis Galliae et Germaniae ad praesules Hispaniae missa. Sancta synodus et venerabiles in Christo Patres cum omnibus episcopis Germaniae, Galliae et Aquitaniae, et toto catholicae pacis clero, praesulibus Hispaniae et caeteris ibidem Christianitatis nomen habentibus in Domino Deo, Dei Filio vero et proprio, Jesu Christo, aeternae beatitudinis salutem.« Vides titulorum differentiam? Haec mittitur, quod non negamus: illa decernitur communi suffragio mittenda, quod est honorificentius. Quis enim non videt magis quam huic epistolae etsi synodicae, libro Paulini convenire quae dicit Eginardus, eidem scilicet libro, non epistolae, subscripsisse omnes Patres? Hoc igitur honore condignus [Col. 0575A] fuit Paulinus, quem concilium Francofordiense honorare voluit. Paucis haec omnia accipe a poeta Saxone sub hoc anno 794:

Dira veneniferae conatus semina sectae,
Quae Felix infelici male sparserat ausu,
Vellere de sacro Domini radicitus agro,
Catholicus princeps, synodum celebrare vocatos
Undique pontifices jam dictam fecit ad aulam.
Nec non affuerat Stephanus cum Theophylacto.
Nam fuit antistes sedis legatus uterque
Romanae, quos papa sacer mittens Adrianus
Rite suam servare vicem mandaverat illic.
Tunc igitur cuncti cum decreto generali
Hanc condemnarunt heresim, scriptusque libellus
Est illam contra, quem confirmaverat ille
Pontificum coetus, simul et subscripserat omnis.

XLVII. Haec est tertia proscriptio solemnis juridica, canonica, legitima haeresis Felicianae; Felicianae, inquam, quamvis enim in concilio Francofordiensi distincte petatur Elipandus, hoc fit, quia litteris suis ad quaestionem dirimendam ipse provocaverat, [Col. 0575B] qui mordicus doctrinae Felicis adhaerebat. Verum etsi tertio fulmine ictam, non tamen adhuc exstinctam, conatus viresque, quas exeruit imposterum, testatum faciunt. Hinc miror Aventinum scripsisse lib. IV Annal. Bojor. »Tertio ibidem (Franconofurti) condemnata est haeresis Feliciana Elipandianaque de adoptione Filii Dei. Omnes subscripsere sacerdotes. Elipando cognoscenti errorem suum venia, itidem Felici data. Dignitas ambobus servata:« cum de dignitate ibi nihil actum fuerit, et neuter eorum resipuerit ex eo, nec, ad sanam mentem redierit, sicut actus sequentes comprobarunt. Adde neque ipsos ibi tunc adfuisse veniam obtenturos et dignitatis reservationem, ut ex epistolis ab hoc concilio latis patet, quae absentes eos, quibus mittuntur, ostendunt.

XLVIII. Igitur Carolus rex, qui concilium coegerat, morem gerens Elipando, accuratius doctrinae suae examen poscenti, quod in eo definitum fuerat, [Col. 0575C] remisit. Addidit quoque epistolam Adriani papae, quam Cointius ad an. 793, n. 15 et seq. putat ex epistola Elipandi a Carolo papae transmissa, velut responsivam malae doctrinae ex concilio Romano emanatam, Adrianum direxisse Carolo, mittendam Elipando. Insuper libellum Paulini, nomine episcoporum Italiae, auctoritate tamen universi concilii, et synodicam epistolam Germaniae, Galliae, Aquitaniae et Britanniae, episcoporum. Nec dedignatus fuit suo nomine aliam dirigere, qua utrumque charitate vere paterna alloquens ad viam veritatis reducere conatur. »Dein quarto loco, inquit, meae propriae unanimitatis cum his sanctissimis praedictorum Patrum decretis et catholicis statutis consensum subnexui, sicut vosmetipsi in vestra epistola, quam meo specialiter assignastis nomini, rogare curastis.« Quam sic claudit: »Redite ad pium matris Ecclesiae gremium. Illa vos foveat et nutriat, donec occurratis in virum perfectum et in plenitudinem corporis [Col. 0575D] Christi. Habetote nos cooperatores salutis vestrae, catholicae pacis auxiliatores, et societas nostra sit in Christo Jesu Domino nostro.« Hinc etiam vides hos episcopos non adfuisse concilio.

XLIX. Acta concilii innotuisse Adriano papae dubitandum non est, cum per legatos suos Theophylactum et Stephanum ille praefuerit. Sub hoc tempore misit Carolus Romam denuo Angilbertum pro causa imaginum, ut colligitur ex responsione Adriani ad Carolum, quam per partes recitat Baronius noster ad an. 795, n. 32 et seqq. »Directum, ait, a vestra clementissima praecelsa regali potentia suscepimus fidelem familiarem vestrum, videlicet Engelbertum abbatem et ministrum cappellae . . . . . Edidit nobis capitulare adversus synodum, quae pro sacrarum imaginum erectione in Nicaea acta est.« Cointius, qui Caroli litteras de imaginibus et Adriani responsionem, et Hincmari hac de re auctoritatem, illas ut supposititias, hanc ut infirmam reprobat, [Col. 0576A] vitium quoque arguit ex titulo 220 abbatis dato Angilberto, quem monachum indutum anno tantummodo 796 contendit. Vide, si lubet, eumdem ad an. 794, n. 26 et seqq.; qui tamen n. 108 non dubitat de profectione Angilberti Romam, quia epistola 63 Alcuini, Adriano directa, commendatitia ipsius Angilberti, non ad alium annum revocari potest, ut et ipse demonstrat. In ea inter caetera sic habetur: »Excellentissimus domini mei regis missus, filius equidem meus Angilbertus ad beatissimam summae auctoritatis vestrae dirigitur paternitatem . . . . . . quem omnibus amicis valde fidelem esse probavimus, et maxime vobis, ut vere dignum est, sanctissimae pater, qui vestram laudabili voce bonitatem saepissime domno regi sub praesentia multorum testium narrare solebat.« Ex quibus verbis perspicue apparet pontificem, et Angilbertum inter se novisse, ex priori scilicet anni 792 itinere, quo Romam Felicem adduxerat. Porro vera ne sint ac legitima, quae super caput secundum hujus concilii Francofordiensis de [Col. 0576B] imaginibus proferuntur hinc inde ab scriptoribus, nostrum non est definire. De haeresi Feliciana mentio in his litteris Caroli et Adriani nulla habetur. Quid? silentium istud de dogmate aeque et fortasse diligentius actitato quam dogma de cultu imaginum, nonne suspicioni pondus addit eorum, qui inter supposititia amandandas hasce litteras putant? Vide quae dicimus in Vita Paulini, cap. 7, num. 6.

L. Carolus autem epistola sua, omni comitate referta, cantabat, ut dicitur, surdis, et Patres monitis suis et praeceptis nihil proficiebant. Hoc docemur a Leone III, qui in concilio Romano an. 799, actione 2, sic habet: »Sed nec illud metuit almum et orthodoxum concilium (id est Francoford.) quod in conspectu domini Caroli praefulgidi et orthodoxi Magni regis pro hujusmodi re gestum est, satis rectae fidei continere et anathematis vinculis jaculantes eumdem Felicem, si in errore persisteret, cum sequacibus suis condemnaverunt. Et ut audivit vestrum concilium, [Col. 0576C] in suum vomitum, ut canis, reversus est in volutabro luti, ut audistis per suum blasphemum libellum, quem ad venerabilem Albinum abbatem monasterii sancti Martini emisit, in pejorem latrationem devenit quam antea.« Libellus hic Felicis ad Albinum, de quo loquitur Leo, scriptus est, ut ex ejus verbis apparet, post synodum Francofordiensem; adeoque alius est ab eo, quem supra n. 38 memoravimus, scripto post suam ab Roma profectionem quando arma, quae ficte deposuerat, resumpsit, seu verius, quae nunquam deposuerat, denuo contra fidem datam impugnavit. Sed de hoc libello inferius.

LI. Ante hunc enim, imo statim a Francofordiensi concilio, in quo primas, vel quasi primas tenuerat Alcuinus, videtur scripsisse Elipando, quia ipse provocaverat Carolum per litteras ad congregationem concilii, epistolam amoris plenam, ut tam ipse quam socius perfidiae Felix redirent ad saniorem mentem. [Col. 0576D] Hujus epistolae partem juvat recitare. Est enim insigne charitatis argumentum et specimen vere fraternae correctionis. »Venerabili et in Christi charitate amabili Patri Elipanto episcopo, ecclesiasticae pacis filius Albinus levita salutem. Perfectio fraternae charitatis in gremium pacificae unitatis multos colligere amicos congaudet, et quoddam arbitratur esse dispendium sibi ipsi, si non se ipsum latius commendare studet, ad viros famosi nominis et laudatae pietatis, ut sit unanimitas spiritualis verae dilectionis, licet quaedam separatio corporalis visionis.« Et post aliqua: »Nec mihi est, pater optime, tecum in hac parvitatis meae chartula disceptatio sublimis, sed supplicatio humilis, obnixe deprecans, ut apostolicam doctrinam in catholica unitate et pace, tota mentis intentione consequi studeas, et populo tibi commisso sis signifer ad sempiternae beatitudinis prosperitatem; nec nova quaelibet nomina permittas paternis inseri traditionibus, etc.« Et in fine epistolae: [Col. 0577A] »Vos vero communiter obsecro in calce hujus epistolae, sacratissima lumina Hispaniae, ut memoriam nostri in sacrosanctis vestris orationibus habere dignemini.«

LII. Hanc epistolam, uti diximus numero praecedenti, scriptam censemus statim a concilio, quod aestate ineunte celebratum est, teste Eginardo; quam accepit mense Julio exeunte Elipandus, ut constat ex ejus responsione, quae quidem satis superque amarulenta ostendit quo spiritu scriptor ejus ageretur. Sic enim ait: »Reverentissimo fratri Albino diacono, non Christi ministro, sed Antiphrasi Beato fetidissimi discipulo, tempore gloriosi principis in finibus Austriae exorto, novo Ario, sanctorum venerabilium Patrum Ambrosii, Augustini, Isidori, Hieronymi doctrinis contrario: si converterit ab errore viae suae, a Domino aeternam salutem; et si noluerit, aeternam damnationem. Epistolam tuam a rectae fidei tramite deviam, nitore sulphureo horrificam, superstitioso sermone scriptam, exeunte Julio accepimus [Col. 0577B] relegentem.« Et caetera ibi eodem stylo dictata, quae proferre supersedemus, ne bilem stomachumque lectori commoveamus. Oblateranti autem deliro seni Elipando Christiana mansuetudine, sed nervosa virtute reposuit duobus libris Alcuinus, additis et aliis duobus de Incarnatione Christi, qui quatuor sunt contra Elipandum. Sed hi serius prodierunt, ut dicetur infra n. 66.

LIII. Contra Felicem vero, qui libellum supra n. 50 memoratum conscripserat, septem libros composuit, qui aliquando nomine Paulini circumferebantur; verum ipsius Alcuini partus esse idem ipse testatur lib. I contra Elipandum: »Libello Felicis, ait, septem devotionis nostrae libellis respondi, omnesque ejus pravitatis evacuavi doctrinas. Qui lecti et probati sunt in praesentia Caroli regis et sacerdotum Christi.« Optaverat enim, imo et postulaverat librorum suorum censuram antequam in publicum prodirent; et sicut quondam humilitatis specimen [Col. 0577C] praebuerat petendo sibi dari commilitones ad pugnam cum Felice ineundam, ita et nunc ejusdem demissi animi exemplum proferendo, petit lucubrationes suas ab ipso Carolo recognosci: cum autem recognitae fuerint et probatae, promittit se eas missurum ad fratres Gothiam (id est eam Galliae partem ad Hispanias vergentem, quae a Gothis olim occupata nomen inde traxit, puta Narbonensem, Tolosanam, et quas comprehendit Occitania, vulgo nunc Languedocia, quasi Landet Got, terra Gothorum) incolentes, ut ait in epistola citanda cum de Benedicto abbate, socio Laidradi infra n. 64 dicemus. Est hac in re ejus epistola publici juris facta a Baluzio tom. IV Miscellan.; in qua inter caetera haec leguntur: »Istum libellum in disputatione, quae in vestra veneranda praesentia cum Felice ventilata est, praesentem habui. Sed quia nec adhuc ante vestram perlectus est sapientiam, nec a vobis, cui maxime sudavit, comprobatus, ratum duxi publicis non efferri [Col. 0577D] auribus. Nunc vero vestra videat auctoritas quid de eo fieri velit. Tantum deprecor, ut nullatenus prius abjiciatur, vel in publicum proferatur, quam totus inter familiares personas vestrae auctoritatis examini perlegatur.« Quod cum Carolus praestitisset gratias ei habet epist. 15: »Gratias agimus venerandae pietati vestrae, quod libellum, secundum vestrae jussionis praeceptum vobis directum, auribus sapientiae vestrae recitari fecistis, et quod notari fecistis errata illius, et remisistis ad corrigendum, quamvis a vobis melius emendari potuisset, etc.«

LIV. Haec autem non evenerunt nisi anno 799 quando scilicet egit cum Felice coram rege Carolo Alcuinus ad Aquas. Colligitur ex verbis prioris epistolae: »Istum libellum in disputatione, quae in vestra veneranda praesentia cum Felice ventilata est, praesentem habui.« Nam Alcuinus non disputavit coram rege et cum Felice nisi Aquis. A conciliis enim praecedentibus altero praesente alter abfuit. [Col. 0578A] Sic an. 792 Ratisponae adfuit Felix, abfuit Alcuinus, qui tunc erat in Anglia. Sic an. 794 Franconofurti interfuit Alcuinus, non interfuit Felix, ut supra n. 47 visum est. Ergo de concilio Aquensi an. 799 sunt haec intelligenda. Libros autem Alcuini, sicut ille expostulaverat, examini peritorum virorum propositos auctori remisit Carolus, a naevis quibusdam purgandos, quos purgatos ad manus Caroli denuo direxit Alcuinus praemissa praefatione, quam habet Baluzius tom. IV Miscellan. cit., cujus titulus talis est: »Praefatio Alcuini in libros septem adversus Felicem ad Carolum Magnum.« Incipit autem sic: »Hos quinque panes et duos pisciculos simul septennario numero consecratos de apostolicae fidei pera prolatos vestrae sanctissimae auctoritati direxi Domine mi david, etc.« Hinc non male arguit G. Cave, qui asserit anno 718 hos septem libros contra Felicem ab Alcuino compositos. Cum enim auctor dicat se eos in promptu habuisse anno 799, quo anno coram rege cum Felice disputavit, necessario dicendum videtur [Col. 0578B] eos anno saltem superiore fuisse confectos.

LV. Satis autem non fuit Felici uno libello perfidiam effutiisse, sed et dialogum cum Saraceno composuit, quem Carolus videre cupiens Alcuinum de ipso percontatus est. Qui respondit epist. 15: »Disputationem Felicis cum Saraceno nec vidi, nec apud nos inventa est. Imo nec audivi nomen illius antea. Tamen dum diligentius quaesivi, si quis ex nostris famam illius audiret, 221 dictum est mihi quod apud Laidradum episcopum Lugdunensem inveniri potuisset. Quapropter sub festinatione direxi missum nostrum ad praefatum episcopum, si forte ibi invenire potuisset, ut quam citissime vestrae praesentiae dirigeretur.« Hujus disputationis, seu dialogi argumentum indicare videtur Leo III papa in synodo Romana act. 2 sic de Felice loquens: »Et postmodum transgressus legem Dei excelsi fugiens apud paganos consentaneos perjuratus effectus est.« Qui autem paganos seu Saracenos habebat consentaneos, [Col. 0578C] et quibuscum dialogos instituebat, haud quidquam boni in dialogo scriptitasse credendus est.

LVI. Interim parentem se Alcuinum ab libros Felicis retundendos, praevenit in oppugnatione haereseos Paulinus, cui gratulatur epist. 81, quae inscribitur: »Ad Paulinum patriarcham. De quibusdam haeresibus Hispanicis.« In ea summopere laudat Paulinum, qui quod ipse optaverat, jam praestitisset, scribendo scilicet circa an. 796 »tres libros contra Felicem,« addendo et »Regulam fidei« metro exaratam, quod erat jam a longo tempore in votis Alcuino; quare etiam regem adhortatus fuerat, ut in gratiam praesertim rudiorum et idiotarum id fieri juberet. Hos tres libros cum Regula fidei, quatuor operis capita intelligere videtur, cum opus quadripartitum Paulini quatuor fluminibus terrestris paradisi comparat. Lege epistolam, cujus pauca referre circa finem non gravabor. »Quapropter, venerande Pater et doctissime athleta, et dulcissime doctor, simus semper in [Col. 0578D] castris Christi commanipulares, et in una acie sub vexillo sanctae crucis concordi auxilio et virtute praeliantes, ut suos adversarios per nos vincat, qui vinci non potest. Nunc iterum antiquus serpens de dumis Hispanici ruris, et de speluncis venenatae perfidiae contritum, non Herculea sed Evangelica clava (id est anathemate concilii Francofordiensis) caput relevare conatur, et prioribus nequitiae poculis nova maledictionis toxica immiscere, etc.«

LVII. Ut obviam iret redivivae pesti, regis epistolis sollicitatus jam fuerat Paulinus, ut ipse testatur in dedicatoria ad Carolum tribus suis libris praefixa. »Igitur, ait, saluberrimis venerabilium incitantibus litterarum vestrarum imperiis, quatenus juxta parvitatis meae intelligentiam, licet pigrioris ingenii obsistat possibilitatis facultas, scribere tamen quae me contingit pro causa fidei contra pestilentes pravi commenti objectiones qualicunque non renuo stylo.« Verum hi Patres, Paulinus, inquam, et Alcuinus [Col. 0579A] doctrina aeque ac sanctitate praestantes, sicut alter alterum ad certamen contra hostes Ecclesiae suscipiendum incitabat, sic alter cum altero de humilitate certabat. Nam sicuti Alcuinus volebat scripta sua ad Paulini examen deduci, ita Paulinus hortatus est Carolum epistola quadam, cujus adhuc fragmentum superst, ut exploratam, priusquam publica libri sui frueretur luce, Alcuini haberet sententiam. Orabat autem: »quatenus (sunt ejus verba) hoc nostrum, licet non pretiosum, quodcunque tamen munusculum ad manus reverentissimi viri, et in divinis rebus peritissimi et praeclari Albini scilicet summae religionis perspicui oratoris vestri, mihique super omnia flaventium favorum dulcissima mella, urgentibus vestris venerandis imperiis deferatur.«

LVIII. Libros hosce anno 796 Paulinus vulgavit, ut non obscure colligimus ex anno bissextili, cujus mysticam interpretationem prosequitur in ipsa dedicationis epistola, quia talis revera erat annus septingentesimus [Col. 0579B] nonagesimus sextus. Sed non hisce tantummodo scriptis in Felicianam haeresim hoc anno insurrexit, verum etiam proscriptione synodica haereseos, in suo concilio Forojuliensi prolata, quod hoc anno celebratum post Paschatis festum in dissertatione nostra secunda satis superque demonstravimus. Hic sistere aliquantulum nos cogit. P. Pagius, qui ad an. 791, n. 5 et seqq. affert, etsi alia intentione argumentum, quod honorem damnationis haereseos Felicianae Paulino ejusque concilio eripere posset, nisi diluatur. Ait enim adversus impugnatores mysterii Incarnationis in genere tantummodo definitum in concilio, non vero adversus Felicem in particulari. Si hoc admittis, in damnatione Felicis ejusque malesanae doctrinae Paulinus cum suo concilio nullas partes habuisset, si, quod ait Pagius, generatim tantummodo fuisset »actum in eo concilio, adversus eos qui variis erroribus implicati de mysterio Trinitatis, praesertimque de processione Spiritus sancti non recte sentiebant, ac praeterea adversus eos qui in [Col. 0579C] duos videntur filios unum Christum Dei Filium dividere, dum illum naturalem et adoptivum affirmare moliuntur, inquit Paulinus in sua Oratione. Quibus verbis ostendit concilium istud adversus Felicem Urgellitanum congregatum non fuisse, sed generatim adversus Ebionitas, Nestorianos, aliosque haereticos in sacrum Incarnationis mysterium peccantes.«

LIX. Verum ex textu Paulini a Pagio relato evincitur, et quidem ut ego sentio apertissime non modo in genere, sed speciatim damnatum dogma Felicis, quod ex factis illorum temporum comprobatur. Duae praecipue haereses tunc temporis lacessebant Ecclesiam: altera in Oriente de processione Spiritus sancti apud Graecos; altera in Occidente de adoptione Christi Filii Dei apud Hispanos. In utramque insurgit Paulinus, utramque proscribit et damnat. Sicut enim dici haud potest damnatos tantum in genere impugnatores mysterii Trinitatis, cum praesertim de processione [Col. 0579D] Spiritus sancti non recte sentientes damnantur, ita non est dicendum tantum in genere damnatos impugnatores mysterii Incarnationis, cum conceptis verbis Paulinus eos damnet, qui in duos filios, naturalem et adoptivum, dividere Christum Filium Dei moliuntur. Nos quidem non dicimus concilium praecise congregatum adversus Felicem, sicuti neque adversus Graecos, sed dicimus in eo damnatam utramque haeresim, et satis circumscriptam illam Felicis, etsi ipsius nominis mentio non fiat. Non enim est necesse, ut concilium ad hoc unum, et non ad aliud propositum congregetur, ut dicatur vere et proprie errorem aliquem proscripsisse. Alioquin nec ab ipsa synodo Francofurtana, vel Ratisponensi emanasse haereseos Felicianae censuram et damnationem dicendum esset, quod nemo adhuc dixit. Quandoquidem non ad negotium solius damnationis adunatae fuerunt, sed in hac de conjuratione Pipini in patrem, in illa de quamplurimus aliis rebus est pertractatum: [Col. 0580A] ita Concilium Forojuliense, etsi ad condemnationem Felicis congregatum haud dicatur, attamen proprie et vere haeresim Felicianam sub nomine adoptionem in Filio Dei incarnato astruentium proscripsit. Sed coeptam viam prosequamur.

LX. Opera, quae hucusque regesta sunt, et in quae desudarunt Paulinus et Alcuinus, quatuor annorum spatium comprehendunt, nempe ab anno 796 inclusive quo prodierunt Paulini libri cum Regula fidei, ad an. 799 quo medio tempore Alcuinus suos concinnaverat. Verum incassum cuncta jactat, et oleum et operam Patres hi perdidisse videbantur. Animos tamen non despondit Carolus revocandi ad salutis viam errabundos, novumque lapidem movit, indicendo scilicet concilium Urgellitanum, ratus anguem facilius enecandum, si in sua specu peteretur, et insuper sollicitando Leonem III ad aliud concilium Romae cogendum.

LXI. Romanum hoc concilium non anno 32 regni Caroli, ut putavit Labbaeus, sed 31 celebratum advertit [Col. 0580B] jure Cointius ad an. 799, n. 16: »Hoc anno, ait annalista laudatus, Carolus annum regni sui tricesimum primum absolvit, iniitque tricesimum secundum octavo Kalendas Octobris.« Leo enim exeunte Aprili mense, ob tumultus in se concitatos et injurias a Paschasio et Campulo Adriani decessoris sui gentilibus, sibi illatas VII Kal. Maias in litaniis majoribus, Roma discessit in Gallias ad Carolum profecturus, abfuitque Urbe usque ad divi Andreae apostoli festum, nempe usque ad prid. Kal. Decemb. Qua de re consule Anastasium in eumd. Cum autem an. 33 Carolini regni, teste Alcuino infra citando n. 74 in ea synodo Felix ejurando perfidiam suam, mentionem quoque fecerit synodi Romanae jam sub Leone habitae ad quam nec citatus est Felix, nec interfuit, quidquid contra Berninius Histor. haeres. saec. IX, c. 1 scribat; nam confessio fidei Felicis non, ut ipse putat, habita est Romae, sed Aquisgrani, ut infra patebit, consequens est hanc cogi non potuisse [Col. 0580C] nisi ante adventum Leonis in Gallias, adeoque ante diem vigesimam quintam Aprilis. Igitur ineunte anno 799, trigesimo primo regni Caroli Leo pontifex in basilica sancti Petri episcopos numero quinquaginta septem convocavit, qui denuo haeresim Felicianam proscripserunt. Conventus occasio libellus, de quo supra diximus, fuit, ut habet Leo in act. 2 concilii, et Felix fassus est in professione fidei Aquis factae. »Per auctoritatem synodi, ait, quae nuper in Roma hac intentione, praecipiente gloriosissimo ac piissimo Domino nostro Carolo, adversus epistolam meam, quam dudum (non autem nuper, ut habet Pagius) venerabili viro Albino abbati Turonensis Ecclesiae scripseram, congregata est. In qua 222 synodo praesente Leone apostolico et cum eo caeteri episcopi numero 57 residentes, et plerique presbyteri et diaconi cum eis in domo beatissimi Petri apostoli. . . . dictas sententias. . . nostras excluserunt.« Verum nedum excluserunt, sed nisi resipisceret, eum anathematis [Col. 0580D] vinculo perstrinxerunt. Ait enim Leo act. 3. »Felici Orgellitanae ecclesiae episcopo, si noluerit declinare ab haeretico dogmate suo in quo ausus est Filium Dei adoptivum asserere, anathema sit.« De hac synodo continuator Pauli Diaconi sic habet: »Contra quam haeresim Leo tertius papa congregata Romae synodo, multis eam Evangeliorum et sanctorum Patrum testimoniis in perpetuum damnavit.«

LXII. Haud ita multo post actum, Romae concilio Leo III male habitus, ut dictum est, Carolum Paderbune degentem ob tumultus Saxonicos adiit. Ex hinc, re cum Leone communicata, ut par est credere, manum episcoporum et abbatem rex misit Urgellam, ut ibidem celebrato concilio Felicem ad cor revocarent. Provincia commissa est Laidrado Lugdunensi episcopo, qui accitis sibi sociis Nefridio episcopo Narbonensi, et Benedicto abbate, aliisque earumdem dignitatum viris hoc ipso anno perrexit Urgellam. [Col. 0581A] Hoc totum colligitur ex Alcuino, qui his sanctissimis viris libros suos contra Elipandum inscripsit, quorum forte breviculum et summam, ut dicetur infra n. 66 habere prae manibus voluit, in solatium itineris, ut ait in praefatione, ut doctrinis in iis contentis contra adversarios munirentur, et praecipue contra epistolam jam diu ante vulgatam ab Elipando et sibi directam. Pagius ad annum 799, n. 13. Et ad an. 800, n. 18, et Cointius ad an. 799, n. 30, duo itinera in Hispaniam horum episcoporum distinguentes libros contra Elipandum datos nonnisi an. 800 asserunt, et pro secunda profectione reservant. Verum Hispaniam duplici itinere eos repetiisse esto. Post conversionem tamen Felicis hoc anno 799 in concilio Aquisgranensi secutam, neutrum iter susceptum putamus. Quomodo autem res se habuerit, mox n. 65 patebit, cum pauca de Laidrado Nefridio et Benedicto prius disseruerimus.

LXIII. Laidradus, qui primas inter socios tenebat, [Col. 0581B] et ductor videbatur verbi, vir erat pietate aeque clarus ac doctrina. Supersunt nonnulla ejus opera, de quibus consule scriptores Biblioth. ecclesiast. Noricum fuisse genere auctor est Theodulphus in Paraen. ad Judices V. 119, loquens de eo priusquam ad cathedram Lugdunensem a Carolo promoveretur:

Norius hunc genuit; hunc tu Lugdune futurum
   Pontificem speras relligionis ope.
Ibidem docemur missum dominicum una cum eodem Theodulpho per Narbonensem provinciam egisse. Ejus vero electionem in archiepiscopum an. 798 et anno sequenti ordinationem Cointius ponit ad an. 798, n. 10 et 11. Cum Laidrado adjunguntur Nefridius, qui Danieli archiepiscopo Narbonensi de quo nos supra n. 24 in cathedram ejusdem ecclesiae haud multo ante hunc annum successerat, et Benedictus abbas Anianensis. Hic ex voto, quo se obstrinxerat cum periclitanti in fluvio Ticino fratri, arma victricia Caroli Magni Longobardos Italia pellentis an. 774 [Col. 0581C] secuto, manum praebens in vitae discrimen adductus et ipse fuit, factus est monachus aetatis suae anno 23 in coenobio sancti Sequani. Verum cum anno 780 in abbatem eligeretur, ne honorem cogeretur suscipere, in patriam id est Gothiam, seu Septimaniam se recepit ibique in paternis praediis monasterium construxit ad fluvium Anianum, parva primum cella opus auspicante, quod postea in ingentem molem excrevit. In quo enituit largitas ejus erga fame pressos anno 793, cum praeter annonam prudenter fratribus usque ad novas messes reservatam, immanem pauperum multitudinem undique eo anno inopia laborantem pavit et aluit. Percharus Alcuino evasit ex studio patriam tuendi ab erroribus Felicis, qui Septimanniam invaserant, a quibus nedum e plebe homines, sed et praesules ecclesiae eripuit, adversus eosdem disputationibus saepe congressus. Haec nos contracte: Cointius annis supra attactis fusius ex Smaragdo scriptore Vitae Benedicti, septuagenarii demortui [Col. 0581D] an. 821.

LXIV. Is igitur est, per quem Alcuinus respondens »omnibus abbatibus, filiis et fratribus qui sunt in Gothiae partibus,« dicit se jam misisse libellum, in ejus temporis quaestionibus solatium futurum. »Quem (libellum), ait, direximus per Beatum Benedictum vobis ad solatium et confirmationem fidei catholicae.« Et addit: »sed in manibus majus modo habemus opus propter alias causas, quae (sic) in libello venerandi Felicis legimus; et illum volente Deo vobis dirigimus (pro dirigemus) postquam lectus et probatus fuerit ab episcopis nostris et domno rege.« Et infra: »Quae omnia plenius. . . lecturi estis in eodem libello, quem modo in manibus habemus.« Ex his verbis illud duplex iter, quod supra n. 62 Pagius et Cointius statuerunt, sic conciliandum videtur, ut primum fuerit antequam evulgaret contra Felicem libros, de quibus hic agit, et ea prima vice per Benedictum abbatem direxerit libellum, qui eis foret [Col. 0582A] solatium. Secundum autem hoc anno 799 cum Urgellam iterum Benedictus cum Laidrado profectus est.

LXV. De hac gemina profectione in praefatione ad libros contra Elipandum, alloquens ipsos missos et proficiscentes viros Alcuinus verba facit. »Per divinae suffragia pietatis hanc nebulosam impietatis sectam clara virtutis luce pridem discutere studuistis, etiam et Christo donante coeptum praedicationis opus multa ex parte perfecistis.« Haec verba priori applicanda videntur profectioni, qua per Benedictum abbatem unum ex apostolicis viris libellum superius memoratum misit circa tempus, quo scribebat libros contra Felicem, puta an. 797 vel 798, sequentia autem de secunda hujus anni 799 missione verisimilius sunt accipienda: »Ad cujus piissimae praedicationis venerabile opus mandante glorioso principe et devotissimo in omni bonitate Carolo rege vos iterum ituros esse audivimus.« Duplex ergo profectio est manifesta. [Col. 0582B] Sequitur autem de secunda: »Quapropter paucorum arripui laborem dierum in solatium sanctissimi itineris vestri, quatenus haberetis in manibus cujusdam epistolae meo nomini directae ab Elipando Toletano episcopo pias ac pernecessarias responsiones, ne forte aliquorum ex ejusdem epistolae lectione mentes macularentur, quia easdem audivimus litteras in aliorum prius pervenire manus, quam nobis, cui missae sunt redditae. »Hanc, cujus hic meminit, epistolam illam esse arbitramur, quam superiori tempore post exactum concilium Francofordiense in Alcuinum scriptam supra num. 52 recensuimus.

LXVI. Huic igitur et similibus aeque forte livore scatentibus Elipandi epistolis responsionem Alcuinus instituit quatuor libris conclusam, quos volunt Pagius et Cointius, nec nos abnuimus, anno 800, quia in eorum primo meminit Felicis jam conversi, et ad bonam frugem restituti, adeoque post concilium Aquisgranense an. 799. Putant Pagius et Cointius hos libros esse eos, quos hic vocat pias et necessarias [Col. 0582C] responsiones, datas pergentibus Urgellam; in quibus si memoria inseritur Felicis jam conversi an. 799, inferunt iter anno sequenti 800 affigendum. Verum quia supervacaneum iter Urgellense post conversionem Felicis, cujus gratia suscipiendum erat, videri potest, has pias et necessarias responsiones, quas vocat paucorum dierum laborem, alium esse opus putamus a quatuor libris in quibus mentio Felicis conversi occurrit, contra Elipandum scriptis, in hoc a Pagio et Cointio, qui earum nomine libros illos comprehendunt, dissentientes. Suspicamur enim aliquod breve scriptum fuisse, paucorum dierum labore concinnatum, puta compendium summamque argumentorum et responsionum, quarum ope occurrentibus objectionibus, ut ita dicam extemporaneis fieret satis. Non enim quatuor ex professo conscripti libri paucorum dierum opus dicendi forent, qui paucorum dierum labore haud fuerant absolvendi. Commodiori autem studio et tempore quatuor illos confecisse [Col. 0582D] credimus libros, in quibus, utpote absolutis post conversionem Felicis, de ea mentionem habere potuerit. Quamvis enim iisdem praesulibus inscribantur et offerantur, non tamen est necesse dicere illud idem scriptum esse, quo, cum Urgellam proficiscerentur, ipsos donavit.

LXVII. Quod si adhuc pergis contendere libros hos contra Elipandum comprehendi sub nomine responsionum Laidrado et sociis missarum, quod ego quidem non concedo, adhuc tamen non evincitur profectionem secundam Laidradi et sociorum an. 800 quo libri ex memorata conversione Felicis evulgati dicuntur, evenisse. Expende verba haec praefationis: »Quorum (librorum de quibus superius egerat) lectione pietatem vestram congaudere arbitror, quia totum illud opus vestro gaudebam dicare nomini, vobisque primo omnium direxi probandum atque corrigendum, judicio vestrae auctoritatis atque sanctitatis tantummodo contentus, nec in publicas [Col. 0583A] 223 aures easdem meas devotionis litterulas procedere velim, nisi prius vestrae auctoritatis censura examinentur et fraternae congregationis lectione confirmentur; satis mihi aestimans illorum judicio examinari, quorum dilectione singulariter me laborare elegi.« Ex his verbis liquet prius direxisse libros examinandos, et lectione congregationis confirmandos, Laidradi scilicet et sociorum, quam in publicam lucem prodirent. Potuit igitur tantummodo primis veluti lineis designatum et adumbratum opus, Laidrado et sociis proficiscentibus dirigere, evulgaturus, dein examinatum approbatumque commodiori tempore, quod et praestitit an. 800 inserens, cum novissimam operi manum imponeret, conversionem Felicis jam secutam, et dedicans praedictis viris, recenti praefatione apposita, opus consummato labore perfectum.

LXVIII. Verum dubium aliud insurgit ex his Alcuini contra Elipandum libris. In fine enim illorum duarum epistolarum meminit, Elipandi scilicet ad Felicem, [Col. 0583B] et Felicis ad suos de sua conversione, cum ait se libris illis addidisse »epistolam Elipandi ad Felicem quondam illius sectae defensorem, nunc vero Deo donante, Christianae fidei praedicatorem.« Et de alia epistola scribit: »Ejus (Felicis) conversionis ad fidem catholicam epistolam imponere curavimus.« Pagius subdit certum esse utramque epistolam sub hujus anni 799 finem datam esse. Verum etsi alteram de Felicis poenitentia ad suos scribentis non inficiar, de prima tamen, id est Elipandi ad Felicem non ita sentio. In ea dicitur: »Certifica me qui es positus in Roma.« Donec ostensum fuerit hoc anno, de quo quaestio, nempe 799, Romae fuisse Felicem, cui haec verba potuerint veraciter scribi, a liquidissimis Elipandi verbis non est recedendum. Neque enim aliam interpretationem patiuntur praeter quam primo intuitu ipsa verba praeseferunt. Hinc fit ut cum anno 792 habeamus Felicem per Angilbertum abbatem Romam ductum, ab eo anno epistolam avellere nequeamus. [Col. 0583C] Neque enim constat Felicem Romae alio anno fuisse.

LXIX. Sed ex ipso Alcuino difficultates quaedam hauriuntur, quibus faciendum est satis. In fine librorum in Elipandum ait se addidisse »epistolam illius Elipandi ad Felicem quondam illius defensorem sectae, nunc vero Christianae fidei praedicatorem.« Insuper inscribitur epistola »Ad Felicem nuper conversum.« Addes et haec verba Alcuini in fine pariter posita: »Maxime origo hujus perfidiae de Cordova civitate processit, sicut in epistola illius Elipandi ad Felicem praefatum intelligi potest, dum eumdem Felicem adhuc sui erroris catenis constrictum arbitrabatur.« Ex quibus omnibus inferri videtur epistolam datam post conversionem Felicis, adeoque non an. 792 ut nos, sed ut vult Pagius an. 799. Verum in promptu responsio est. Alcuinus non aliter poterat tunc dicere, si quidem conversus de facto fuerat Felix, cum libros suos Alcuinus absolveret. Nihil ergo mirum, si dicat quondam haeresis defensorem, [Col. 0583D] nunc praedicatorem fidei. Sensus enim est: Elipandus scripsit ad Felicem cum quondam erat suae sectae defensor, qui nunc, quo tempore haec scribo, est fidei praedicator. Quid planius? Ad Felicem quidem nuper conversum inscribitur epistola, sed inscriptio ab Elipando facta non fuit. Patet ex contextu, in quo arguit Felicem tanquam adhuc erroribus irretitum, nam cum eo loquitur de haeresi communi non abdicata, sed potius adhuc confovenda. Inscriptionem igitur forte Alcuinus apposuit, qui proferens, etsi rancidam epistolam Elipandi, occasione conversionis Felicis, ipsam inscripsit ex facto tunc recens secuto, et ideo nuper conversum inscripsit, quia innuere volebat conversionem anni superioris 799, transcribens ipse et proferens epistolam anno 800. Illud insuper adhuc inter posteriora verba Alcuini, refertur ad tempus scriptionis epistolae Elipandianae, quo vere constrictus erat erroribus Felix, et sensus est: Scripsit Elipandus ad Felicem eo tempore, quo eum [Col. 0584A] arbitrabatur adhuc constrictum, uti erat revera, qui postea solutus fuit.

LXX. Nec officere putes posuisse Alcuinum epistolas in calce librorum contra Elipandum scriptorum, vel saltem publicatorum nonnisi anno 800. Non enim sunt foetus ejusdem auctoris ac libri. Potuit autem epistolam ante aliquod tempus latam libris suis posterioris aetatis addere, quin inferendum sit ejusdem esse epistolam temporis ac libros. Insuper ordo epistolarum in Alcuino praesertim, in quo secundum dignitatem personarum non secundum tempus digeruntur, non est attendendus. Nam ut observavit Brietius ad an. Christi 139, »ordo, qui plerumque in sanctorum Patrum scriptis legitur, librariorum est, a quibus frustra plerumque aliquid praeter litteras exspectes.« Tandem fortasse appones ab Alcuino vocari quandoque Aquensem Civitatem alteram Romam, secundam Romam. Esto; quid inde? Ergo, ais, cum dicit Elipandus: Certifica me qui es positus in Roma, de civitate Aquensi, et de Felice ibi anno 799 [Col. 0584B] posito intelligendum. Nimis acuta profecto, et exquisita interpretatio isthaec est. Neminem puto nisi ex praeconcepta opinione inductum, dum Roma in epistola hac Elipandi memorantur, absolute posse suspicari aliam urbem praeter veram Romam orbis et Italiae principem urbem designari. Sed de his satis. Nunc ad Felicem in Urgellensi conventu laborantem accedamus.

LXXI. Laidradus igitur cum Nefridio et Benedicto utrisque sociis peregrinationis suae, ut Urgellam pervenit, synodum cogit, haeresim proscribit, haeresiarcham autem Felicem ad spem conversionis reservat. Et quidem Patres humaniter agunt cum protervo sene, molliter ulcus tractant, spondentque fore, ut si Carolum adeat, et benigne ab ipso excipiatur et patienter audiatur: tantummodo accederet et coram quae proferenda, proferret. Haec omnia habemus nedum ex Marca mox citando, sed etiam ex ore ipsius Felicis in principio confessionis suae exhibitae [Col. 0584C] in concilio Aquisgranensi. Hujus synodi memoriam debemus Petro de Marca, cujus verba ex lib. III. Marc. Hispaniae describit Baluzius in notis ad Agobardi librum contra Felicem cap. 18, citaturque a Cointio ad annum 799 num. 30 »synodum quoque Orgelli, ait Marca, ea de re haberi a Laidrado episcopo Lugdunensi, Nefridio Narbonensi, Benedicto abbate, et episcopis atque abbatibus provinciae Gothiae, Carolus jussit, ut contumaciam Felicis blandis collocutionibus molirent.« Haec Marca, qui tamen male, ut adnotat Pagius ad an. 799, n. 13, synodum Urgellensem an. 794 assignat, non removendam ab hoc an. 799, ut vult etiam Cointius l. c. Laidrado igitur spondenti campum disputationis cessit Felix, et sub finem hujus anni 799 trigesimo secundo anno regni Gallici Caroli ad concilium venit, ibique rata omnia reperit, quae sibi promissa fuerant, ut ipse fatetur in principio confessionis fidei suae his verbis: »Postquam ad praesentiam domini nostri ac [Col. 0584D] piissimi gloriosique Caroli regis perductus sum, et ejus conspectui praesentatus licentiam ab eo secundum quod et venerabilis domnus Laidracus (Pro Laidradus) episcopus nobis in Orgello pollicitus est, accepimus, qualiter in ejus praesentiam in conspectu episcoporum, quos ad se ordinatio gloriosi principis nostri convenire fecerat, sententias nostras, quas ex libris sanctorum habere nos de adoptione carnis in Filio Dei, seu nuncupatione in humanitate ejus credebamus, praesentaremus.«

LXXII. Aquisgranum locus conventus fuit, urbs ab aquis, medica virtute donatis, nomen assumens, inde etiam urbs Aquensis dicta. Hymnus divo Carolo Magno sacer.

Urbs Aquensis, urbs regalis,
Sedes regni principalis
Prima regum curia.
In ea enim ex sanctione Caroli Magni auspicabatur [Col. 0585A] imperium prima collatione diadematis. Ob templum Virgini matri sacrum Aix-la-Chapelle dicta Gallis. A quodam Grano Neronis fratre aedificatam nonnulli somniarunt. Incolae, teste Guicciardino in descript. Flandriae part. II, Carolum, si non conditorem, at reparatorem urbis ab Attila quondam demolitae agnoscunt. Carolus quidem aeris temperie, loci amoenitate, et praecipue aquarum tepidarum salubritate illectus, sedem sibi stabiliorem in ea elegit, quam privilegiis donavit, aedificiis auxit, nihilque omisit quo testatam faceret suam erga urbem voluntatem.

LXXIII. In hac igitur sibi perchara civitate episcopos Carolus adunavit: in quorum et sui praesentia adductus Felix disputationem cum Alcuino jubente rege volens nolens instituit. Ipse enim antagonistae eruditionem pertimescens, congressum declinasset. Scriptor anonymus Vitae Alcuini: »Advocans (Carolus) Albinum institutorem suum Turonis et miserum Felicem haeresis hujus astructorem de Hispaniae partibus, [Col. 0585B] congregavit synodum magnam episcoporum in Aquisgranensi imperiali palatio: in quorum ipse sedens medio, Felicem licet valde repugnantem de natura Filii Dei secundum carnem cum Albino doctissimo disputando rationabiliter confligere jussit. Tum quantum episcoporum tunc exstitit silentium? O quam clara et inexpugnabilis Caroli cum auctoritate magistri sui fidei confessio atque defensio? Per 224 plura autem Felix fugiens latibula plurioribus ab Alcuino confossus est spiculis in tantum, ut pene omnes civitates Israel consummaret, quousque Filius hominis veniret. Nam a secunda usque ad septimam sabbati parum aliud gestum est. Omnibus denique ejus patefacta socordia, atque ab universis apostolica auctoritate haeresi confutata, soli sibi latuit deformiter, usque dum dicta Cyrilli martyris ab Albino sibi directa legit lamentabiliter: Ea natura quae per diabolum vitiata est, super angelos exaltata est propter triumphum Christi, atque ad dexteram Patris collecta. Hanc ergo legens sententiam tandem se recognovisse [Col. 0585C] et impie gessisse voce et nimio fletu testatus est.« Idem quoque fatetur ipse Felix in confessione fidei suae hac occasione prodita.

LXXIV. Alcuinus lib. I contra Elipandum paucis verbis hoc idem refert: additque eum cum discipulorum comitatu ad concilium accessisse, qui et ipsi conversi sunt: »Felix anno praefati gloriosi principis trigesimo secundo advocatus voluntarie veniens ad Aquis palatium, ibique in praesentia domni regis et optimatum illius, sive sacerdotum Dei rationabiliter auditus, et veraciter convictus, atque Deo dans gloriam, veramque confessus fidem, in pacem catholicae unanimitatis reversus est cum discipulis suis, qui sibi tunc temporis erant praesentes.« Iis autem, qui praesentes haud erant, epistolam direxit, in qua professionem fidei suae inseruit. In ea licet legas in titulo episcopi nomen, scias non esse manu sua positum, sed alterius; quippe sede pulsus est, ut ipse innuit in corpore epistolae. »In Dei nomine Felix [Col. 0585D] olim indignus episcopus.« Et Ado in chron. aetatis 6 ait insuper in exsilium missum, ad mortem usque Lugduni fuisse.

LXXV. Ad cor reverso, ut putabatur, Felice non cessabat Alcuinus consortem nequitiae Elipandum ad meliorem frugem revocare, proposito in libris ipsi directis etiam Felicis exemplo, »cujus, ait lib. I, cum tuis discipulis, venerande pater, humilitatem sectari suadeo.« Putavit enim saltem tunc vere conversum, unde addebat eodem libro: »Ego . . . . . Felicem olim vestri erroris complicem, Deo miserante catholicum effeci.« Verum simulata fuit, aut saltem non constans ejus conversio ita ut communiter creditus sit in odore aeternae mortis excessisse. Ado l. c.: »Quem fuerunt in eodem ipso suo errore mortuum.« Accipe rei historiam ab Agobardo, qui initio imperii Ludovici Pii, Caroli Magni filii, Laidrado, episcopatui Lugdunensi valedicente, et optimam partem in monasterio Suessionensi, ut habet chronicon Hugonis [Col. 0586A] Flaviniacensis, eligente, eamdem adiit ecclesiam. Sic enim ait lib. adversus dogma Felicis n. 1: »Post obitum Felicis illius, qui fuerat quondam episcopus in sede Orgellitana, inventa est a nobis quaedam schedula ab eo edita sub specie interrogationis et responsionis: quam cum legentes consideraremus, inspeximus hominem diligenter et fraudulenter instaurasse, quantum in se fuit, omnem pravitatem dogmatis sui in qua dudum fuerat detectus et convictus, et propter quam ab honore episcopatus depositus. Qui licet aliqua verba, quae prius imprudenter efferebat, postea suppresserit, aliqua tamen nunc addidit quae tunc retinuit. Quam schedulam ego, ut potui, juxta veritatem fidei cum reprehendissem, vel reprehendendam publicassem, quidam ex fratribus, ut comperi, indigne tulerunt, et non perversitate animi, ut puto, sed simplicitate ingenii arbitrati sunt me non id fecisse zelo fidei, sed zelo invidentiae.« Quod indigne aliqui hoc tulerint in causa fuit opinio sanctitatis, [Col. 0586B] quam sibi hypocrita conciliaverat, ut Agobardus innuit n. 2: »Qui incaute admirantes vitam praedicti Felicis probanda putant cuncta quae dixit; nescientes quia non ex vita hominis metienda est fides, sed ex fide probanda est vita.«

LXXVI. Verum nedum ex ipsa schedula sub extremo forte vitae concinnata, ad insaniam eum rediisse compertum est, sed etiam antea, in exsilio licet positus, errores suos non fuit veritus in vulgus dispergere. Agobardus n. 5: »Quibusdam adhuc virens aliqua improbanda persuadere conatus est. Coepit aliquando, ut dixi, quosdam docere, ut crederent Dominum nostrum Jesum Christum secundum carnem veraciter nescisse sepulcrum Lazari, diem judicii, etc. Hoc ut cognovi, accessi ad eum coram ipsis, quibus ita suadebat, et interrogavi eum, utrum ita prorsus sentiret. Quod cum confirmare tentaret, objurgavi eum, et detestatus sum pravos sermones ejus, ostendique ut potui caeteris qua custodia ista repudiarent, et quo sensu loca illa Scripturarum intelligere [Col. 0586C] deberent; ipsique Felici sumptas sanctorum Patrum sententias, quae blasphemiis ejus contrairent legendas direxi. Quibus lectis promisit se omnis emendationis diligentiam sibimet adhibiturum. Propter quam rem silenter eum dimittens, non putavi necessarium esse easdem blasphemias ejus in exteros publicandas, quia nec ad me pertinebat.« Et n. 6: »Post mortem vero ejus cognovi per quosdam fideles fratres, qui ab illo audierant, quod dixerit Deum Dei Patris Filium nullatenus dici debere passum, aut crucifixum, sed ab eo hominem assumptum . . . . . Haec autem faciebat saepe dictus Felix, quia nullatenus acquiescebat sentire, nec suadere sibimet ita valebat, ut crederet in uno Domino Jesu Christo duarum naturarum unitionem substantialiter factam, et Deum verbum secundum subsistentiam carni unitum.«

LXXVII. Ex his Agobardi verbis licet deducere Felicem inter vivos exstitisse ferme circa an. 815, quo [Col. 0586D] abdicato episcopatu Lugdunensi a Laidrado, ejus locum occupavit Agobardus, qui ab an. 813, si G. Cave est fides, chorepiscopi munia in subsidium Laidradi susceperat. Cum enim dicat errores non publicasse quia ad se non pertinebat, innuit se episcopum aut chorepiscopum tunc non fuisse, cujus alioquin erat detectum a se malum ad aliorum praeservationem prodere, imo et proscribere. Dicendo autem schedulam a morte ejus a se inventam, nulla mentione facta Laidradi, cujus partes fuissent malum compescere, et lato anathemate explodere, quique res Felicis optime callebat, cujus evocatio ab Urgellitana sede commissa fuerat, ut dictum est supra, liquido apparet regimen Lugdunensis ecclesiae ipsum Agobardum habuisse, cum Felix decessit. Circa hoc ergo tempus, Felix tandem nigram efflavit animam.

LXXVIII. Quem exitum nactus fuerit Elipandus in comperto non est. Non desunt qui conentur asserere, et velint credi ipsum non malitia sua, sed tantum, [Col. 0587A] modo dolo Felicis aliquando haeresim Adoptianorum complexum fuisse: caeterum nec pervicacia errorem propugnasse, nec diu in eodem perdurasse; sed epistolis Adriani et Caroli regis in se reversum, concilio Toleti convocato, mentem prius errabundam deposuisse, et poenitentiae lacrymis in synodo malam doctrinam detestatum fuisse; insuper in vitae commendabilis consuetudine perseverasse, et in osculo Domini an. 810 diem supremum clausisse. Vide Joannem Tamajum Salazar in Martyrol. Hispano. Proferunt ad rei fidem astruendam epistolam Ascarici Bracarensis episcopi ad Elipandum, hujus synodi et poenitentiae mentionem facientem. Innituntur insuper testimoniis Juliani et Luitprandi in suis chronicis, quorum hic ita de Elipando loquitur sub aera 820, sive anno Domini 782: »Elipandus archidiaconus Cixilanis pontificis Toletani succedit in sede patriarchali Toletana pro domino Cixilane magistro suo. Ad an. 810 praeest. Mala persuasione Felicis Urgellitani pontificis magistri sui labitur in foedum de adoptione [Col. 0587B] Christi errorem; sed epistolis Adriani papae et Caroli Magni, Pippini Francorum regis filii ad mentem et verum sensum Ecclesiae rediit.« Sub aera autem 848, sive an. Dom. 810 de ejus morte sic: »Hoc anno Elipando archiepiscopo Toletano, viro prudenti, humili, ac in zelo fidei catholicae ferventi sancte mortuo sufficitur archidiaconus ejus Gumesindus. Ipse vero cum pauperum et viduarum lacrymis sepelitur in ecclesiae sanctae Justae secretario. Gumensindus successor ac discipulus illi posuit more Gothico carmen sepulcrale.«

LXXIX. Verum ineptiis scatere horum opera scriptorum quis ignorat? Ita ut vel inter pseudo-historicos recenseantur, vel inter anilium fabularum commentatores a cordatioribus amandentur. Audi quae in hanc rem scripsit Nicolaus Antonius Hispalensis I. C. in opere posthumo Bibliothecae Hispanae, evulgato jussu D. Joseph Sanez de Aguirre cardinalis, viri aeque dignitate ac eruditione praestantissimi, et in [Col. 0587C] odorandis inter lucubrationes scriptorum dispersis erroribus emunctae naris. Hic igitur bibliothecographus Hispanus tom. I, lib. VI, cap. 2, n. 42 et seqq., sic habet: »Diximus multos esse in ea curando Toletano antistite Elipando, aut amplificanda ejus poenitentia rebusque ejus enarrandis Toletanae creationis pseudohistoricos, Julianum scilicet et Luitprandum, ex quibus aliqua hic dabimus ut vanitatem eorum auctorum ostendamus. Archidiaconus Julianus ait (In chron. n. 395) fuisse Toletanum sub Cixilane archiepiscopo Elipandum, quo tempore Carolus Magnus Toleti fuit, desponsavitque Galianam Galafri ejus urbis regis filiam, ex qua, ut quidam auctores aiunt, Ludovicus Pius imperator natus fuit. Haec magni Juliani eruditio est, quam 225 stupent nostri homines, unum veteres omnes contra niti et credi velle. Nihil certius est quam Ludovicum Carolo regi ex Hildegarde Sueva uxore procreatum, prope cujus sepulcrum Metis apud sanctum Arnulphum jacere [Col. 0587D] dicitur: nihilque a veritate magis absonum quam Toleti Carolum aliquando fuisse, Galianamque in uxorem duxisse. Haec enim posterior una est ex anilibus fabulis, quae temere in aliquot ex nostris historiis prorupere, jureque prudentiores abjudicant. Texit deinde gesta Elipandi, aitque eum Toletanum fuisse civem sed ex genere Gothorum (Grachorum corrupte ut credimus editum fuit) deceptumque a Felice Vicentioque scripsisse de adoptione Christi ad Carolum Magnum sibi amicissimum. Vellem quidem in epistola Caroli ad eum directa vestigium hujus amicitiae exstare aliquod. Sub Elipando refert Muzarabes sub Saracenorum jugo vehementissime passos fuisse, et tamen paulo post (quod in altissima quiete ac rebus prosperis Christianorum obtinere arduum fuisset) Elipandus in eadem Toletana urbe concilium plurium episcoporum habuisse dicitur, atque eo quidem tempore quo ait idem Julianus alibi (n. 402) Muzarabes vehementissime passi sunt injuriis Saracenorum provocati, [Col. 0588A] propter quod multi ad Asturias, alii ad Gallias fugere coacti sunt. Ut ejus telo Julianum petam, quocum Luitprandus ejus aevi homo, ut fingit, conspirat omnino, de his iisdem annis concilio ascriptis loquens: Postea idem Julianus missos ait ad Carolum Magnum cum Elipandi legatione et litteris Gumesindum ejus archidiaconum, et Lupum Andreae Ficulnei, etc.«

LXXX. Pergit autem numeris seqq. ostendere fabulosa et inania multa in Juliano, et supposititia quae de Ascarico dixit et protulit, uti quae de concilio Toletano ejusdem Elipandi. Sequitur autem: »Quod ergo poenituit Elipandum in concilio isto, sic solemniter videntibus et consentientibus Mauris congregato, hic nobis haeret aqua. Scio in actis seu Vita sancti Beati, quam ex legendario Asturicensis ecclesiae, ut ait, deductam, Joanne Tamaius 19 Februarii, atque ex eo actis sanctorum inseruere viri clarissimi, operis magni compilatores, hujus concilii Toletani mentionem haberi. Sed Joannis Tamasi hic mos fuit praeposteri quidem judicii et abominandae [Col. 0588B] audaciae, actis genuinis legendariorum et breviariorum inventa pseudo-chronicorum, quibus adhaerebat, inserere; tanquam ex ejusdem texturae et auctoritatis essent cum ecclesiasticis illis, quae traditiones nostrae gentis antiquas conservabant, veteribus monumentis . . . . . Inter ea quae sunt Tamaianae manus omnia haec haberi debere censeo: quae de praesentia Heterii et Beati in Francofordiensi concilio, ut diximus, et de Toletano altero (ex Luitprando scilicet et Juliano) hic dicuntur: atque itidem quod Felicem audimus Gallum prosapia, qui vero Eginharti testimonio, cui debemus potius quam Tamaii credere, Hispanus fuit. Mabillonius acutum huc deveniens, ut solet, vidit, Eginhartum opponens Gallicae hujus Felicis patriae, notansque Joannem Marianam asserere id non ausum. . . . . Non jure tamen in eos invectum, quasi omnes Hispani has adoremus fabulas, hisce verbis: Festivi vero sunt Hispani, qui quos habent nebulones, Francis aut Gallis [Col. 0588C] ascribunt; quos autem insigniores habemus, sibi vindicant, ut multis exemplis patet in martyrol. Hispano. Meretur hocce scriptum, ut haec et acriora audiat, sed non omnes Hispani cum eo consentimus: imo et pudet nos quotiescunque id in manus sumimus, enixeque cupimus martyrologium Hispaniae verum huic Tamaiano, innumeris fictionibus foedo, in quo vera falsis interpollata leguntur, a viro aliquo veritatis et boni gentis nostrae nominis amante subrogatum. . . . . Obiisse autem Elipandum in pontificatu fere jam 30 annorum, id est quod tandem Julianus sui admiratores docuit, in quo non discedit a Luitprandi calculo.« Haec ille, satis superque edocens qua fide accipienda sint, quae pro Elipando ab his auctoribus proferuntur.

LXXXI. Verum de aetatis et mortis ejus tempore adhuc res est obscura. Garsias Lonisa praemittens suae Collectioni conciliorum Hispanorum chronologiam de praesulibus Toletanis, Elipandum conjicit in [Col. 0588D] an. 784. Gumesindum autem ejus successorem in an. 820, adeoque episcopatui priori annos 36 assignat. Hinc eveniret, ut Elipandi, anno 792 habentis aetatis annos 82 ut nostra fert opinio innixa epistolae datae cum Romae anno 792 degeret Felix, vita producenda esset usque ad annum 118 aetatis ejus quae nimium annosa videtur. Puto autem Lonisam loqui de tempore, circa quod hi praesules floruerunt, non praecise de anno, quo adierunt episcopatum. Nam constat ex supra dictis n. 14 Elipandum an. 783 in cathedra Toletana jam suffectum: quippe eo anno et litteras Adriani papae se monentis de novitate doctrinae et erroris circa festum Paschatis ut episcopus accepit; et ut episcopus metropolita eo ano ac de causa concilium Hispalense coegit. Verosimilius ergo videtur episcopum renuntiatum anno 780, quod si annos fere 30 episcopatui ejus ascribas, uti faciunt Julianus et Luitprandus, vel qui sint sub eorum nomine latentes auctores, non improbante calculum [Col. 0589A] Nicolao Antonio Hispalensi J. C. supra laudato, ad an 809 decessum ejus repones; sicque terminum vitae ejus, quam supra n. 16 exordium habuisse an. 710 diximus, anno aetatis ejus 99 plus minusve accidisse invenies.

LXXXII. Garsiam autem Lonisam non praecise in sua chronologia assignasse annum, quo locati fuere praesules Toletani in sede episcopali ex eo probabile fit, quod de Elipando loquens, sic habeat: »Anno Domini 784 Elipandus haeresi infectus in concilio Francofordiensi condemnatur.« Fieri potuit, ut pro an. 794, quo anno vere damnatus in concilio Francofordiensi fuit, numerus 784 fuerit inconsiderato suppositus; quod evenire facilius potuit in notis Arabicis, quibus utitur, et pro 794 scribere 784. Quod si admittis, jam patet non praecise annum creationis in episcopum, sed tempus, circa quod floruerunt antistites, designasse. Adde nullibi eum satis exactum fuisse in recentione Toletanorum praesulum. Nam in Decretum Gundemari disserens [Col. 0589B] de primatu ecclesiae Toletanae ex ejus annalibus, ita eos recenset: »Quibus (Saracenis) imperantibus hoc ordine secuti sunt, Cixilla, Petrus Pulcher, Sunicredus, Concordius, Elipandus, Westremirus, sanctus Eulogius electus, Gumesindus, Bonitus, etc.«, qui in chronologia Gumesindum immediate post Elipandum locat, et § 4 ejusdem dissertationis iterum Westremirum Elipando adjungit. Placet hic aliqua ejus verba referre, ex quibus, etsi auctor Hispanus pro suis scribat, Tamaio tamen aliisque ejusmodi gloriosis viris fide dignior qualitas vitae et doctrinae Elipandi innotescit: »Petrus Pulcher Elipandum habuit [Col. 0590A] post alios quosdam successorem, qui tantum munus sibi demandatum non solum negligenter, verum et inique admodum explevit. Usus enim frequenti Maurorum commercio, cum longe abesset ab illorum temporum felicitate, in quibus ecclesiastica sinceraque doctrina vigebat, parumque accurate in sacris litteris versatus esset, in haeresim de adoptione Christi Servatoris nostri arroganter et ignoranter impegit. Quae postea fuit Francofordiensi concilio damnata. Cum vero quibusdam episcopis et Hispaniae urbibus per litteras impietatem suam persuadere conaretur, rejectus est elegantibus scriptis Heterii episcopi Oxamensis et Beati presbyteri, qui litteris sacris apprime eruditi adversus Elipandum praeclara edidere monumenta. Sublato Elipando, Toletana sedes Wiestremviro praesuli egregio atque optimo commissa est.«

LXXXIII. Haec sunt, lector optime, quae de Felicis et Elipandi haeresi producere habui; ex quibus erroris originem, progressum, interitum, insuper [Col. 0590B] erroris parentum vitam, mores, exitum intelligeres. Quoad potui ad leges chronices et critices cuncta digessi. Ex his porro conjicere potes quanta fuerit scriptorum, qui adversus tales homines decertarunt, et praecipue Paulini nostri sanctitas et doctrina, qui etsi prae caeteris ab Hispanis dissitus, attamen non tam eminus scriptis quam cominus disputationibus hostes, ut ait ipse, non formidans, sed hostibus formidandus, eos impetierit et represserit, impugnaverit et expugnaverit, prostraverit, contriverit, extinxerit, verbo, triumphaverit.



226 CHRONICA EXCERPTA EX DISSERTATIONE HISTORICA DE FELICIS ET ELIPANDI HAERESI.
[Col. 0589]

[Col. 0589C] An. 389. Bonosus adoptionem Christi docens damnatur in concilio Capuano, n. 4.

420. Sanctus Chromatius Aquileiensis in Adoptianos scribit, num. 4.

636. Theodiscus adoptionis nomen et errorem ex Graecia in Hispaniam defert, num. 5.

710. Nascitur Elipandus die 25 Julii, num. 16.

711. Mauri mare transgressi Abilam occupant, num. 2.

712. Mauri Hispalim occupant, num. 2.

713. Mauri Roderico occiso, Granatae regni sedem constituunt, num. 2.

763. Pippinus Wormatiae degens regnum in filios dividit, num. 26.

772. Petrus Oldradus Mediolanensis mittitur in Gallias ad Carolum ab Adriano, num. 44.

773. Petrus regem adit Theodonis Villa degentem, [Col. 0589D] num. 44.

774. Benedictus militat sub Carolo ad Ticinum. Deinde fit monachus sancti Sequani, num. 63.

780. Benedictus ne crearetur abbas fugit, n. 63.---Elipandus creatur episcopus Toletanus, num. 80.

781. Carolus Magnus fit Adriani compater, n. 8.

782. Adrianus Aegilam episc. Hispanum monet, ut fidem tueatur, num. 8.---Circa hunc annum oritur haeresis Feliciana, n. 9.

783. Petrus Papiensis obit, n. 9.---Petrus Oldradus creatur episc. Mediolan., num. 44.---Silo Adosindae maritus rex Asturiae obit, n. 10.---Adrianus episcopis Hispanis scribit, num. 14.

784. Petrus Mediolanensis monachos canonicis adjungit; Benedictum abbatem monasterii Ambrosiani creat, num. 45.

785. Etherius et Beatus insurgunt in Elipandum, n. 23.---Elipandus scribit abbati Fideli mense Octobri, num. 10.

[Col. 0590C] 786. Elipandus ut subvertat Adosindam sollicitus, n. 10.

788. Concilium Narbonense V Kal. Julii, num. 24.

790. Alcuinus Angliam repetit, num. 31.

791. Avari per Henricum ducem Forojuliensem Carolo subjugantur, num. 29.

792. Concilium Ratisponense in Felicem praesente Paulino, num. 29.---Felix deducitur Romam per Angilbertum, num. 34.---Elipandus scribit Felici Romae degenti, num. 36.

793. Alcuinus circa initium hujus anni redit in Galliam, num. 31.---Benedictus ad Anianum fluvium monasterio constructo pauperes fame pressos alit, num. 63.

794. Concilium Francofordiense celebratur aestatis initio, num. 61.---Alcuinus scribit Elipando statim a concilio, num. 51.---Respondet Elipandus litteris [Col. 0590D] Alcuini acceptis circa finem Julii, num. 52.---Angilbertus Romam iterum pergit.

796. Paulinus libros tres contra Felicem evulgat, num. 33 et 58.---Concilium Forojuliense celebrat, num. 58.

797. Vel seq. Alcuinus scribit lib. VII contra Felicem. num. 54.

798. Sanctus Beatus martyr XI Kal. Maii, num. 22.---Laidradus eligitur episcopus Lugdun., num. 63.

799. Ejusdem ordinatio, num. 63.---Concilium Romanum sub Leone III, ante diem 25 Aprilis.---Eo die male habetur a seditiosis in Litaniis majoribus. Et postea pergit in Galliam ad Carolum.---Redit Romam prid. Kal. Decemb., n. 61 et seq.---Urgellensis synodus cogitur per Laidradum et socios in Felicem, num. 71.---Aquisgranense concilium sub finem anni, num. 73.

800. Alcuinus explicit et evulgat lib. IV contra Elipandum, num. 66.

[Col. 0591A] 804. Petrus Mediolanensis obit 9 Maii, n. 44.

809. Elipandus moritur, num. 81.

813. Agobardus chorepiscopus Laidradi, num. 76.

[Col. 0592A] 815. Idem fit episcopus Lugdunensis, sub quo circa hoc tempus Felix obit, num. 76 et seq.

821. Benedictus abbas Anianensis moritur, num. 63.



ANIMADVERSIO IN JACOBI BASNAGII HISTORICAS CIRCA FELICIANAM HAERESIM ET ETHERII ATQUE BEATI LIBROS OBSERVATIONES.
[Col. 0591]

[Col. 0591A] Jam supremam manum dissertationi nostrae historicae de Felicis et Elipandi haeresi imposueramus, cum Henrici Canisii antiquarum Lectionum tomum secundum edit. Amstel. 1725 percurrentes incidimus pag. 284 in observationes Jacobi Basnagii in Felicianam haeresim, quam impugnandam susceperant [Col. 0591B] libris suis Etherius et Beatus. Avide singulas excurrimus, neque tamen quidquam invenimus, cur nos laboris nostri poeniteret. Quaedam potius animadversione digna occurrerunt, et quae unguem limamque expostulent; quippe veritatem laedunt, et sanctissimorum scriptorum existimationem traducunt. Resumptis viribus ejus observationes expendere placuit, et quae contra veritatem ab eo dicuntur expungere. Quod dum paucis exsequimur, non contradicendi pruritu sed amore veritatis aequus lector laborem nostrum benigne excipiat.

I. Basnagius § 1, anno 783, ex litteris Adriani papae Aegilae Hispano pontifici datis arguit cum Pagio enatam haeresim Felicianam, et epistolas datas an. 732. Hic error est forte typographi, et reponendum anno 782. Nos aliquanto anteriorem ortum haeresis putamus in dissert. nostra numero 9 ob eam rationem, quam ibi attulimus, quia scilicet non fit credibile eo anno, quo enata haeresis fuit, eam innotuisse [Col. 0591C] Romano pontifici adeo ab umbilico Hispaniarum dissito, et ad trutinam vocatam, insuper et dogma impugnatum. Basnagius hoc argumento utitur, ut ostendat contra cardinalem de Aguirre (non est Card. de Aguirre; est Nicolai Antonii Biblioth. Hispana, a qua haec hausta sunt) Elipandum non potuisse hoc anno conqueri cum Fideli abbate de Etherio et Beato, et quia ipsi nihil adhuc scripserant, et quia recentissime natus error vix nosci potuit. Si error in Hispaniis enatus eo anno, quo nascitur, vix in Hispaniis nosci potest, quomodo Romae potuit eo anno et refellitur? Non ergo annus 783 est 227 natalis haeresis Felicianae, sed quidam ex anterioribus.

II. Basnagius § 2 plura scribit animadversione digna. Quia Mabillonius refutarat Hispanos quosdam asserentes Felicem Gallum natione esse his verbis: »Festivi sunt Hispani, qui si quos habent nebulones Gallis ascribunt, quos autem sanctos insigniores habemus, sibi vindicant:« subdit: »Parcat verbis [Col. 0591D] vir celeberrimus! Primo enim Felix non fuit nebulo, quippe qui distinguebatur puritate morum et zelo fidei: de moribus sic Alcuinus, quanquam ipsi infensissimus: Legimus in epistolis beati Felicis viro scilicet religiosae vitae praecipuo et sanctitate spectabili in catholicam fidem et unitatem Ecclesiae, sine qua nullus Deo placere potest, amare et praedicare velit. Erroris culpam indicit Alcuinus, sed religiosam vitam et sanctitatem ejus spectabilem laudat, ipsumque non nebulonem, sed beatum appellat. De zelo erga fidem constat, ut pote qui veritatem adversus Saracenos tunc temporis grassantes in Hispania et tum Ecclesiae tum episcoporum persecutores propugnaverit scripto, quod Carolus Magnus diligentissime perquisivit et ab Alcuino ipso enixissime postulavit. Denique Felix dici potuit Gallus propter locorum vicinitatem, et quoniam in eam Hispaniae partem arma Gallorum superioribus annis penetrarunt.« Haec Basnagius.

III. Ne mireris, lector optime, haeretici toties proscripti [Col. 0592A] sic aperte patronum agere Basnagium, quippe,

.
Sed quam illegitime insurgat in Mabillonium, adverte. Gallum fuisse Felicem non patitur Mabillonius, et jure: quanquam enim Urgelia ad ditionem Francorum [Col. 0592B] tunc pertinuisset, non hinc infertur Gallum fuisse Felicem; quandoquidem origine et natali Urgellensem fuisse non constat. Hispanum pronuntiat Eginardus sic: »Orgellis civitas est in Pyrenaei montis jugo sita, cujus episcopus nomine Felix, natione Hispanus, etc.« Sic ille in Annal. ad an. 792. Cujus et non Tamay testimonio standum esse ipse Hispanae bibliothecae auctor Nicolaus Antonius Hispanus Hispalensis in dissert. nostra n. 79 relatus, asserit affirmatque. Potuit ergo Urgella ditioni Francicae accenseri, quin ideo Felix Gallus dici debeat, cum disertis verbis Hispanum eum fuisse auctor contemporaneus scribat. Zelum laudat Felicis Basnagius ex scripto, quo, ut ipse ait, propugnavit veritatem adversus Saracenos. Quis hoc revelavit Basnagio? Dialogum cum Saraceno composuit Felix. Hunc videre optaverat Carolus Magnus. De eo percontatur Alcuinum, et is Laidradum. Sed quid in eo disputatum fuerit, ubique altum silentium. Scimus Leonem III in synodo Romana, act. [Col. 0592C] 2 vocare Felicem transfugam apud paganos consentaneos. Qui paganos seu Saracenos habebat consentaneos, non videtur adversus eos propugnasse totis viribus, ut debuisset, Ecclesiae veritatem. Dolet insuper Basnagius, quod Mabillonius nebulonem appellet Felicem, quem Alcuinus dicit beatum et virum religiosae vitae praecipuum et sanctitate praestabilem. Sed quid? annon nebulonem dicere poterat Mabillonius Felicem, quem ipse Basnagius eodem paragrapho saepius damnatum erroris causa falsam egisse poenitentiam affirmat? Mendacem perjurium, foedifragum virum nebulonem vocare quis prohibet? Scriptores equidem eorum temporum hic scrupulus non angebat. Jonas Aurelianensis lib. I de Cultu imaginum vocat nomine Felicem, actu infelicem, et Claudium Taurinensem episcopum, Felicis discipulum impetens, Euphorbium in Pythagoram renatum, verbis Hieronymi usurpatis, tanquam pessimum patrem in filio pessimo redivivum proscindit. Paulinus [Col. 0592D] noster lib. I contra Felicem, cap. 5, pudoris inscium virum appellat, ibique jurisjurandi profanatorem, religiosique sacramenti effractorem fuisse in faciem ei jactat et perjurium objurgat. Insuper impudentissima fronte virum, cap. 11, parem Judaeis et Ario, anilis fabulae hominem vocat, cap. 12 et cap. 21, sic eum alloquitur: Quousque crapulatus perfidiae poculo ursina stertere non desines nare? et alia hujusmodi innumera, quae sparsim in tribus contra eum libris invenies. Quid peccavit igitur Mabillonius, si hominem hujus furfuris a sanctissimis synchronis viris ita justissime traductum nebulonem affirmet? Quod si beatum, eum dixit Alcuinus, quid tum? Miror Basnagium alioquin valde eruditum ignorasse beati titulum esse honorarium, ut pluribus docet Du Cange in Glossario V. Beatitudo, ubi non solum in praesentia esse titulum soli pontifici Romano reservatum ostendit, sed etiam superiori aetate caeteris episcopis, quandoque etiam laicis communem. Audiendus hic Brissonius de Formulis lib. III, pag. 323, [Col. 0593A] edit. Francofurt. 1592, postquam varias hujusmodi formulas congesserat, sic concludens: »In quibus exemplis solemnia haec in archiepiscopis appellandis verba , seu beatitudo tua, observanda cursim moneo.« Caeterum quod ipsum vocet religiosae vitae praecipuum et sanctitate spectabilem, hoc honoris causa dictum, et urbanitatis officium fuit, quo uti ad emulcendos haeresiarcharum elatos spiritus satius esse putavit. Adde, quod cum nondum Felix in haeresi edocenda pervicax et obstinatus appareret, molli manu eum pertractare debuerat, ne si verbis superioribus non pepercisset, induratum iret cor Felicis. Sed quorsum haec? Patet viri indoles. Nollet haereticus haereticum traduci; hinc partes ejus tuetur; dignum patella operculum.

IV. Sed, bone Deus, quis genium viri assequetur? Audisti, lector optime, Basnagium extollentem Alcuinum quia Felicem beatum dixerit, et virum sanctitate spectabilem. Paucas lineas ejusdem paragraphi [Col. 0593B] percurre, et laudem tribuentem Elipando Alcuinum invenies a Basnagio impetitum et pessime habitum, »Elipandus, scribit Basnagius, eruditione praestabat,« in cujus commendationem subdit verba Alcuini Elipando scribentis: »Tu enim es sanctissimus praesul, civitas supra montem posita, quae nullatenus abscondi potest, cujus murus nequaquam debet insidiosis cuniculis cujuslibet perfidiae alicuibi perforari, etc.« Subdit Basnagius: »Mirare, lector, indolem theologi Elipando adulantis, quanquam ipsum errare crederet, qui profano saltem stylo ipsi accommodat verba Christi, quibus firmitas Ecclesiae totius fundatur: Elipandus igitur, si credatur Alcuino, erat civitas supra montem posita, quae nullatenus abscondi poterat. Elicias nunc ex ipsius Christi verbis firmitatem Ecclesiae splendidam, et ad extrema usque saecula in eadem sententia permansuram, cum Elipandus errans sit illa civitas supra montem posita, quae nulla tenus abscondi nec perforari poterat.«

[Col. 0593C] V. Quis bilem haec audiens contineret? Non tot periodos leges, quot mendacia offendes. 1o Quem laudat Alcuinus, non ex eo quod ipsum errare credat, laudat; sed ab eminentia dignitatis et sanctitate praesulatus, quae in se laude digna est quia sanctissima et optima: non ergo miranda indoles theologi Elipando adulantis. 2o Cum dicit Alcuinus Elipandum esse civitatem supra montem positam, quae abscondi non potest, nihil aliud dicit quam quod saepissime dicit Ecclesia, cum verba Evangelii Matth. V, 14, applicat sanctis doctoribus: Vos estis lux mundi: non potest civitas abscondi supra montem posita: neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Quae verba, quae dixerat Dominus de suis apostolis, et aptat Ecclesia apostolorum successoribus, nihil aliud innuunt nisi hoc, quod viri apostolici doctrinae et virtutis exemplo caeteris praelucere debeant; et sicuti civitas supra montem posita non potest abscondi, ita hi qui in Ecclesia ratione ministerii [Col. 0593D] vel dignitatis aliis praelati sunt, non possunt abscondi, quin eorum vita et doctrina caeteris non pateat ad exemplum, quoniam qui accendunt lucernam, id est qui hujusmodi homines eminere faciunt, non ponunt sub modio, id est non eos tales constituunt, ut absconditam vitam agant, sed quae caeteris, qui in domo sunt, praeluceat tanquam super candelabrum elevata. Hic est sensus obvius genuinusque loci Matthaei, et non de Ecclesia et congregatione fidelium est accipiendus, ut facit Basnagius, ut insurgat mordaci sarcasmo in catholicos firmitatem Ecclesiae tuentes. Non haec sunt verba, o Basnagi, quibus Ecclesiae totius firmitas fundatur, sed ex aliis Christi verbis firmitatem Ecclesiae splendidam, et ad extrema usque saecula in eadem sententia permansuram elicimus. Super hanc petram, aiebat Christus, aedificabo Ecclesiam meam, et portae inferi non praevalebunt adversus eam (Matth. XVI, 18). Ecce ego vobiscum sum omnibus diebus usque ad consummationem [Col. 0594A] saeculi (Matth. XXVIII, 20). Et pleraque alia testimonia sunt, quibus fulcitur firmitas Ecclesiae, quae, quia et controversiarum hic locus non est, et ferme omnibus nota sunt, afferre supersedemus. 3o Basnagius referens verba Alcuini sic ea contorquet: »Cum Elipandus errans sit illa civitas supra montem posita, quae nullatenus abscondi nec perforari poterat.« Hoc non dixit Alcuinus. Sed incidimus in mendacem immemorem. Ipse Basnagius recitaverat verba Alcuini, quae ex ejus ore talia sunt: »Cujus murus nequaquam debet insidiosis cuniculis cujuslibet perfidiae alicubi perforari.« Et paulo infra repetens, et ea commentans ait esse ex Alcuino Elipandum civitatem »quae nec abscondi nec perforari potest.« Dixit Alcuinus, 228 non debet, o Basnagi, non dixit, non potest; Ecclesia catholica non potest sicut nec abscondi sic nec perforari. Elipandus episcopus ut praesul Ecclesiae abscondi quidem non potest; sed quia perforari potest, ideo monens eum [Col. 0594B] officii sui, ait: »cujus murus nequaquam debet cuniculis perfidiae perforari.«

VI. Basnagius eodem paragrapho relatis erroribus, quibus inficiebantur Hispaniae, et memorata Adriani papae epistola, qua impetebantur, subdit: »Unum stupemus: in tanta malorum et errorum colluvie minima theologorum sphalmata circa paschatis celebrationem et vocem adoptivi filii censuras tot talesque attraxisse, dum majoribus peccatis circa praedestinationem liberumque arbitrium, et morum impuritati parceretur.« Quomodo minima sphalmata theologorum habenda sunt illa, quibus haeresis fovetur Quartadecimanorum, et divinitas Christi Jesu impugnatur? Non habuit vetus Ecclesia pro minimis sphalmatibus errores circa festum Paschae, quae tam acriter eos quondam fuit insectata. Ipse Basnagius ibidem dolet, quod »proceres et populus (Hispaniarum) pro se quisque, ut collibitum erat, ita vitam instituebant, atque de rebus divinis, nullo prohibente, pro voluntate atque arbitratu singuli sentiebant, [Col. 0594C] quae magna pernicies est.« Magnam perniciem fatetur de rebus divinis pro voluntate atque arbitratu sentire, et minima sphalmata theologorum vocat, quae hanc magnam creabant, perniciem? Hominem non capio.

VII. Basnagius paragrapho 3 Marianam et cardinalem de Aguirre, qui errores Felicis et Elipandi forsan deceptorum a contagione e proximo blasphemantium Mahometanorum originem traxisse putant, sic impetit: »Sed quid consuetudinis cum Saracenis ferocissimis? aut fidei concretionis apud episcopos fidei defensione in caeteris illustrissimos? et qua ratione potuit a Mahometanis hauriri sententia de filio adoptivo, his temporibus saepius damnata tanquam haeretica, nequaquam vero tanquam Saracenica, non enim olim, parcebant verbis ipsissima concilia. Denique Felicem contra Saracenos scripsisse jam notavimus.« Ferme quot verba tot mendacia. 1o Non est cardinalis de Aguirre ista sententia, sed [Col. 0594D] Nicolai Antonii Hispalensis qui in Bibliotheca Hispana (quam tamen ope cardinalis de Aguirre in lucem editam fuisse non diffitemur), ista scribit, cujus verba, quae recitat Basnagius, recitata a nobis quoque sunt in Dissert. historica de Felicis et Elipandi haeresi, n. 3. 2o Cum verbo forsan Nicolaus opinionem suam prodit: Basnagius nodum in scirpo quaerens tanquam absolutam sententiam impugnat. 3o Miratur quae fuerit consuetudo Hispanis cum Saracenis? Per octo et amplius saecula Mauri Saracenique Hispanis dominati sunt ab anno 711 quo Hispanias ingressi sunt ad annum 1492 quo Ferdinando rege sunt expulsi ab Hispaniis et quaerit quae potuerit esse per septingentos et amplius annos Hispanos inter et Saracenos consuetudo. 4o Elipandus et Felix, ut haeretici proscripti, suntne, Basnagi, episcopi fidei defensione illustrissimi? 5o Qua ratione potuit a Mahometanis hauriri sententia de filio adoptivo? Novus homo videtur Basnagius in doctrina [Col. 0595A] Mahometanorum. Petrus Venerabilis abbas Cluniacensis nonus ipsum docere potuisset, qui lib. IV, epist. 17, ait Sergium monachum Nestorii sectatorem conjunctum Mahometo, secundum magistri sui intellectum, qui salvatorem nostrum Deum esse negabat, Mahometum Christianum Nestorianum effecisse. Haeresim autem Felicianam germen Nestoriani erroris fuisse communior fert opinio, ut in nostra dissertatione dogmatica de Felicis haeresi ostendimus. 6o Sententiam ait de filio adoptivo his temporibus saepius damnatam tanquam haereticam. Vellem ostenderet quae fuerint illa tempora, quibus saepius tunc fuerat damnata tanquam haeretica. Non me latet ante Nestorium docuisse Bonosum Christum de matre adoptivum, et veluti praelusisse Nestorio. Damnata haeresis fuit in concilio Capuano anno 389, quam haeresim Chromatius noster anno 420 aliquando disertis verbis, tametsi breviter, refellit. Sed haec proprie non erat haeresis Feliciana, ut Elipandus [Col. 0595B] ipse fatetur, quia tantummodo de matre adoptivum, et non de Patre ante saecula genitum astruebat. Quomodo ergo dicere potuit Basnagius his temporibus saepius damnatam, cum inquirat quibus temporibus sit enata? Ad examen vocatur origo sub his temporibus: non ergo sub his temporibus erat saepius damnata. Damnata quidem saepius fuit, sed non sub his, sed posterioribus temporibus. 7o Contra Saracenos scripsisse Felicem Basnagius supra jam notavit. Et nos supra jam diximus: unde hoc revelatum Basnagio? cum Leo III vocans Felicem Saracenis consentaneum, arguendi det ansam si non pro Saracenis, certe neque omnino pro Ecclesiae veritate scripsisse.

VIII. Basnagius ibid.: Qui praejudiciis etiam inveteratis abripi se non patitur in dogmate Felicis Nestorianismum, quem plerique nequidem excepto Marca comprehensum volunt, ut nos in dissertatione supra allegata ostendimus, inesse negat. Quare? quia ipsi haeretici hoc negant. Elipandus non duas cum Nestosio, [Col. 0595C] sed unam personam fatetur, et licet secundum humanitatem adoptivum dicat filium, personarum numerus in Trinitate non auctus est, et unius personae fuerunt totius temporis actiones. Qua genuina, ut ipse ait, sententia Elipandi prolata, subdit: »Qualis igitur fuerit error, ad cujus damnationem Carolus Magnus, Adrianus pontifex et caeteri doctores non modo tot tumultus excitaverint, sed convocata sint concilia plurima, dum aliis parceretur erroribus, nos ingenue fatemur mere fuisse logomachicam, quae saepius occurrit apud theologos. Subtiliter nimis ratiocinabatur Toletanus praesul, et, ni fallor, levissimum agitabat argumentum circa vocem adoptivi vitilitigans. Quippe unio hypostatica divinitatis cum humanitate, quae unam conficiebat personam, tantam conciliabat eminentiam, ut adoptione non egeret . . . . . Levissima fuit igitur controversia circa vocem adoptivi filii, ubi de ejus humanitate tantum agebatur.« Haec paucis omissis Basnagius. [Col. 0595D] Quo merito et quo jure plerique Nestorianismum in dogmate Felicis comprehensum asserant non est quod hic prolixius exponam. Vide dissertationem nostram dogmaticam de Felicis et Elipandi haeresi a n. 10 et seqq. Quod vero a Basnagio hic dicitur imminuendum pondus controversiae, id vero futile est et nugatorium. Felix et ejus sectatores negabant quidem se dividere personas, sed doctrinam statuebant, quae necessario divisionem personarum astruebat. Vide eamd. dissert. a num. 14 et seqq. Audi adhuc Paulinum contra Felicem lib. I, cap. 9: »Personas, ait (Felix), non divido, naturas prorsus distinguo; sed cum se excusare ab hac nititur noxa, et tamen frequentius id agere, ex propriis nihilominus potest revinci commentis, duorum criminum facti et mendacii reus, etc.:« et Alcuinum in responsione ad Elipandum: »Quomodo in hisce tuis verbis duas non intelligis in Christo personas te affirmare, cum dicis ei et illi? Quasi alius sit qui ex Deo [Col. 0596A] Patre genitus est, et alius qui ex virgine matre, dum Evangelista dicit, Verbum caro factum est.« Etiam Nestorius dicebat se non duas naturas unamque personam negare, cum negaret tamen unionem hypostaticam, et subinde duas personas necessario deberet supponere, damnatus fuit a Coelestino et Cyrilio, conciliisque per eos coactis, ut ibidem ostendimus. Non ergo fidendum haereticis, et minus caeteris Basnagio, qui dogma, quod Salvatori nostro filietatem Dei adimebat, et unum uti caeteros adoptione egentes constituebat, Nestorianismumque reviviscere faciebat, logomachicam levissimamque fuisse controversiam circa vocem adoptivi confidentissimus homo pronuntiat.

IX. Basnagius § 4 de Beato, socio Etherii in oppugnatione Felicianae haereseos, scribens asserit, religiosum fuisse, qui saeculo fratrique renuntians monachum induit, ut in claustro alios fratres reperiret. Abbatem appellatum ab Alcuino probat non commendatarium [Col. 0596B] (nam apud Visigothos hujusmodi usus receptus non erat), sed vere monachum fuisse. Commendat ipsum, quod promptiori ad scribendum quam ad dicendum donatus ingenio, scripserit non modo adversus Elipandum, sed et Commentarium in Apocalypsim, qui nondum est editus. Ab Asturicensibus sub corrupto nomine San Bieco uti unum ex coelitibus coli ultro citroque fatetur. Cum autem tot laudes prodat de Beato, et paulo post ex Elipandi in eum jactatis injuriis ansam arripiat de ipso detrahendi nonne mirari jure possumus censoris nostri criticen et inconstantiam? Elipandus Alcuino scribens diras in ipsum et Beatum injurias evomuit. De Beato enim loquens sic ait: »Antiphrasius Beatus, Antichristi discipulus, carnis immunditia foetidus et ab altario Christi extraneus pseudochristus et pseudopropheta.« His ab ore Elipandi exceptis quid facit Basnagius? Omnem lapidem movet ut credibilia faciat objecta crimina. Audi ipsum: »Sed praecipua, ait, nobis incumbit observatio circa Beatum, carnis immunditia [Col. 0596C] foetidum, imo foedissimum; denique ob morum impuritatem ab altario Dei extraneum. An verisimile fit praesulem Toletanum, testem oculatum, scriptorem coaevum, contribulem 229 talia scripsisse Alcuino, Beati Zelotae, qui facillime calumniae notam poterat inurere, si ea falsa fuissent? Illam ne repellit Marca celeberrimus, notans per transennam haec verba esse irarum et calumniae plena? Non modo foetidos mores exprobrat Elipandus Beato ubique, sed cum ab altario Dei extraneum dicit, quod fieri non potuit nisi sententia publica, qua sacerdotis munere privabatur. Huic foetido opponebat Elipandus Felicem, quem novimus ab ineunte aetate charitate summum, pudicum et moribus ornatum, quem tu persequeris in montibus, speluncis et in cavernis terrae latitantem.« Quid opus erat, quaeso, ut Marca haec repelleret acriori vi quam cum dixit esse haec verba irarum et calumniae plena? Haec est omnium aptissima responsio. Fiuntne credibilia quae [Col. 0596D] dicit de Felice Elipandus, cum eum praedicat charitate summum, pudicum, moribus ornatum, quem scimus ut haereticum pertinacissimum, pejeratorem toties a sanctissimis Patribus pluribus in conciliis damnatum? Nequaquam sane. Ergo nec credibilia sunt quae de Beato ore impudentissimo effutiit. Non repulit Alcuinus. Quid tum? Et in se jactata maledicta non repulit. Hoc silentium virtutis erat, non vices habebat confessionis, ut maligne Basnagius intendit inferre.

X. Haec erant, quibusdam minutioribus omissis, quae in Basnagii observationes animadvertenda habueramus. Absit ut exagitare manes cujusquam nobis insit libido. Sed cum vidimus veritatem innocentiamque sanctissimorum doctorum adeo indigne traduci, et haereticorum ab Ecclesia proscriptorum errores tam aperte impudenterque defendi; zelus, charitas, adegerunt clypeoque insurgere et hasta, insontiumque causae patrocinari, et mendacia ad caeterorum [Col. 0597A] cautelam refellere. Si cui acrior, quam nostra fert consuetudo, stylus videatur, meminerit illius Terentiani in prologo Phormionis, V, 20:

[Col. 0598A] Hic respondere voluit, non lacessere.
Benedictis si certasset, audisset bene.



DISSERTATIO QUINTA. DE SYMBOLO FIDEI.
[Col. 0597]

[Col. 0597A] I. Graeca vox latissimae est significationis; accipiturque pro indicio seu signo cujuscunque rei; unde et tesserae militares, hospitales, theatrales, convivales symbola dicta. Apud Christianos vero Patres ejus significatio contrahitur ad innuendam regulam illam qua summa fidei continetur. Sic Paulinus noster in concilio Forojuliensi, vocabulum vetus secutus, symbolum [Col. 0597B] fidei memoriter tenendum proponit: »Symbolum, ait, et orationem Dominicam omnis Christianus memoriter sciat.« Et paulo ante commendaverat symbolum Nicaenum seu Politanum, quod in synodo cum quibusdam dilucidationibus proposuerat, ab ecclesiasticis pariter memoriae mandari, integri anni spatio iis concesso, qui hebetiori ingenio forent: itaque imperatum, ut in anniversaria concilii sessione valerent nec apice praetermisso quod didicerant recitare. Cum autem quaedam in historia symboli occurrant, quae res Aquileiensis ecclesiae propius tangunt, non ab re duximus, si ab ovo, ut dicitur, rem petentes, prius de symbolo fidei in Ecclesia universali historiam, succincte quidem texuerimus; deinde ad symbolum ecclesiae nostrae descenderimus, et si quid ad Paulinum nostrum cognoverimus pertinere, opportune interseramus.

II. Ut cum scriptoribus synchronis sancti Paulini nostri exordiamur, accipe a lib. I Etherii et Beati, quem contra Elipandum scripserunt, quare regula fidei [Col. 0597C] symbolum dicatur: »Symbolum Graece, quod Latine dicitur indicium et collatio. Indicium est, quia indicat cui credere debeamus, id est uni Deo Patri et Filio et Spiritui sancto. . . . . Collatio dicitur symbolum, hoc est quod plures in unum conferunt. . . . . Nam dicunt majores nostri quod apostoli post Ascensionem Domini et Salvatoris nostri Jesu Christi hoc symbolum, breve sibi praedicationis indicium, conferendo in unum quod sentiebant, componunt, ne localiter ab invicem discedentes diversum aliquid vel dissonum praedicaretur his, qui ad fidem Christi invitabantur.« Idem ferme Rufinus in Exposit. Symboli num. 2 ante eum scripserat. Advertendum attamen est, quod collatio, qua unusquisque aliquid de suo ponit, puta ad coenam instituendam, potius symbola dicatur quam symbolum.

III. Sic ab apostolis processisse symbolum fidei quieta traditione susceptum est, ut mirati plerique fuerint rem in dubium vocatam nostris temporibus. [Col. 0597D] Elias Du Pin in Biblioth. Eccles. tom. I, pag. 9, novitatem opinionis acriter tuetur, sed non impune; nam monachus illustris D. Matthaeus Petitdidier insurgit in Dupinianam sententiam toto nisu, feliciterque evincit non discedendum ab ecclesiastica traditione, opus apostolorum symbolum agnoscente. Quod confirmat sanctorum Patrum allatis sententiis, qui etsi de modo quo dicitur conflatum symbolum, expresse non loquantur, sic tamen loquuntur ut ab apostolis fuisse conflatum non sit dubitandum. Ex quibus infert se summopere mirari qua ratione Dupinius dicere potuerit primum scriptorem et unicum quinti saeculi Rufinum fuisse, qui symboli apostolos credat auctores. Replicat Du Pin: reponit tom. II P. Petitdidier. Si vacat et si lubet, legito. Satis tibi sit indicatam quaestionem fuisse, ne caecis oculis recentis auctoris opinionem sequereris, quin scires a recentiore auctore confutatum, et antiquam sententiam, docentem ab apostolis symbolum profectum, sartam tectamque servatam. Ne omittas etiam Natalem [Col. 0598A] Alexandrum saec. I, dissert. 12 de symbolo pluribus tuentem veritatem traditionis, quae ab apostolis symbolum confectum affirmat.

IV. Hoc igitur apostolorum opus, symbolum, inquam, semper amplexata et venerata est catholica Ecclesia, quae prioribus saeculis, quibus undique impetebatur a persecutoribus, ne sancta sua canibus [Col. 0598B] prodere cogeretur, oretenus illud tradere, non scripto in more habuit: et exhinc nil mirum, si inter veteres Patres haud quaquam invenitur, cum summopere caverent, ne Scriptura hujusmodi in profanorum manus deveniret. Rufinus in Exposit. Symb. num. 2: »Id circo haec non scribi chartulis atque membranis, sed retineri cordibus tradiderunt, ut certum esset neminem haec ex lectione, quae interdum pervenire etiam ad infideles solet, sed ex apostolorum traditione didicisse sufficeret.« Ad haec respiciebat Hieronymus epist. 61, disserens adversus errores Joannis Hierosolymitani, inquiens: »In symbolo fidei et spei nostrae, quod ab apostolis traditum non scribitur in charta et atramento, sed in tabulis cordis carnalibus post confessionem Trinitatis, et unitatem Ecclesiae, omne Christiani dogmatis sacramentum carnis resurrectione concluditur.« Hinc non extensiorem symboli propositionem in sanctis primorum saeculorum Patribus hac Hieronymi invenies, si demas Tertullianum qui lib. De Virginib. velandis [Col. 0598C] quosdam, non omnes, articulos innuit, et hos satis contracte. »Regula fidei, ait, una omnino est, sola immobilis, et irreformabilis, credendi scilicet in unicum Deum omnipotentem, mundi conditorem et Filium ejus Jesum Christum, natum ex virgine Maria, crucifixum sub Pontio Pilato, tertia die resuscitatum a mortuis, receptum in coelis, sedentem nunc ad dexteram Patris, venturum judicare vivos et mortuos per carnis etiam resurrectionem. Caeterum ipse divus Augustinus idem cavebat, unde monebat Catechumenos de symb. ad Catech. lib. I, cap. 1: »Symbolum nemo scribit ut legi possit; sed ad recensendum, ne forte deleat oblivio quod tradidit diligentia, sit vobis codex vestra memoria.« Idem suis dicebat sanctus Petrus Chrysologus ser. 58, qui est 2 de symb.: »Accepturi ergo symbolum . . . . . pectora parate, non chartam; sensum acuite, non calamum; et audita non atramentum, sed spiritu ministrante describite.« Et rationem rei subinfert: »ne profanus arbiter, ne improbus, [Col. 0598D] quod dilaceret, discussor inveniat, et fiat ad contemnentis et ignorantis ruinam, quod confitentis et credentis donatum est ad salutem.« Eadem ratione Sozomenus testatur lib. I, cap. 19, a piis et amicis viris admonitum se fuisse, ne in suis commentariis Nicaenum symbolum, ut destinaverat, insereret, quod sacramenta hujusmodi »a sacerdotibus solum et episcopis deberent tum dici, tum audiri. Eorum sane, se approbare consilium; nam verisimile esse nonnullos, qui non sunt initiati mysteriis, hunc librum perlecturos.«

V. Ad usque tempus igitur Nicaenae synodi, ex qua symbolum nova forma prodiit, illud apostolicum Ecclesia est amplexata, paucissimis vel additis vel omissis, 230 vel immutatis in quibusdam ecclesiis ad dogma forte ab haereticis impugnatum altius inculcandum, quod tamen non obfuit quominus apostolicum Symbolum et diceretur et haberetur. Rufinus hoc advertit, cum ait l. c. n. 3: »Illud non importune commonendum puto, quod in diversis ecclesiis alii [Col. 0599A] qua in his verbis inveniuntur adjecta. In ecclesia tamen urbis Romae hoc non deprehenditur factum, quod ego pro eo esse arbitror, quod neque haeresis ulla illic sumpsit exordium . . . In caeteris autem locis quantum intelligi datur, propter nonnullos haereticos addita quaedam videntur, per quae novellae doctrinae sensus crederetur excludi.«

VI. Cum autem Arius evomuisset virulentas blasphemias in consubstantialitatem Filii Dei, visum est Nicaenae synodo novum symbolum disertis verbis conficere, quod obviam iret haeresi nefandae. Putabit fortasse non nemo auctorem ejus Hermogenem fuisse ex epist. 82 sancti Basilii ad Patrophilum, quia ibi ait: »Hermogenes hostis Arii improbatae opinionis, quemadmodum manifestum est ex fide, quae primum ab illo viro Nicaeae pronuntiata est, etc.« Quem etiam epist. 74 episcopum Caesaraeae appellat. Verum cum ex sancti Athanasii ep. ad solitarios ipsi Ariani dicerent non de Hermogene, sed de Hosio: »Hic formulam fidei in Nicaena synodo concepit:« et insuper [Col. 0599B] non Hermogenes, sed Leontius episcopus esset Caesaraeae, qui synodo Nicaenae interfuit et subscripsit; »Putatur, ait Baronius ad an. 325, num. 33, sanctus Basilius (quod humanum est) memoria lapsus esse, cum Leontii successorem Hermogenem sedisse ait cum Patribus in Nicaeno concilio.« Hosius igitur auctor Nicaeni symboli creditur: quod quanquam Hermias Sozomenus caveret in sua historia referre, ne ad profanos deveniret, ut supra dictum est, in ecclesia tamen passim a Patribus et piis viris non amplius veritis ipsius profanationem, fide satis stabilita et vulgata, ore et scripto coepit sic promulgari, ut in synaxis quoque mysterio statuerent decantandum, ut mox videbitur. Sed nova haereseos peste grassante, Nicaeno aliquid additum fuit in concilio Constantinopolitano, quo recentibus occurrebatur erroribus, ita tamen ut aliquando vetus nomen servaverit, et symbolum Constantinopolitanum dictum quoque Nicaenum a pluribus, praecipue a Magistro sententiarum lib. I, [Col. 0599C] dist. 11 manifeste reperies. Additamentum autem teste Nicephoro Callixto lib. XII, cap. 13, opus fuit Gregorii Nysseni, qui quae de Spiritu sancto habentur, inseruit. »Etiam, ait, Spiritus sancti gloriam, ut pote similem atque aequalem Patri et Filio, sancto Nicaenae fidei symbolo adjecerunt, Gregorio Nysseno id, quod illi deesset, supplente.« Approbans vero Damasus pontifex acta concilii a Patribus sibi oblata, ut videre est in epistolis, quas idem Callixtus l. c. cap. 16 et 17 refert, in causa esse potuit quare aliquando ipse creditus fuerit auctor symboli in missa cantandi. Hoc sane habet Durandus Rational. lib. IV, cap. 25: »Nicaenum, scilicet Credo in unum Deum, Damasus papa ex condicto universalis synodi apud Constantinopolim celebratae instituit in missa cantare patenter.« Verum hujus cantationis originem aliam fuisse patebit infra.

VII. Tantam interim apud orbis ecclesias, et praecipue apud Romanam, quae caeterarum caput est et [Col. 0599D] mater, Constantinopolitan. symbolum, et talem sibi venerationem indeptum est, ut religio haberetur vel apicem addere ulterius aut minuere. Nam cum processu temporis additum fuisset Filioque ad innuendum contra novas Graecorum aliorumque haereses sancti Spiritus a Filio aeque ac a Patre processionem, additamentum Romana non admisit Ecclesia, non damnans vocis novitatem, sed venerans prioris formulae vetustatem. Occasio autem additionis in Occidente error Prisciallinistarum fuit, contra quem Hispaniarum concilia insurgentia formulam fidei statuerunt, quam post concilium Toletanum I in edit. Garsiae Loaisae reperies; non tamen ab eo conflatam credas, cum illud aera Hispan. 438, id est anno Christi 400 celebratum sit, et in regulae illius titulo mentio habeatur Leonis I papae, qui ab anno 440 ad annum 461 Petri cathedram occupavit. Pertinet igitur ad aliud concilium quod periit, ait Loaisa, et alio loco celebratum tempore Leonis papae asserit [Col. 0600A] Pagius, anno nempe 447, ut suspicatus fuerat Baronius. Vide Pagium ad annum 405, num. 16. Sic autem habet Hispana confessio: »Credimus, etc. . . . . . Spiritum quoque Paracletum esse, qui nec Pater sit ipse, nec Filius, sed a Patre Filioque procedens.« Sanctus vero Leo scribebat ad Turibium Asturiensem episcopum epist. 93, cap. 1, de Prisciallinistarum erroribus: »Primo itaque capitulo demonstratur quam impie sentiant de Trinitate divina, qui et Patris et Filii et Spiritus sancti unam atque eamdem asserunt esse personam, tanquam idem Deus nunc Pater, nunc Filius, nunc Spiritus sanctus nominetur, nec alius sit qui genuit, alius qui genitus est, alius qui de utroque processit.« Viden' usurpata a Patribus Hispanis verba ipsa Leonis, ut merito credas, quod in confessione fidei adeo dilucide assertam processionem Spiritus sancti etiam a Filio quod eam Hispani ab ipso Leone hausissent.

VIII. Ex Hispania ad Gallias symbolum sic quatuor syllabis auctum pertransiit: »Quo anno, incertum; [Col. 0600B] ait Natalis Alexander in saec. IV, dissert. 37, art. 3, Forsan in concilio Gentiliacensi, quod an. 727 praesente Pippino rege celebratum est: in quo Latinos inter et Graecos de Spiritus sancti processione fuit disputatum.« Sed hoc concilium non anno 727, sed anno 767 celebratum fuit teste Adone, qui ait disertis verbis: »Synodus anno Incarnationis Domini 767 et quaestio ventilata inter Graecos et Romanos de Trinitate, et utrum Spiritus sanctus sicut procedit a Patre, sic procedat a Filio.« Insuper Pippinus, sub cujus regno dicitur concilium Gentiliacense celebratum, non dicitur rex nisi anno 752, ut vult Pagius ex annalistis: non ergo anno 727, sed anno 767 synodus est acta. Verum ante hoc quoque tempus Galliae additionem videntur admisisse; nam Gregorius Turonensis, qui decessit anno 594, in exordio lib. I Histor. Francor. sic habet: »Credo sanctum Spiritum a Patre et Filio processisse.« Ita ille reddens rationem fidei suae antequam historiam suam [Col. 0600C] exordiatur, ne minus catholicus haberetur. Quod ergo Gallicana Ecclesia jam receperat, caeterae quoque Francico regi subditae recepere provinciae; et jam uno ore Gallia, Germania confitentibus Spiritum sanctum a Patre Filioque procedere, additamentum et Italia amplexa est. Primus qui occurrat inter Italos, qui hac usus est formula, est Paulinus noster, qui in symbolo, quod anno 796 in concilio Forojuliensi protulit, conceptis verbis habet, qui a Patre Filioque procedit. Et quidem e renata hoc erat faciendum. Etenim ea in synodo de erroribus Incarnationem Filii Dei, ac processionem Spiritus sancti impetentibus aeque actum fuit. Ideoque in ea, quam post symbolum addidit, declaratione, velut praemansum in os inserens sic habet: »Spiritus sanctus verus Deus, vere et proprie Spiritus sanctus est, et non est personaliter Pater vel Filius, sed ex utroque procedit.«

IX. Graeci, qui hunc fovebant errorem, quot turbas [Col. 0600D] pro hac re excitaverint, non est in ecclesiastica historia quispiam adeo peregrinus, qui ignoret. Illud vero valde mirandum quod Graeci ipsi fuerint deprehensi ab Occidentalibus saepe scripta Patrum, fide vere Graeca corrupisse. Jam advertit Binius in Notis ad concilium Romanum sub Agathone papa an. 680 congregatum, quod in epistola synodica a Patribus Romanis ad concilium Constantinopolitanum missa ablatae fuerint quatuor syllabae Filioque professioni fidei insertae. »Graeci impostores, ait, eam (epistolam synodicam) corruperunt, eoque loco quo legebatur olim: Credimus in Spiritum sanctum Dominum et vivificatorem, ex Patre Filioque procedentem: illi nomen Filioque expunxerunt.« Quam corruptionem ipsis objectam in concilio Florentino a Juliano cardinali post Emmanuelem Calecam ibidem advertit. Ex ea factum, ut falsarii scripturarum dicerentur, et, ut verbis utar chronologistae Brietii ad annum 780: »In professione fidei cum scriptum esset Spiritum sanctum [Col. 0601A] ex Patre Filioque procedere, Graeci nomen Filii turpiter expunxere: facile crediti librorum corruptores.« Nec illa vice tantummodo falsitatis et adulterinae corruptionis Graeci postulati sunt. Quandoquidem cum Zacharias pontifex in Graecum sermonem transtulisset Dialogos Gregorii Magni pontificis, eos vitiasse textum et abrasisse nomen Filii, Joannes Diaconus scriptor Vitae Graegorii ait his verbis cap. 75: »Quos libros Zacharias sanctae Ecclesiae Romanae episcopus, Graeco Latinoque sermone doctissimus temporibus Constantini imperatoris post annos ferme centum septuaginta quinque in Graecam linguam convertens Orientalibus ecclesiis divulgavit; quamvis astuta Graecorum perversitas in commemoratione Spiritus sancti a Patre procedentis, nomen Filii suaptim radens, abstulerit.« Locus ex corruptis in Gregorio est lib. II Dialogorum cap. 38 seu ultimo, ubi verba Gregorii Latina sunt hujusmodi: »Cum enim constet quia Paracletus Spiritus a Patre semper procedat et Filio, etc.« In Graeco sic legitur: [Col. 0601B] , , . Quod sic vertitur: Aperte igitur patet quod Paracletus spiritus a Patre procedit, et in Filio permanet. Quis non videt textus corruptionem? quis non cognoscit Graecam spongiam delentem, 231 et Graecam manum novum sensum substituentem et verba? Basnagius ipse non hoc inficiatur, sed ut homo qui omnem ansam insurgendi arripit in Romanam Ecclesiam, captat hinc occasionem criminandi Zachariam pontificem, in observatione circa Dialogos Gregorii Magni et eorum fragmenta inserta in Henrici Canisii Antiq. Lect. tom. II, part. I, pag. 88, edit. Amstel. an. 1725, sic blaterans: »Est observatione dignum Zachariam pontificem in eadem sede Romana collocatum et Latina Gregorii primi Graeco idiomate reddentem, penitus immutasse sententiam decessoris sui: quippe cum Gregorius scripserit haec verba (Dialog. lib. II, cap. 38): Cum enim constet quia Paracletus Spiritus a Patre semper [Col. 0601C] procedat et Filio; in Graeco Zachariae legatur: Aperte igitur patet, quod Paracletus a Patre procedit et in Filio permanet. Itaque Zacharias amplectebatur sententiam Graecorum circa processionem Spiritus sancti a Patre solo, et quod mirandum magis, contribulium suorum sententiam Gregorii nomine decorabat, et ipsi contra mentem adjudicabat. Quae fides hominibus etiam coelestibus, ut vocant, est habenda, si supinis lectoribus ita possint imponere?« Bellus homo Basnagius, qui ex fimbria textum dijudicat. Novimus hominem, cui convenit illud: , id est Hic vel in deorum conventu maledicet. Quis deorum descendit, ut diceret Basnagio Graecum illum, qui textum Gregorii corrupit, ipsum fuisse translatorem Zachariam? Joannes Diaconus, qui saeculo altero a Zacharia floruit, asserit a Graecis translationem Zachariae, non a Zacharia textum Gregorii vitiatum. Insuper Anastasius in Zacharia edit. Roman. 1718, n. marg. 219, hoc de sanctissimo [Col. 0601D] pontifice testimonium reddit: »Hic beatissimus vir juxta ritum ecclesiasticum, et fidei suae sponsionem orthodoxam, synodicam ecclesiae misit Constantinopolitanae, simulque et aliam suggestionem dirigens serenissimo Constantino principi.« Qui fieri potest, ut credatur Zacharias adulterator textus Gregorii in articulo fidei cum primis ponendo in gratiam Graecorum suorum contribulium, qui ipsis Graecis Constantinopolitanis, et eorum principi juxta orthodoxam fidei suae sponsionem, synodicam misit? sed sinamus virum citra vinum quandoque temulentum.

X. Anno 809 quidem Joannes monachus Hierosolymis refricuit quaestionem de processione Spiritus sancti, quae controversia in Occidentem delata in causa fuit, cur imperator Carolus Magnus ab Arduenna Aquisgranum adveniens mense Novembri synodum cogeret de qua Ado et caeteri annalistae Francorum uno ore conveniunt. Sit pro omnibus Bertinianus [Col. 0602A] sub an. 809: »Imperator de Arduenna Aquas reversus mense Novembrio concilium habuit de processione Spiritus sancti. Quam quaestionem Joannes quidam monachus Hierosolymis primo commovit. Cujus definiendae causa Berenharius episcopus Wormatiensis et Adalardus abbas monasterii Corbeiae Romam ad Leonem papam missi sunt.« Baronius ad an. 809, n. 53, ait hic actum non de Spiritus sancti processione, sed an bene legitimeque additum ab Hispanis, Gallis, Germanis in symbolo Filioque. Et revera quae a Berenhario et Adalardo cum Leone III acta et dicta sunt, quae recensuit Zmaragdus abbas, et quae per extensum habet Baronius, in eo versantur num ab ipsis esset erratum in eo, quod annuente ac probante Leone symbolum cantarent cum additione Filioque. Verum actum vere fuisse de processione Spiritus sancti, emota quaestio ab Hierosolymitano monacho, cui nihil rei erat cum additis ab Occidentalibus symbolo syllabis, et consensus omnium scriptorum satis evincit. Hoc innuit ipse [Col. 0602B] Theodulphus episcopus Aurelianensis, qui in praefatione ad Collectionem sententiarum veterum Patrum de processione Spiritus sancti a Patre et Filio, imperatori Carolo directam sic illum affatur v. 26:

Tuque manum injicies, vegetat quem Spiritus ille,
   Causa tuo cujus tempore coepit agi.
Causa igitur erat non praecise de additione, sed de ipsa processione, quae etiam antea, ut visum est, in Oriente, et in Hispaniis est actitata. Leo autem papa legatione Caroli accepta ex concilio Aquisgranensi (quod celebratum Novembri, legatorum adventum Romam in an. 810 sequentem transfundit) pluribus egit, ut suaderet legatis, quanquam verissimum esset Spiritum a Patre et Filio procedere, et fide catholica omnino tenendum; attamen non esse in symbolo aliquid addendum, quod multa alia mysteria, quae indubitanter de fide sunt, in symbolo [Col. 0602C] non essent inserta. Videsis acta hujusmodi apud Baronium. Concludebat itaque Leo curandum, ne symbolum cum additamento cantaretur. Exemplum ab regis palatio procedere debere omittendo additionem Filioque, ubi usus intermissus in eo foret, caeteras ecclesias facilius exemplum regium secuturas. Interim Leo tenacissimus veterum rituum duo veluti ancilia seu scuta argentea erexit, in quorum altero Latine, altero Graece symbolum sine additamento inscripsit. Anastasius in Leone III, n. 410: »Hic (Leo) pro amore et cautela orthodoxae fidei fecit ubi supra (id est in basilica beati Petri apostoli) scuta argentea duo scripta utraque symbolo, unum quidem litteris Graecis et alium Latinis sedentia dextra laevaque super ingressum corporis pensan. inibi libras nonaginta quatuor et uncias sex.« In basilica vero beati Pauli aliud erexit, de quo idem Bibliothecarius n. 411: »Fecit et supra in ingressu corporis scutum ex argento purissimo, in quo orthodoxae fidei symbolum [Col. 0602D] scribi fecit, quod pensan. libras triginta et duas.« Haec Anastasius de Leone.

XI. Verum quod in venerationem antiquioris Ecclesiae praxis fecerat Leo, id ipsum eodem saeculo Photius schismaticorum antesignanus in sui erroris probationem proferebat. Res sic se habuit. Ante an. 883 cum Photio Constantinopolitano patriarcha Aquileiensis per litteras communicavit, quem sine nomine profert historiam narrans sub hoc anno Baronius. Verosimile autem est Walpertum fuisse, qui saltem usque ad annum 884 sedem tenuit, succedente sibi Friderico. Verosimilius videtur Palladio juniori histor. Forojul. part. I, lib. III, fuisse Gradensem dictum quandoque Aquileiensem, quia Gradenses patriarchae majorem facilioremque communionem et consuetudinem cum Graecis habebant, quam Aquileienses, olim Longobardis, tunc imperio, Occidentali devoti. Sic proni sumus de sinu sordes excutere, et in socium vicinumque versare. Si quid [Col. 0603A] hic occurreret, quod decus nostris afferret, vereor ut Palladius meus partem fecisset Gradensibus. In istis nullum invenio qui his temporibus non laudabili vita probitateque floruerit: et ex Ughello in Gradensib. ab anno 854 usque ad annum 897 nullus apparet, qui communionem Romanae sedis non habuerit, ut ex obtentu pallii, vel convocatione ad concilia liquido constat. Walpertum autem ex nostris hujus erroris damnare grave durumque videtur, quia communionem cum Romano pontifice habuisse evincitur ex epistola Joannis PP. 8, in ordine 48, indict. 10, quae recidit in annum 877, ut ex praecedentibus et sequentibus epistolis apparet, directa Joanni Ravennati, Ansberto Mediolanensi, et Vaiperto (pro Walperto) Aquileiensi archiepiscopis, quam videre est in Concilior. tom. XI, edit. Ven. 1730. Lupus Walpertum praecessit, et Lupum Hindelmarius, qui anno 857 sedem tenebat, ut patet ex Ludovici II diplomate, quod V. cl. Apostolo Zeno suggerente profert additor Ughellianus, dat. [Col. 0603B] indict. 5 in hunc annum 857 incidente, anno imperii Ludovici X, quae tamen inter se non conveniunt. Annus enim 858 signatur indict. V, sed est Ludovici annus secundus. Annus autem decimus Ludovici est annus 866 notatus indict. XIV; forte in nota indictionis omittuntur duo primi caracteres X et I. Hindelmario sedem protrahunt ad annum vigesimum primum: adeoque decessio ejus cadet in annum 877, qui est annus, quo Walpertus accipit a Joanne PP. litteras; et inter Hindelmarium et Walpertum Lupum collocant, cujus cathedrae tempus, si haec omnia admittantur, invenire non datur. Si refugis credere epistolam ad Photium esse vel Hindelmarii, quia nimis tempore procedit, vel Walperti, quia communicaverat cum Romana Ecclesia, vel Friderici, quia tempore posterior, adeoque quemquam istorum schismaticum fuisse, ut ait Baronius, vide num Lupus, qui non magni temporis et nominis episcopus fuit, ferre possit hanc notam, et sicut nomine ita et re in ovili Christi lupus exstiterit. Quisquis igitur is fuerit, [Col. 0603C] scripsit Photio Constantinopolitano patriarchae schismaticus schismatico, et perfidus perfido, ait Baronius. Scripsit autem, ut, cum inter Latinos solus hujus sententiae videretur, suppetias imploraret a Graecis. Non defuit oratis Photius, prolixamque epistolam, callidam tamen aeque ac eloquentem remisit, et qua laudando mittentem et missum allatorem, qua exaltando propriam et deprimendo oppositam sententiam, qua Patres traducendo in obliquum, synodos male interpretando, in summa fere semper mentiendo, conatur funditus evellere orthodoxam doctrinam, et patriarcham Aquileien. in errore confirmare. Accipe pauca verba. Sic autem habet titulus: »Photii patriarchae Constantinopolitani ad archiepiscopum 232 Aquileiae, videlicet Venetiarum, de his qui blasphemo ore Spiritum sanctum a Filio etiam procedere affirmant. Beatitudinis tuae litterae nobis allatae significabant primo mentem tuam, quod sit secundum Deum, spiritus etiam dilectionem, quod magna sit [Col. 0603D] et excelsa, et vulgarium hominum conditionem superet. Admirati deinde sumus illum, qui nobis eas attulit. . . . . Pervenit ad nostras aures, quod nonnulli Occidentalium divinum et sanctissimum Spiritum non solum ex Deo Patre, verum etiam a Filio procedere novo dogmate introducunt. Quod nullo pacto est ferendum.« Postquam vero pro se stare buccis crepantibus effutierat sedes patriarchales, Leonem etiam magnum, qui damnando Eutychen et Nestorium Spiritum sanctum a Patre procedere dixit, non autem a Filio pro se stare malitiose inferebat addendo: »Similiter et junior Leo, qui non solum nomen, verum etiam fidem illius est aemulatus. . . ut nullo pacto barbara lingua corrumperetur immaculata nostrae fidei doctrina, Graeca lingua Occidentalibus sanctam Trinitatem glorificandam et celebrandam tradidit. Et non solum sermone et mandato id faciendum curavit, verum etiam quibusdam ancilibus, quasi clypeis constructis et columnis [Col. 0604A] erectis illam inscripsit, et in conspectu omnium statuens ad Ecclesiae valvas collocavit.« Si quod tunc prudens Leo III fecerat, in causae suae patrocinium traducit.

XII. Epocham additionis Filioque quae processu temporis symbolo inserta ab Ecclesia Romana recepta tandem fuit, statuere arduum est, nec adhuc in comperto, quis primus fuerit auctor. Manuel Calecas lib. IV contra Graecos Damasum ait aliquos fecisse auctorem: »Aiunt quoniam post primam synodum haeresis quaedam, quae filio Patris nomen applicaret, Graece dicta pullulavit, dicens Filium Patrem esse Spiritus sancti, ipsum vero Spiritum nepotem Patris. Quapropter Damasus, qui tunc erat Romanus episcopus, coacto concilio symbolo adjecit ex Filio procedere Spiritum sanctum, illis scilicet obsistens, qui dicerent eum ex Filio nasci. Qui enim ex Patre per Filium procedit, et ex Patre et Filio procedere dicitur, ex Filio profecto genitus [Col. 0604B] esse non potest.« Verum Alexio Aristeno, Damasum pariter facienti auctorem additionis, respondet Natalis Alexander Hist. Eccl. saec. IV, dissert. 37, art. 3, videlicet, quod Theodoretus, qui synodicam Damasi refert, hujus rei non meminerit, quod profecto non omisisset, si Damasus additionem primus recepisset. Quod autem in symbolo, quod Damasi nomine inter Hieronymi Opera circumfertur, haec verba Filioque legantur, flocci est faciendum, doctioribus cunctis convenientibus symbolum illud Damasi non esse. Qui enim fieri potuit, ut si Damasus statuisset addendum symbolo Filioque, aliquot post saeculis Leo III additionem ab Hispanis, Francisque factam adeo dure improbaret, et mordicus symbolum sine illa additione tueretur? Bellarminus controv. tom. I, lib. II, cap. 21 et 29, de Christo, tempus additionis refundit in VI saeculum: sic enim ait: »Non ignorabant (Graeci) additionem factam, et tamen per annos circiter 300 siluerunt, nec schisma fecerunt, ut patet, quia additio facta est circa annum 600;« et [Col. 0604C] praemiserat: »Nam Hormisda in epistola ad Justinum imperatorem diserte scripsit ex Patre Filioque Spiritum procedere.« At contra hoc Bellarmini assertum militat eadam responsio, videlicet, quod Leo III non aegre tulisset additionem, si a quopiam e suis antecessoribus statuta fuisset. Hormisda autem ea in epistola, quae est 79, tom. V Concil. edit. Ven., non loquitur praecise de symbolo, sed de mysterio Trinitatis, et verba faciens de Spiritu sancto subdit: »Notum est, quia proprium Spiritus sancti ut de Patre et Filio procederet sub una substantia Deitatis.« Non enim quia invenitur passim in Patribus haec veritas inculcata, inferri potest admissam etiam in symbolo additionem.

XIII. Si licet hac in re conjectari, probabile quidem admodum fit, non statuto alicujus generalis concilii, vel Romani pontificis, circa tempora Nicolai I cum particulares Ecclesiae jamdiu recepissent additionem, quia novum et petulantius schisma Graecorum [Col. 0604D] id exigebat, invectam fuisse etiam in Romanae Ecclesiae symbolum eam additionem, et receptione magis quam decreto aliquo comprobatam: vel, si mavis, concilium aliquod minus, puta Forojuliense, quod primum in Italia anno 796 eam symbolo apposuit; vel nationale, puta Aquisgranense anni 809, ad quod se non vocatos fuisse dolebant Graeci, adeoque plenarium non erat, particulam Filioque addidit. Approbante autem usu ipso novitatem et pontifice ratam habente, creditum fuit forte ab aliquibus, sed perperam a pontifice et synodo generali decreto aliquo confirmatam. Sic enim tenere videtur divus Thomas I p., q. 36, a 2, ad 2: »Insurgente, ait, errore quorumdam, in quodam concilio in Occidentalibus partibus congregato expressum fuit auctoritate Romani pontificis, cujus auctoritate etiam antiqua concilia congregabantur et confirmabantur.« His verbis in quodam concilio, generale concilium non videtur indicatum. Concilium enim generale non [Col. 0605A] adeo levis momenti est ut sub nomine cujusdam concilii soleat indicari. Quod addit Angelicus expressum auctoritate Romani pontificis nihil aliud innuit nisi auctoritatem Romani pontificis accessisse ad roborandum id quod a concilio factum fuerat. Adducendo enim divus Thomas in exemplum vetera concilia confirmata a pontifice, indicat non praecise de suo mandato insertam particulam Filioque, sed a Patribus insertam, confirmando concilium ratam habitam a pontifice. Hanc conjecturam confirmat querela ipsa Graecorum, cujus meminit tractatus ille Constantinopolitanus scriptus a fratribus praedicatoribus in ipsa Constantinopoli anno 1252, quem inter observationes et notas in libros Calecae ex variis monumentis Graecis collectas profert Petrus Stevartius ad calcem Operum ejusdem Manuelis Calecae. In eo enim sic legitur: »Secunda causa divisionis (Graecorum a Latinis) fuit, quia non fuerunt vocati ad concilium Ultramontanum, quando illa dictio, Filioque fuit apposita.« [Col. 0605B] Non ergo concilium generale erat. Forte autem Ultramontanum hoc concilium fuit Aquisgranense anni 809, uti dictum est.

XIV. Dionysius Petavius Theol. dogm. tom. II, de Trinit. lib. VII, cap. 2, n. 4, ex encyclica Photii mox citanda vel Nicolao I, vel circa ejus tempora syllabas illas Filioque additas autumat symbolo. Idem quoque opinari videtur Natalis Alexander Hist. Eccl. saec. IV, dissert. 37, art. 3, et quidem si de tempore agitur, nihil ferme est quod opponi possit. Quandoquidem res ejus temporis id suadent, et ipsa verba Photii subindicant, quae mox proferentur. Ipsum autem Nicolaum I fuisse additionis in Romana Ecclesia auctorem, Baronius noster satis probabiliter negat ad annum 883, n. 35: »Si id fuisset, ait, Photius altius in ipsum Nicolaum pontificem declamasset, qui eam in symbolum intulisset: sed cum duabus epistolis acerbissime in Romanam Ecclesiam invehatur, nunquam cum eo nomine sugillat, quod ea in Nicaenum symbolum intulisset.« Inter verba autem Photii, [Col. 0605C] quae habet in encyclica epistola ad Alexandrinam et caeteras patriarchales Orientis sedes directa, calumnias imposturasque enormes continente, citata a Petavio et Natali Alexandro, haec ad nostrum propositum facientia sunt: »O mali daemonis machinamenta? Spiritum sanctum non ex Patre solum, sed etiam ex Filio procedere vanissime praedicantes.« Baronius integram epistolam profert ad annum 863, n. 34, ex versione Federici Metii, qui, »collatis codicibus Vallicellano et collegii Graecorum summa diligentia in Latinum vertit, et in his perquirendis plurimum laboravit:« sunt Baronii verba. Vertit autem ipse sic: »O mali daemonis artes? Spiritum sanctum non ex Patre solum, sed etiam a Filio procedere noviter docentes.« Duo autem verba difficultatem enodant, si versionem Metianam admittis. Si enim Photius insurgit in errores, ut impostor dicebat, Latinorum noviter ab ipsis introductos, loquendo de additione Filioque symbolo facta, manifestissimum [Col. 0605D] fit sub his temporibus additum verbum fuisse. Graeca autem sic se habent apud Petavium l. c. , . Equidem per scriptum, vaniloquens importat; si vero diphthongo scribatur, videlicet , nova loquentes interpretandum est. Vanum enim autem novum significat. Quid scripserit Photius incertum. Affinitas dictionis facile inducere potuit amanuenses, ut unum pro alio acciperent. Verosimilius autem videtur secundum positum, et nova loquentes interpretandum, quia novitatem doctrinarum et rituum Photius Latinis objiciebat. Quidquid tamen sit circa scriptionem verbi, Photius novitatem additionis accusare volebat, ex cujus accusatione colligitur Romanam Ecclesiam circa hoc tempus adjecisse symbolo verbum Filioque.

XV. Sed quando nam symbolum in synaxi cantari [Col. 0606A] coepit? Caranza in sum. concilior. ad calcem canon. concilii I Cartag. Marcum papam, Sylvestri successorem, rei profert auctorem: quod Durandus lib. IV, cap. 25, confirmat, cum prius dicat »a Damaso institutum 233 cantari patenter;« subdat etiam: »Quanquam et Marcus papa primus statuisset illud alta voce cantare.« Hujus mentis inter recentiores est Dominicus Macer in Hierolexico V. Symbolum. Verum nullo modo, meo judicio, probabile fit Romanos pontifices auctores fuisse ritus, quem ipsi in sua Ecclesia non admittebant, et sero tandem consuetudinem receptione alibi jam usurpatam receperunt et approbarunt. In Liturgiis Orientalium ecclesiarum a priscis temporibus symbolum invenitur. In libris Dionysii Areopagitae nomine circumferri solitis, et praecise ecclesiast. Gierarch. cap. 3, part. II, nomine laudis et confessionis, quae praecedunt impositionem panis sancti, et calicis benedictionis in altari, juxta Scholiastem Staplutensem symbolum fidei intelligitur, quod si verum est, de symbolo Apostolico [Col. 0606B] est intelligendum quod caetera omnia antiquitate praecedit. In Liturgia sancti Basilii Magni in litania 3 haec Rubrica apponitur: Diac. Intendamus et canamus symbolum. Et cantant omnes symbolum incipiente arcidiacono. Symbolum Basilii, si non est Apostolicum, non aliud esse potest quam simplex Nicaenum. Etenim Constantinopolitanum non nisi ex concilio Constantinopolitano an. 381, prodiit. Basilius autem fato functus est an. 379, Kal. Januar. Aliud tamen dicendum est de symbolo, quod in Liturgia sancti Joannis Chrysost. nomine vulgata habetur. Nam cum Chrysostomus sedem Constantinopolitanam adierit an. 398, id est post actum concilium Constantinopolitanum, aliud symbolum non usurpasse par est credere, quam quod nuper ab ipso concilio emanarat. Quod etiam manifestius fit ex collatione symbolorum, nam factorem coeli et terrae invenies in symbolo Chrysostomi, quae verba addita a Constantinopolitano, desunt in Nicaeno. Quod si contendis symbolum in [Col. 0606C] hisce liturgiis posterioribus auctorum suorum saeculis additum fuisse, adhuc Orientales nostras praecessisse hac in re ecclesias evincitur. Etenim Theodorus Lector Collectaneor. lib. II, et quem ipse sequitur, Nicephorus Callistus Histor. Eccl. lib. XVI, cap. 35, aiunt auctorem symboli in synaxi cantandi Timotheum fuisse: »Timotheus ab amicis rogatus, sunt verba lectoris, symbolum fidei trecentorum decem et octo Patrum per singulas synaxes dici curavit ad reprehensionem videlicet Macedonii, quasi ille symbolum hoc non receperit, cum antea semel tantum in anno, in Parasceve scilicet Dominicae passionis tempore, quo episcopus catechizabat, recitatum esset.« Timotheus hic decessit anno 511. Alii tamen apud laudatum Nicephorum lib. XV, cap. 28, inter inventa Petri Cnaphei hoc quoque reponunt: »Ut symbolum sanctum, quod semel tantum antea magno et sancto Parasceves die dici solitum fuerat, in synaxi et conventu ecclesiae quovis decantaretur.« [Col. 0606D] Cardinalis Bona Rerum liturg. lib. II, cap. 8, n. 2, conciliare conatur has opiniones sic: »Sed hic (Cnapheus, qui tempore Zenonis floruit, id est sub finem saeculi IV et ante Timotheum e vivis excessit) fortassis in Antiochena: ille (Timotheus) in Constantinopolitana ecclesia hunc morem induxerunt, quem postea Hispani primi inter Latinos receperunt.«

XVI. Ritus hujus in Occidente propagationem pluribus exponit P. le Brun tom. II, dissert. 5, de Liturg. Hisp. seu Mozarab., art. 1, altioremque scaturiginem indagatur, quam hic sit operae pretium prodendo immorari. Sufficiat nosse in concilio Toletano III sub Pelagio II pontifice jussu Reccaredi regis congregato, VIII Id. Maii aera Hispan. 627 sibi proposuisse Patres concilii ecclesias Orientales hac in re imitandas. Capitulum autem secundum est hujusmodi: »Pro reverentia sanctissimae fidei, et propter corroborandas hominum invalidas mentes, consultu piissimi et gloriosissimi domini nostri Reccaredi [Col. 0607A] regis sancta constituit synodus, ut per omnes ecclesias Hispaniae vel Galleciae secundum formam Orientalium Ecclesiarum concilii Constantinopolitani, hoc est centum quinquaginta episcoporum symbolum fidei recitetur, ut priusquam Dominica dicatur oratio, voce clara a populo decantetur.« P. le Brun non a populo, sed populo decantetur habet: quam quidem puriorem genuinamque lectionem credimus. Juxta hujus capituli sanctionem in liturgia Mozarabica cardinalis Ximenes symbolum apponitur recitandum ante communionem. Sic ibi praecipitur: Elevet sacerdos corpus Christi, ut videatur a populo, et dicat chorus symbolum, bini ac bini, videlicet, Credimus in unum Deum, etc. Post haec frangit presbyter Eucharistiam. Idem habetur in liturgia a sancto Leandro in usu habita, nisi quod in hac non postea, sed dum cantatur symbolum, sacerdos frangit Eucharistiam per medium.

XVII. Sicuti autem ab Hispanis ad Gallos, deinde [Col. 0607B] ad Germanos et ad nostrates Carnos seu Forojulienses, Germanis finitimos, symbolum cum additione Filioque pertransiit, ita ritus cantandi symboli ad missam ab Hispania in hasce provincias commigravit. Tempus, quo hoc fieri coepit, assignare difficile est. Walafridus Strabo, qui paulo post Carolum Magnum floruit de Reb. Eccles. cap. 22, ait: »Apud Gallos et Germanos post dejectionem Felicis haeretici sub gloriosissimo Carolo Francorum rectore damnati, idem symbolum latius et crebrius in missarum coepit officiis recitari.« Si latius et crebrius postea factum dicitur, patet antea quidem factum, quamvis restrictius et rarius. Hoc tamen Galli inconsulto Romano pontifice non fecerunt, ut apparet ex dialogo missorum Caroli Magni ex concilio Aquisgranensi anno 809 cum Leone III, quem affert Baronius eod. an. n. 54 et seqq. qui n. 60 sic ait dixisse missos Caroli ad Leonem: »Nunquid non a te ipsum symbolum non est data in Ecclesia cantandi licentia? [Col. 0607C] Nunquid a nobis huc usus ille cantandi processit? . . . Papa: Ego licentiam dedi cantandi, non autem cantando quidpiam addendi, etc.« Franci igitur non ipsi primi ritum invexerunt, sed aliunde, puta ex Hispaniis, acceperunt, et non nisi facultate a Romano pontifice impetrata usurparunt, quam cum Leo fateatur se dedisse, ante annum 795 quo dictus est pontifex, dare non potuit, adeoque post concilium Francofurtanum anni 794, in quo haeresis Feliciana proscripta fuit. Quae proscriptio cum in causa fuerit symbolum frequentius cantandi, ut cum Strabone dictum modo est, videtur inferendum sub initium pontificatus Leonis symbolum crebrius coepisse in missis cantari. Quamvis autem Leo anno 809 cum legatis Caroli omnibus nervis ageret, ut ritus tolleretur ab ecclesia Gallicana eo quod ipse nimium abhorreret a novitate additionis Filioque, et suaderet ut in regia capella ab hoc ritu abstinerent, ut caeterae ecclesiae tantocius dediscerent quod ab exemplo regiae capellae forte didicissent, inanis tamen cessit conatus. Nam [Col. 0607D] eodem saeculo ritus ubique propagatus ab omnibus ecclesiis Gallicanis est receptus, ita ut episcopi statuta conficerent ad ritus hujus observationem. Hujusmodi est illud Herardi episcopi Turonensis, latum n. 16 in capitulis anni 858, indict. 6, anno episcopatus ejus 3, XVII Kal. Junii in synodo traditis, quod sic est: »De oratione Dominica et symbolo, ut memoriter omnes teneant; et Gloria Patri, ac Sanctus, atque Credulitas, et Kyrie eleison, a cuntis reverenter canatur. Psalmi similiter distincte a clericis. Et ut Secre a presbyteri non inchoent antequam Sanctus finiatur, et cum populo Sanctus cantent.« Si excipias prima verba, caetera ad missam indubie videntur pertinere. Symbolum quod appellat, quia memoriae praecipit mandandum, Apostolorum est. Credulitatem vero, ipsum Nicaenum seu Constantinopolitanum in missa, de qua ibi sermo, cantandum intelligit. Credulitatem autem ipsum symbolum esse, colligitur etiam ex epistola generali Caroli Magni ad archiepiscopos [Col. 0608A] regni Francorum tom. I Capitul., pag. 483, ab illo Apostolorum distinctum, nempe Nicaenum. Ait enim se velle scire quomodo sacerdotes doceant plebem »de symbolo, quae sit ejus interpretatio secundum Latinos; de credulitate quomodo credendum sit in Deum Patrem omnipotentem, et in Jesum Christum Filium ejus, et in Spiritum . . . sanctum, sanctam Ecclesiam catholicam, et caetera quae sequuntur in eodem symbolo.« Duo habet symbola: prius est Apostolorum, aliud, quod Credulitatem appellat, est ipsum Nicaenum, sive Constantinopolitanum.

XVIII. Tandem Romana Ecclesia ritum cantandi symbolum in missa amplexata est anno 1014, sub Benedicto VIII, instante sanctissimo imperatore Henrico. Rem narrat ipse, qui gestis interfuit, Berno abbas Augiae Majoris sive Divitis. Is in libello de quibusdam ad Missam spectantibus, cap. 2, loquens de hymno angelico Gloria in excelsis, qui a quibusdam non canebatur, quia Romani hunc perraro cantarent, [Col. 0608B] subdit: »Nam si illum angelicum hymnum prohibemur in festivis diebus canere, eo quod Romanorum presbyteri non solent eum canere, possumus simili modo post Evangelium symbolum reticere, quod Romani usque ad haec tempora divae memoriae Henrici imperatoris nullo modo cecinerunt. Sed ab eodem interrogati, cur ita agerent, me coram assistente, audivi eos, hujusmodi responsum reddere, videlicet quod Romana Ecclesia non fuisset aliquando ulla haereseos faece infecta, etc. . . . . At dominus imperator non ante desiit, quam omnium consensu id domino Benedicto apostolico persuasit, ut ad publicam missam illud decantarent. Sed utrum hanc 234 consuetudinem servent adhuc affirmare non possumus, quia certum non tenemus.« Haec scribebat Berno post annum 1024 quo decessit sanctus Henricus, et ante annum 1048 quo ipse fato functus est, quae tamen antea acciderunt, nempe anno 1014 quo Romae degebat imperator, coronam [Col. 0608C] imperii suscepturus a pontifice. Ab hoc igitur anno coepit cantari in ritu Romano symbolum, quod antea non fiebat, adeoque hujus non meminerunt Alcuinus, Amalarius, Rabanus, Remigius, et quotquot ante hoc tempus de ordine missae Romanae scripserunt, nec apparet in veteribus sacramentorum codicibus vestigium, si credis eminentissimo cardinali Joanni Bonae, qui hoc advertit Rer. liturg. lib. II, cap. 8, n. 2.

XIX. Verum jam contrahamus vela, sermonemque ad Aquileiense symbolum convertamus:

Atque equidem extremo jam jam sub fine laboris
Vela traho, et terris festino advertere proram.
Symbolum hoc non aliud est ab Apostolico, si paucula verba demas vel variata, vel addita, vel omissa. Accipe illud parum putum a presbytero ipsius Aquileien. ecclesiae Ruffino, et confer cum vulgari, videbisque quanta additio, vel detractio, vel mutatio sit inserta. Est igitur hujusmodi:

»Credo in Deo Patre omnipotente invisibili et impassibili; [Col. 0608D] et in Christo Jesu unico Filio ejus Domino nostro; Qui natus est de Spiritu sancto ex Maria Virgine: Crucifixus sub Pontio Pilato, et sepultus descendit ad inferna: Tertia die resurrexit a mortuis: Ascendit in coelos: sedet ad dexteram Patris: Inde venturus est judicare vivos et mortuos. Et in Spiritu sancto. Sanctam Ecclesiam: Remissionem peccatorum: Hujus carnis resurrectionem.«

Hoc est symbolum Aquileiense apud Ruffinum prout edidit post opera Cypriani Stephanus Baluzius. sive absolutor operis a Baluzio coepti monachus quidam Benedictinus e congreg. S. Mauri. Du-Pin in recensione symboli Aquileien., in aliquibus ab hoc variat et credit errore amanuensium dictum Credo in Deo, etc., et reponit in Deum, etc. Adnotator Rufini tribus mss. codicibus suam lectionem tuetur. Et exemplo aliorum symbolorum apud Hieronymum et Augustinum Pamelio reponenti in Deum, sic respondet: »Pamelii rationes probant illud quidem in plerisque [Col. 0609A] symbolis dici solere, Credo in Deum; at minime probant sic etiam exstitisse in symbolo ecclesiae Aquileiensis. Quin etiam quo usitatior erat accusativus in symbolis, eo minus probabile est librarios vel incuria, vel de industria ablativum in hoc symbolo posuisse. At minime mirum, si cum reperirent ablativum, novitate offensi accusativum inserverint. Quamobrem codices, in quibus legitur: Credo in Deo, etc., et in Christo, et in Spiritu sancto, videntur mihi accuratius consuetudinem ecclesiae Aquileiensis retinere, quam qui accusativum usurpant. Haec autem symboli pronuntiandi ratio non videtur ab hac ecclesia ascita sine concilio fuisse; sed ut trium personarum divinarum clarior esset distinctio ab articulis sequentibus, sanctam Ecclesiam, etc.« Et quidem apud Ruffinum nostrum non repetitur Credo ad sanctam Ecclesiam, ut repetitur apud Du Pin: et hinc collige rationem ablativi positi in personis Trinitatis, in quibus credimus ad discrimen accusativi, quo effertur [Col. 0609B] fides, qua credimus esse Ecclesiam, ut innuit Ruffinus l. c. n. 36, et Venantius Fortunatus initio lib. XI.

XX. Tria notata digna adduntur hoc symbolo, in primo scilicet, in quarto, et in ultimo articulo. In primo sic habetur, Credo in Deo Patre omnipotente invisibili et impassibili. Hoc omittitur apud Du Pin, et tamen Ruffinus rationem additionis profert in Exposit. Symb. Apost. § 4 et 5 his verbis: »Sciendum quod duo isti sermones in Ecclesiae Romanae symbolo non habentur: constat autem apud nos additos haereseos causa Sabellii, illius profecto, quae a nostris Patropassiana appellatur, id est quae Patrem ipsum vel ex Virgine natum dicit, et visibilem factum, vel passum affirmat in carne. Ut ergo excluderetur talis impietas de Patre, videntur haec addidisse majores et invisibilem Patrem atque impassibilem dixisse.« Cum tamen additionem hanc in symbolo Orientalium reperies, ob eamdem rationem credito insertam.

XXI. Descendit ad inferna articulus videtur peculiaris [Col. 0609C] symboli Aquileien., quippe qui in aliis symbolis nullibi inveniatur, praeter quam in vulgari, Descendit ad inferos. »Sciendum est, ait Ruffinus § 18, quod in Ecclesiae Romanae symbolo non habetur additum, Descendit ad inferna, sed neque in Orientis ecclesiis habetur hic sermo: vis tamen verbi eadem videtur esse in eo quod sepultus dicitur.« Hinc quia deest in caeteris, a plerisque expositoribus symboli expositio ejus omittitur. Qui autem exponere susceperunt, Richardus Eremita et Bruno Herbipolensis episcopus non a vulgari, Descendit ad inferos, sed ab Aquileiensi, Descendit ad inferna, verba exponenda hauserunt. Venantius Fortunatus l. c., qui symbolum Aquileiense, scriptor natali et origine conterminus, optime noverat, habet, Descendit ad infernum, quod sic exponit: »Descendens ad infernum injuriam non pertulit, quod fecit causa clementiae, velut ut rex intrans carcerem, non ut ipse teneretur, sed ut noxii solverentur.« Cur desit in caeteris in causa est, si [Col. 0609D] credis Macris in Hierolex. V. Symbolum, quod nulli dubium de veritate adhuc enatus est, nec haereticus ullus dogma hoc impetivit. Equidem Bellarminus tom. I, lib. IV, cap. 6, de Christi anima fatetur, quod »haec particula, Descendit ad inferos, hoc tempore habetur ubique. Et ita etiam legitur Catechismus Lutheri major et minor, item Calvini, Brentii, et aliorum. Ita quoque legunt Centuriatores Cent. I, lib II, cap. 4, et Petrus Martyr in libello De symbolo. Imo Calvinus lib. II Instit. cap. 16, § 8, dicit hunc articulum in praecipuis habendum esse.« Sed in hoc suspectum habeas Calvinum, nam loco proverbii est senarius ille:

,
id est, Verba inimici nunquam amica putes. Calvinus magnificat articulum descensionis ad inferos Christi, ut astruat illud nefarium et impium dogma suum de cruciatibus Christi in inferno et poenis damnatorum. [Col. 0610A] Quamvis autem articulus hic oppugnatores haereticos haud habeat, oppositore tamen, vero ne an apparente, non caruit, teste Petavio de Incar. lib. XIII, cap. 15, Erasmum intellige, qui de hoc articulo disserens, ait Petavius, »nuper sententiam tulit parum aequam catholicae professioni, et in eam propensum se esse monstravit.« Post quam autem capitib. 16 et 17 innumera, fere dixerim, Patrum tum Graecorum tum Latinorum protulisset testimonia astruentia hujus articuli veritatem, insurgit et perstringit cap. 18 Erasmum, qui et si dogma non impugnet aperte, minus reverenter tamen loquitur, quam de articulo fidei par est sentire. Placet Petavii aliqua selecta proferre, a quo condigne vapulat Erasmus: »Nec audiendus Erasmus, qui in Catechismo cap. 4 ad illud symboli, Descendit ad inferna, eo rem deducit, ut etsi non improbandam penitus particulam istam putet, nec temere damnandam propter auctoritatem Ecclesiae: non tamen adeo certe constare velit, quam [Col. 0610B] etiam ad symbolum adjunctam fuisse suspicatur. Et ad hunc locum multa congerit absurda sane, et non levi castigatione digna. Horum primum est quod Cyprianum ait dicere illum articulum in symbolo Romano non haberi, ac ne apud Orientis quidem ecclesias addi. Quem Cyprianum ibi nominat, Cyprianus non est, sed Ruffinus, quod hodie nemo paululum eruditus ignorat. Atque hic lapsus in alio dissimulari poterat, quem existimare possemus cursim tantummodo peragrantem opusculum illud inter Cypriani opera ex eo decerpisse periodum istam, nec caetera legisse. At in Erasmo locum non habet haec excusatio, qui Cyprianum edidit, accurateque recognovit. Quis igitur , et incogitantiam hominis, ne quid dicam asperius, non miretur, qui non animadverterit, quam in illo tractatu multa sint, quae non prorsus hebetem admonere possent non eum Cypriani esse, sed alterius aetate longe posterioris? . . . Item Aquileiensem ecclesiam nominat, in qua baptismo se initiatum asserit. Haec sane quemlibet stupidum [Col. 0610C] hominem docere poterant non illud opus esse Cypriani.« Pergit Petavius caetera vitilitigatoris naenias refutare, quem videsis, neque enim vacat omnia recensere.

XXII. Extremus symboli Aquileiensis articulus sic habet, Hujus carnis resurrectionem, qui cum diceretur, signo crucis manu frontem tangendo, ut moris fuit et est apud pios, caro contingebatur, in qua, et non in alia carne, quisque se profitebatur surrecturum. Ruffinus postquam varia ex Scripturis testimonia ad carnis resurrectionis veritatem firmandam et praecipue ex libro Job collegit n. 45, sic pergit: »Quod adjunctum est hujus, vide quam consonum sit omnibus his, quae de exemplis divinorum voluminum memorabamus. Quid enim aliud indicatur in dictis Job, quae superius exposuimus cum dicit: Qui resuscitabit pellem meam, quae haec nunc haurit, id est quae ista tormenta perpetitur, nonne aperte hujus carnis dicit resurrectionem futuram, hujus, inquam, [Col. 0610D] quae tribulationum et tentationum 235 cruciamenta nunc sustinet.« Simile habet lib. I Invectivar., non longe a principio, ubi postquam dixerat se ante annos triginta in monasterio positum, baptismo regeneratum, signaculum fidei consecutum per sanctos viros Chromatium tunc presbyterum, Jovinum archidiaconum, et Eusebium diaconum sancti Valeriani, subdit: »Ad majorem rei fidem . . . . praecipuum Ecclesiae nostrae mysterium pando . . . sancta Aquileiensis ecclesia, Dei spiritu futuras adversum nos calumnias providente, ubi tradit Carnis resurrectionem, addit unius pronominis syllabam, et pro eo quod caeteri dicunt, Carnis resurrectionem, nos dicimus, Hujus carnis resurrectionem, quo scilicet frontem, ut mos est in fine symboli, signaculo contingentes, et ore carnis hujus, videlicet quam contingimus, resurrectionem fatentes, omnem venenatae adversus nos linguae calumniandi aditum perstruamus.« Occurrebat Ruffinus, qui pro Origene sexuum differentiam [Col. 0611A] in resuscitandis amovente, stabat, objectioni, quae sibi poterat inferri. Sed casso labore. Nam sanctus Hieronymus Apologia II adversus Ruffinum artem detexit. »Non quaero, ait, quod scribis eamdem carnem resurgere, in qua vivimus, nullo membro amputato, nec aliqua parte corporis desecta: haec enim tua verba sunt. Sed quaero quod Origenes negat, utrum in eodem sexu, quo mortua sunt corpora suscitentur . . . Haec aut dicere debueras aut negare.« Huc facit quod Gregorius lib. XIV, cap. 29, Moral. in illud Job.: Et rursum circumdabor pelle mea, refert: videlicet Euticium Constantinopolitanum negantem veram corporum resurrectionem, adeo a se convictum, ut moriens pellem manus suae teneret dicens: Confiteor quia omnes in hac carne resurgemus.

XXIII. Haec sunt addita in symbolo Aquileien. Quae [Col. 0612A] vero desunt praecipua sunt communionem sanctorum, et vitam aeternam. Primum, etsi non inseratur, intelligitur in verbo ecclesiae; adeoque ejus articuli potius est expositio, quam singulare fidei aliquod caput, uti docemur per Catechismum Romanum sect. 24. Vitam autem aeternam deest non solum in Aquileiensi, sed et in Orientali, et in Romano, quod vere Apostolicum est, et non nisi in vulgari reperitur. Sanctus Hieronymus epist. 61, adversus errores Joannis Hierosolymitani: »Post confessionem Trinitatis, et unitatem Ecclesiae, omne Christiani dogmatis sacramentum carnis resurrectione concluditur.« Sed hic in resurrectione carnis comprehenditur, ut innuit Rufinus loc. cit. num. 45, »Erit ergo corpus quod resurget a mortuis, incorruptibile et immortale non solum justorum, sed etiam peccatorum.« Et si corpus, ergo et anima, per quam vitam vivet aeternam.



DISSERTATIO SEXTA. DE SYMBOLO ALTINENSI.
[Col. 0611]

[Col. 0611B] I. Pater Antonius Pagi in Critica Baroniana, ad an. Christi 802, num. 5, habet haec verba: »Baluzius in Praefatione lib. I Miscellaneor. pollicetur se integram sancti Paulini epistolam ad Carolum Magnum scriptam de rebus gestis in concilio Altinensi in lucem emissurum« quibus manifeste indicat se eam non vidisse. Et quidem videre ipse integram non potuit, cum e vivis an. 1699, Non. Jun., Aquis Sextiis decesserit, epistolas autem nonnisi an. 1715 inter Miscellanea Baluzii tom. VII Parisiis prodierit; in quo epistolam tom. I promissam, ex schedis V. C. Jacobi Sirmondi, pag. 6, integram profert ipse Baluzius, quo ex fonte et nos eam hausimus, et suo loco inter opera Paulini retulimus. Principium et finem epistolae afferunt et Baronius an. 802, num. 7 et seq., et Collectores Conciliorum. Nos quidem ex codice Vaticano, quo usus est Baronius, licet, ut ipse fatetur satis mendoso, et ex Conciliis Labbeanae editionis correximus menda quibus scatet editio Baluziana. [Col. 0611C] Cum vero ex Vaticano codice ut pote manco, non licuerit emendare nisi principium et finem dictae epistolae, nos ad reliquas partes ejus, notas, et observationes nostras conjectando producimus, ut lux non nimium clarae orationi affulgeat. Paulini siquidem stylus, si quando alias, hic certa verborum copia, ne dicam farragine implexus est, et phrasim adhuc turgidiorem praesefert, quam quae in caeteris ejus scriptis conspicitur. Corruptus saeculi gustus id ferebat, et ipse exquisitas dicendi formulas consectatus est, ut epistola digna principe, et regis aulae digna appareret. Circa eam tria occurrunt quae subtilius examen et accuratius expostulant: videlicet quae fuerit concilii, de quo loquitur epistola, potissima, seu proxima praeter communes, causa: quo anno et anni tempore concilium coactum sit, et tandem quo jure Altini fuerit coactum.

II. Intimam concilii Altinensis cogendi causam examinare aggredienti statim in limine occurrit Patris Bernardi Mariae de Rubeis viri doctissimi sententia [Col. 0611D] ut nobis videtur, a qua cum dissentire manifestis argumentis ducti, ut infra patebit, cogamur, eam non modo referre, sed et ubi opus erit infirmare necesse habemus: quod virum veritatis amantissimum aequi bonique facturum non dubitamus. Is igitur in dissert. de schismate Aquileiensi cap. 21 facinus Mauritii ducis Venetorum filii, in Joannem Gradensem patriarcham perpetratum, quod communiter, si non unica, praecipua tamen concilii causa censetur, uti diximus in Vita sancti Paulini, cap. 12, num. 4, non admittit, sed verba epistolae, quae scelus produnt, ad injurias illatas Leoni III pontifici Romae a Paschali, et Campulo in letaniis die 25 Aprilis an. 799 ait referenda, [Col. 0612B] pauloque post eodem anno celebratum concilium. »Immane vero facinus, inquit, quod memorat Paulinus, ad Venetos pertinere, qui Gradensi antistiti vitam eripuerunt, sine causa dicitur. Illud potius intelligi debet, quod Romae in sanctissimum pontificem Leonem III intentatum fuit.« Et § seq.: »Id anno contigit 799, ut communi calculo docent scriptores: unde eodem anno synodum Altini habuisse Paulinum colligitur. Diem designat Anastasius, qua ingens commissum est sacrilegium, Cum Leo more solito in letaniis, quae ab omnibus majores appellantur, procederet, diem scilicet 25 Aprilis. His diebus paschali tempore suam pro more synodum Altini celebravit Paulinus: vulgatumque sceleratum facinus Carolo regi denuntiat, ad ultionem.«

III. Verum rationes ipsae, quibus in hanc opinionem adductus est, expendendae sunt. 1. Est, quia nunquam in epistola Carolus vocatur imperator, sed rex tantummodo. Imperator dictus est an. 800 quo nondum [Col. 0612C] acciderat nex Gradensis praesulis. Si ergo interitus patriarchae Gradensis nondum acciderat, in causa esse non poterat, ut concilium convocaretur. 2. Quia sicuti Anastasius Leonem dicit a suis offensoribus semivivum relictum, ita et Paulinus ait sacerdotes semivivos relictos. 3. Epocha, quam habuit in mente Paulinus, cum alludit ad legem Levit. XIX, 23, latam de non gustando de fructu pomiferorum lignorum a primo plantationis anno ad quintum usque, intermissionem synodorum insinunt, scilicet a synodo Francofordiensi an. 794 ad synodum Altinensem an. 799. Anno autem 799 non facinus in Grandensem patriarcham, sed facinus in Romanum pontificem accidit. Ergo de hoc, et non de illo agit Paulinus in sua epistola et synodo. Haec sunt potiora argumenta, sive conjecturae P. de Rubeis.

IV. Ad quorum primum responderi potest, primo, quod in codice Vaticano habetur imperatori: quam lectionem probat Pagius ad an. 802, n. 4. Insuper nihil evincit, aut necessario concludit argumentum [Col. 0612D] ex appellatione vel regis, vel imperatoris. Sicut enim antequam imperator acclamaretur, pluries imperator est dictus, ut docet Baluzius ipse in notis ad concilium Narbonense; quod et nos advertimus in dissert. 4, n. 27, et videre est apud Du Cange V. Imperator: ita post susceptum diadema imperii regem dici posse non est ambigendum. Sic et in diplomate ad Fortunatum Gradensem datum an. 3 imperii, ipse Carolus dicit: »Maximum regni (non imperii) nostri munimentum, etc.,« et circa finem: »pro stabilitate regni nostri jugiter, Domini misericordiam exorare.« Neque hic imperii habet, sed regni observatione dignum est, quod habet Cointius ad an. 803, num. 58. [Col. 0613A] »In eodem praecepto, ait agens de hoc diplomate Fortunato concesso, Carolus annum imperii sui tertium apponit pro caractere chronologico, et in ipso diplomatis contextu misericordiam Domini non pro imperii sui, sed pro regni sui stabilitate cupit exorari. 236 Cur autem non utrobique mentionem imperii faciat haec ratio reddi potest. Imperii nomen perhonorificum, ditio nulla, ne vicus quidem. Idcirco Carolus, ut tempus consignet, quo praeceptum emittit, annum notat imperii sui; sed ubi de suis agit ditionibus, eas non imperii, sed regni vocabulo repraesentat.« Igitur Paulinus, qui in ditione Caroli regis concilium cogit, regem appellat, eadem forte ratione et ipse permotus.

V. Ad secundum de conformitate verborum, quae in Anastasio et in Paulino reperiuntur, nempe semivivus, Pater de Rubeis casu ne, an quia sententiae suae nequaquam faverent, aliqua verba omisit, quamvis proxima tetigerit. Textus sic se habet: »De sacerdotibus [Col. 0613B] autem plagis impositis, semique vivis relictis, vel certe diabolico fervescente furore per ejus satellites interemptis non meum, sed vestrae definitionis erit judicium.« Omisit interemptis: quanquam »verosimillimum dicat non unum pontificem, sed alios quoque sacerdotes, qui sese nefariis hominibus opposuerunt fustibus percussos, plagas excepisse, aliosque necatos esse.« In facto autem Leonis nullus interimitur; et an verosimillimum sit sacerdotes se opposuisse, et ideo necatos, audi Anastasium in Leone III, n. marg. 369: »Clam armati ad ipsum (Leonem) trucidandum absque ulla reverentia confluxerunt Paschale ad caput stante, et Campulo ad pedes secundum iniquum eorum consilium. Quo facto omnis (nota haec verba), omnis, qui circa eum erat populus, videlicet inermis, et in Dei officio praeparatus timore armorum perterritus in fugam conversus est.« Lego sequentia neminem a pontificis persecutoribus laesum verbere, minusque neci datum in Anastasio invenies. [Col. 0613C] Factum ergo Leonis ab Anastasio relatum non convenit cum expositione Paulini asserentis Sacerdotes plagis impositis semivivos relictos, vel (idem esse vel, ac et cuique ejus aevi consuetudinis non ignaro satis notum) certe diabolico furore per ejus satellites interemptos. Frustra igitur ex conformitate verborum quaerit P. de Rubeis sententiam suam fulcire cum potius verborum discrepantia, nostram quam infra proferemus opinionem tueatur.

VI. Tertium sive argumentum sive conjectura ex mysteriis legalibus petitum parum urget. Quid enim ad numerum annorum, quibus Paulini erat concilia cogere in sua provincia facit concilium Francofordiense, cui etsi interfuit, non tamen ab eo coactum est, ut tanquam de vinea a se plantata fructus comedere sibi liceret? quidquid ibi egit Paulinus non sibi, quia planta cedit solo, poterat imputare, ac proinde non poterat inter sua concilia Francofordiense accensere, ut a celebratione ejus numerum intermissorum [Col. 0613D] annorum ad exemplum mosaicae legis computaret; quod si ad hunc mysticum numerum Paulinus allusit, et ad intermissa concilia respexit, probabilius videtur eum pingui Minerva, ut dicitur, compoctando tempus et annos, concilium Forojuliense designare. Ab anno 796 ad an. usque 803, quo nos credimus concilium Altinense celebratum, vere septennium excurrit, quod numerum mysticum annorum de quibus in lege saepius memorata dictum est, non modo adaequat verum etiam superat. Sed res non est ad ultimam differentiam in comparationibus deducenda. Satis enim erat, mysticum quinquennii numerum comprehendi utcunque, ut in septennio comprehenditur. Si haec non arrident, et dices quinquennium nimis late accipi a nobis, et nos dicimus concilium Francofordiense constare non esse Paulini, ut ab eo de suis conciliis agens, sistendo in allegoria arborum a se plantatarum, epocham quinquennii statueret. Quid autem de hoc mystico numero sentiendum credamus [Col. 0614A] in notis dictum. Interim nonnulla adhuc opponenda.

VII. P. De Rubeis de die, quo male habitus est Leo Romae sic habet: »Diem designat Anastasius. . . . . scilicet 25 Aprilis. His diebus (nota haec verba), his diebus paschali tempore suam pro more synodum Altini celebravit Paulinus: vulgatumque sceleratum facinus Carolo regi denuntiat ad ultionem.« Non negamus pro more imo et tempore a canonibus praescripto synodum coactam. Hoc enim est, quod ait Paulinus: »Canonum incitantibus documentis concilium Altini habitum.« Quippe non praecise ob facinus quodpiam ad ulciscendum, sed ob consueta negotia in synodis agenda, videlicet de fide, de disciplina, et hujusmodi rebus eam Paulinus collegit, ut infra patebit. Erat ergo synodus ordinaria, ut videtur innuere ipse P. de Rubeis illis verbis: Paschali tempore pro more. Canones enim binas in anno collectiones synodorum statuentes alteram ad Idus Octobris, alteram [Col. 0614B] in hebdomada Dominicae tertiae post Pascha mandant celebrari. Ita concilium Nicaenum I cap. 5, et Antiochaenum I can. 20. Ad mensem Octobrem synodum Altinensem remittere nec P. de Rubeis consentit, qui tempore Paschali celebratam ait. Anno autem 799, quo Pascha in prid. Kal. Aprilis, seu 31 Martii incidit, Dominica tertia post Pascha ad 21 Aprilis diem est locanda. In hujus hebdomadae feria quinta, quae est 25 Aprilis, casus Leonis evenit. Non ergo innotescere potuit Paulino celebranti juxta praescriptum canonum de more ea hebdomada suum Altini concilium, ut ex eo comprovincialium episcoporum nomine scriberet ad Carolum et adultionem sceleris eum incitaret. Si dices concilium per hebdomadas sequentes celebratum, quaero an ordinario, an extra ordinem factum dicas. Si ordinario: non est amplius de more. Mos enim erat juxta canones hebdomada tertia post Pascha concilia haberi. Si extra ordinem: cum nulla praeter communes in quocunque concilio actitatas causa appareat cur extraordinario cogenda fuit [Col. 0614C] nisi ob sacerdotes male habitos? Sane non erit dicenda haec coadunata antequam casus Leonis innotesceret. Innotescere autem non potuit, nisi mense Maii jam inchoato, puta die circiter 7 vel 8. Ab hac ergo die ad summum synodus cogi potuit. Pentecostes autem festum in diem 19 Maii, quo probabilissimum est dimissos comprovinciales pro ea solemnitate ad suas Ecclesias, incidit. Intra spatium ergo 11 circiter dierum causa innotescit, synodus convocatur, adunatur, peragitur? Id vero concoquere quis possit. Si adhuc tempus protrahis, jam extra tempus paschale procedimus, et tamen dicitur: His diebus paschali tempore concilium celebratum.

VIII. Sed jam componenda lis est cum P. de Rubeis, quicum etsi inquirendae veritatis gratia opinionis dissensio esse potest, simultas tamen, vel contentio intercedere nequaquam poterit. Nam, ut aiebat quidem:

[Col. 0614D] Diversum sentire duos de rebus eisdem
   Incolumi licuit semper amicitia.
Igitur Paulinus cum scribit Carolo de sacerdotibus plagis impositis, semivivis relictis, et per satellites interemptis utrumque facinus respicere potuit Romanum scilicet et Gradense. Videns enim feritatem, quam perversi homines exercuerunt in Leonem III an. 799, renovari in Joannem Gradensem patriarcham an. 802 vel 803 ineunte, quaerimonias ex concilio Altinensi imperatori Carolo direxit, ut manus auxiliares laboranti Ecclesiae praeberet, illic sacerdotibus semivivis relictis innuens Leonem vulnerantum a nefariis Romanorum hic sacerdotibus peremptis, innuens Joannem Gradensem e turri praecipitem datum, et e vivis crudeliter sublatum. Hoc desumi posse videtur ex verbis epistolae, dum hortatur Carolum ad sententiam ferendam, quae hujusmodi temerarios, impiosque effrenes homines imposterum coerceat et ut amplissima regnorum suorum ditione prohibeat. [Col. 0615A] »Egrediatur, ait, si placet una de hac re per universam regni vestri late diffusam monarchiam decretalis sententiae ultio, quam nulla unquam possit inimica veritatis, et adversatrix justitiae . . . oblivio abolere. Valde enim hujus sceleris truculenta praestigia ob incuriam disciplinae per cunctas mundi Ecclesias praevaluere partes.« Haec loquendi formula, si bene perspicitur, innuit Paulinum non ex una actione scelesta tantummodo ansam arripuisse provocandi Carolum ad ultionem. Sed considerans quod Romae sacerdotes vulneribus sauciantur, Gradi necantur, et sic malum, quod pestem vocat, serpit et grassatur, et in pejus vergit in dies, sollicitat imperatorem, ut lege lata a regnis suis malorum hominum in Christi ministros furentium ulterius insaniendi libertatem submoveat. Ita igitur inter utrumque nostrum conveniat. Demus illi Paulinum ad facinus in Leonem papam intentatum in sua epistola respexisse: det nobis ille, Joannis quoque Gradensis caedem a Paulino designatam illum semivivum relictum, [Col. 0615B] hunc peremptum suis verbis significare voluisse.

IX. Igitur cum non respexerit Paulinus verbis suis unice et praecise ad casum Leonis papae, ut manifeste probatum est, nec aliud hujusmodi facinus circa haec tempora, quod Paulinum pertinere possit praeterquam Joannis Gradensis in historiis occurrat, cum iis stamus, qui necem Gradensis patriarchae credunt argumentum dedisse Paulino de sacerdotibus vulneratis, et peremptis conquerendi, et ex concilio Altinensi scribendi ad Carolum eumque ad ultionem ejusdem sollicitandi. Hinc ab anno 799 necessario removenda haec synodus est, quo factum Gradense non adhuc acciderat. Communiter assignatur Altinense concilium an. 802, sed hoc anno non potuisse cogi, ut cognoscas, recole, quae in Vita sancti Paulini, cap. 12, num. 1 et 2, de electione Christophori in Olivolensem episcopum in gratiam 237 Nicephori imperatoris Constantinopolitani a Joanne Gradensi ad consecrationem [Col. 0615C] non admissi, quanquam instarent tribuni Venetorum, et ex hinc causam enatam ipsum patriarcham Gradensem interimendi, jam diximus. Nicephori ad imperium assumptio, seu verius intrusio post depositionem Irenes, matris Constantini facta est indict. 11, Octobris die 31, anno 802, feria secunda, ut vult Petavius Ration. Tempor. p. I, lib. VIII, c. 6. Brietius lib. IX, cap. 1, decad. 1; Baronius ad an. 802, n. 1; Pagius eod. an. n. 2, qui annus octingentesimus secundus, ut ibi notat Pagius, et 795 secundum Alex. a Kal. Septembris inceptus; quem computum secutus fuisse videtur Paulus Diaconus Histor. lib. XXIII: »Sequenti, ait, anno (is est quintus imperantis iterum Irenes, quae reassumpsit imperium, ut ipse ibi scribit, anno ab Incarnatione Domini 791), qui est primus annus Nicephori, pridie Kalendas Novembris, indictione undecima, quarta noctis hora, quae feria secunda lucescit, idem Nicephorus cum esset patritius et logotheta generalis, tyrannidem adversus [Col. 0615D] Irenem piissimam concitavit.« Ergo Nicephorus a Kal. Novembris an. 802 imperat. Quomodo autem fieri potest, ut duorum tantummodo mensium spatio qui reliqui anno erant, haec omnia gesta sint, videlicet notitia Venetias perlata imperantis Nicephori; significatio vel cognitio ejus desiderii de electione Christophori; electio Christophori in episcopum Olivolensem in gratiam ejusdem imperatoris: aditio tribunorum Venetorum ad Joannem Gradensem patriarcham, ut electionem admitteret; repulsio electi; classis Venetae instructio; patriarchae casus et mors; synodi Altinensis congregatio et conscriptio synodicae epistolae. Haec omnia ut perficiantur, annus propemodum teritur, imo vix fortasse sufficiat.

X. Hanc Nicephori assumptionem, in cujus gratiam eligitur Olivolensis episcopus a Venetis, non adverterunt ii, qui an. 802 denatum Paulinum faciunt. Qui enim anachronismus, die 11 Januarii an. 802 mortuum statuere Paulinum, et eodem anno post [Col. 0616A] Kal. Novemb. cogentem concilium Altinense eumdem describere! Nos sub finem hujus anni legatum ad Aquense concilium ivisse docemus in ejus Vita cap. 11. Ex his vide quam jure ab anno 802 mortem Paulini abduxerimus, sicuti ab anno 803 cogimur abducere, ut suum tempus concilium Altinense inveniat. Hanc rationem ex tempore petitam vidit et scripsit ante nos Cointius: nos autem meditati sumus et scripsimus antequam Cointium videremus, quem cum haec nostra transcriberemus, tantummodo nacti sumus. Ille ergo ad an. 803 Altinensis synodi celebrationem locat: Nec, judicio nostro, fallitur. Cum autem ille designare neglexerit anni tempus, quo synodus acta, id nos aggredimur modo demonstrare.

XI. Admisimus supra, n. 8, quod dixerat Pater de Rubeis de more tempore paschali coadunatum episcoporum Altinensem conventum: adeoque infra hebdomadam tertiam post Pascha celebratum damus, et ultro concedimus quamvis de anno dissentiamus. [Col. 0616B] Callebat enim Paulinus canonum Patrumque sanctiones, quas eod. n. ex concilio Nicaeno I, can. 5, et Antiocheno I, can. 20 allegavimus, ex praecipue quod sanctus Leo papa scripserat epistola 84, cap. 7. Anastasio Thessalonicensi episcopo. »De conciliis autem episcopalibus non aliud indicimus, quam quod sancti Patres salubriter ordinarunt, ut scilicet bini conventus per annos singulos habeantur, in quibus de omnibus querelis, quae inter diversos ecclesiae ordines nasci assolent, judicetur. At si forte inter ipsos, qui praesunt, de majoribus (quod absit) peccatis causa nascatur, quae provinciali nequeat examine definiri: fraternitatem tuam de totius negotii qualitate metropolitanus curabit instruere, et si coram positis partibus nec tuo fuerit resopita judicio, ad nostram cognitionem quidquid illud est, transferatur.« Id praeterquam quod sponte concedendum videtur, patet etiam ex verbis ipsius Paulini in concilio Forojuliensi ubi dixit: »Bis in [Col. 0616C] anno concilium per unamquamque provinciam fieri debere, in urbe scilicet et metropoli in quolibet opportuno loco juxta metropolitani ejusdem regionis arbitrium.« Insuper in concilio Francofordiensi, cui Paulinus interfuit, quodque ipsum non poterat latere, statutum erat can. 6 »quod si quid aliquid est, quod episcopus metropolitanus non possit corrigere, vel pacificare, tum tandem veniant accusatores cum accusato cum litteris metropolitani, ut sciamus veritatem rei.« Quod ferme idem sapit ac id quod Leo praescripserat Thessalonicensi episcopo.

XII. Ex his quae bene noverat Paulinus, inferimus anni tempestatem, qua concilium actum est, nempe intra diem 9 et 16 mensis Maii. Anno enim 803 Pascha in diem 16 Aprilis incidit. Tertia autem hebdomada post pascha diebus 9 et 16 Maii comprehenditur. Cum enim duo velut cardinalia tempora assignantur ad conciliorum celebrationem, Idus scilicet Octobris, et hebdomada tertia post Pascha, [Col. 0616D] alterum ex his observatum fuisse a Paulino pro certo habendum. Etenim quamvis querela de nece illata praesuli Gradensi exponatur, caetera tamen, quae in concilio actitantur, ostendunt coitionem episcoporum ex ordinariis fuisse, et ad canonum praescriptum unitam. Audi Paulinum disserentem: »Cumque ex condicto in unum canonicis coactus syllabis sacerdotalis caectus religiosa convenisset devotione, requisitum protinus concorditer constat . . . . . quemadmodum ejusdem declarat religiosi concilii solemnissimus ordo, de quacunque activi negotii qualitate, de causa orthodoxae fidei, de statu ecclesiastici culminis, et dignitate, de rerum dispendiosa jactura, de quibuscunque conqueri potest, quae desiderabant resolvi.« Non ergo ex iis erat synodus, quae uti extra ordinem temporis statuti aguntur, ita eam tantummodo materiam proponunt, in cujus gratiam coadunantur. Sed ex iis erat, quae altero ex his temporibus cogi solent. Porro concilium illud coactum non fuisse [Col. 0617A] mense Octobri, praeter quod supra dictum est tempore Paschali convocatum fuisse, quae mox subdimus patenter ostendunt.

XIII. Sub finem anni 802, vel initium anni 803 casus Joannis Gradensis patriarchae accidit. Nam ante Kal. Novemb. an. 802 quo tempore imperitare coepit Nicephorus, in cujus gratiam Christophorus Olivolensis episcopus dicitur, quem Gradensis metropolita non admittit, et ex hoc in praeceps agitur, synodum coactam dicere non debemus. Sed neque post XII Kal. Aprilis an. 803, quo privilegium et pallium a Leone III Fortunatus accipit, suffectus in locum Joannis gentilis sui in cathedra Gradensi evenisse manifestum est. Hoc tempore, nempe a mense Octobri an. 802 ad ingressum usque anni 803 Aquisgranensis synodus, cui interfuit Paulinus, tanquam sedis apostolicae legatus, ut dicimus in Vita ejus cap. 11, celebratur. Paulino igitur absente, Joannes occiditur. Intempestiva autem querela Paulini et Patrum [Col. 0617B] Altinensium visa Carolo fuisset, si usque ad dimidium Octobris sequentis dilata esset, cum opportune e synodo Paschali tempore coacta proponi potuisset.

XIV. Pagius ad an. 802, n. 5, ex eo quia pallium datur Fortunato Gradensi XII Kal. Aprilis, arguit concilium Altinense antea celebratum. Sic ait: »Concilium Altinense . . . ab hoc anno (802) removeri non potest, cum Paulinus, ut statim ostensurus sum (num valide suo loco visum) hoc anno ad Deum migraverit, et Leo III Joannis patriarchae Gradensis successori pallium miserit mense Martio sequentis Christi anni.« Vides Pagium ex pallio dato XII Kal. Aprilis arguere concilium antea, nempe, ut ipse putat, an. 802, celebratum. Sed annus jam supra exclusus est. Anteponendi autem concilium pallii collationi necessitatem non video. Vigesima prima Martii anni 803 datum pallium Fortunato Joannis successori, libens volensque do. Quid tum? Non potuit ergo eo ipso anno 803 celebrari postea synodus Altinensis? Id vero non consequitur. Non enim suffectio [Col. 0617C] Fortunati in cathedram Gradensem, et collatio pallii jus adimebat Paulino concilium congregandi, et pro vindicta Carolum exorandi. Imo verosimillimum videtur, quod an. 803 accepto pallio pergens Fortunatus in Gallias ad Carolum, »ut eum adversus duces (Venetorum) incenderet, res Nicephori majore, quam par erat, studio complectentes,« ut ait Sigonius, et forte ultionem de nece patrui, et ecclesiae Gradensis injuriis postulaturus, secum litteras concilii attulisset post cujus celebrationem, et non antea eum discessisse indicat spatium temporis, quod excurrit a Maii dimidio ad dimidium Augusti, cujus Idibus obtinet privilegium a Carolo. Tempus enim trium mensium ad iter, et ad negotium perficiendum justam servat proportionem. Supra autem visum est statuere Leonem in sua epistola, et Carolum in synodo Francofordiensi, si quod ex majoribus criminibus perpetraretur, cui concilium remedium afferre non posset ad se deferri. Crimen autem [Col. 0617D] in episcopum admissum ex majoribus fuisse quis ambiget? Sicut ergo nemo aequius querelas ad Carolum dirigere debuerat, quam Paulinus et synodus ab eo congregata, cujus ecclesia contermina erat, Gradensi imo olim una cum Gradensi in cujus praesulem adeo immaniter 238 saevitum fuerat, ita nemo alius justius querelas, epistolamque concilii deferre ad Carolum debuerat, quam Fortunatus, qui enecati episcopi una erat et junctus sanguine, et sedis legitime electus successor. Accipe ergo hanc inductionem, si placet: Paulinus congregat concilium in obedientiam canonum, et praecipue syllabarum Caroli in concilio Francofordiensi expressarum; canon Francofordiensis statuit ut quae non possunt a concilio corrigi, deferantur ab accusatore ad regem cum litteris metropolitani; factum ducis Venetorum corrigi aut vindicari non poterat a concilio; metropolita Paulinus dat litteras accusationis, nomine concilii; Fortunatus Gradensis pergit ad Carolum tutelam [Col. 0618A] ecclesiae suae impetraturus, ut haec omnia in superioribus ostensa sunt. Quid ergo obstat quominus dicamus ipsum Fortunatum detulisse epistolam Paulini et synodi Altinensis Carolo imperatori. Non obstat annus, quia concilium celebratum esse anno 803 quo Fortunatus pergit in Galliam, supra demonstratum est. Non mensis, quia concilium celebratur antequam in Gallias pergat, circa mensis Maii dimidium, et hoc quoque est ostensum. Nec ergo tempus, nec series rerum gestarum obstat.

XV. Hic tanquam sede media inter tempus et locum perpendenda est censura, quam huic epistolae Paulini supponit Baluzius, qua et tempus, et locum una simul impetere videtur. Sic ait: »Hanc epistolam Baronius, et alii post eum retulerunt ad annum 802 non satis firmis conjecturis. Ego vero puto conjungendam esse cum concilio Altinensi, sive Forojuliensi, quod Paulinus patriarcha celebravit aliquot annis antequam Carolus Magnus fieret imperator: idque ni fallor astruunt initium et finis epistolae, [Col. 0618B] ubi patriarcha petit a principe confirmationem rerum in ea synodo constitutarum. Adde scriptum esse in calce hujus epistolae in Codice Vaticano, Synodus Forojuliensis. Recte autem synodus habita apud Altinum, vocatur Forojuliensis, quia habita in dioecesi Forojuliensi. Itaque ponenda est epistola in initio gestorum, uti factum esse in prima synodo Aurelianensi, et in aliis quibusdam adnotavimus in praefatione ad Concilium V, § 17.« Haec Baluzius, cujus verba per partes expende: Hanc epistolam Baronius, et alii post eum retulerunt ad an. 802, non satis firmis conjecturis. Bene vide quae diximus n. 9 et 10, ubi anno 802 nullis fundamentis locari posse concilium et per consequens epistolam ostendimus. Ego vero puto conjungendam esse cum concilio Altinensi. Optime omnes quos vidi scriptores, a nobis laudati in Vita sancti Paulini cap. 12, n. 4, hoc verum agnoscunt et fatentur. Sive Forojuliensi, quod Paulinus patriarcha celebravit aliquot annis [Col. 0618C] antequam Carolus Magnus fieret imperator. Perperam, imo falso. Non enim, mi Baluzi, idem est concilium Altinense, ac Forojuliense. Adde scriptum esse in calce hujus epistolae in codice Vaticano, synodus Forojuliensis. Recte autem synodus habita apud Altinum vocatur Forojuliensis, quia habita est in dioecesi Forojuliensi. Esto: quid inde? Adhuc enim distinguenda est synodus Altinensis a Forojuliensi. Quia aliud est Forumjulium civitas, oppidum (Paulinus vocat municipium), aliud Forumjulium provincia. In Forojulio municipio celebratur concilium, quod dicitur Forojuliense: Altini, quod est in provincia Forojuliensi, Altinense. Non ergo idem est conventus Altinensis, et Forojuliensis. Insuper distinctio manifeste apparet ex materia, quae varia utrobique agitur. In Altinensi agitur de sacerdotibus Gradensi clade enecatis: in Forojuliensi ne verbum quidem ejus rei, quia clades nondum erat perpetrata. Aliud itaque est concilium Forojuliense, et aliud Altinense, [Col. 0618D] quamvis dicatur quandoque et hoc Forojuliense, quia in provincia Forojuliensi celebratum.

XVI. Locus tandem concilii non est sine examine praetermittendus, quippe, qui juris et facti dubitandi proferat argumentum. Quo enim jure Paulinus Altini concilium coegit, cum Altinensis cathedra jam Torcellum esset translata et ditionis Gradensis metropolitae sedes effecta? Haec autem juris erit controversia. Quomodo cum Altinum eamdem eversionem ab Attilae copiis passum fuerit, quam Aquileia, Concordia caeteraeque in continenti positae civitates, potuit Paulinus in urbe desolata, et in solitudinem a multis jam saeculis redacta concilium habere? Et haec erit facti. Antequam utramque dirimamus, pauca accipe de Altino.

XVII. Altinum illustris civitas quondam fuit, cujus meminit Plinius lib. III, cap. 16 et 18; et Strabo lib. V, ubi ait: »Altinum in palude est, similem Ravennae situm habens. Ferax et inclyta ovium velleribus, [Col. 0619A] cui duas tantummodo regiones Italiae Ianarum copia celebres praefert Martialis Apophor. epig. 155:

Velleribus primis Apulia; Parma secundis
   Nobilis; Altinum tertia laudat ovis.
Deliciis affluens, et amoenitate loci adeo praestans eodem teste, ut ibi quietem suae senectuti exoptaret. Ita enim lib. IV, epig. 25:

Aemula Bajanis Altini littora villis,
   Et Phaetontei conscia sylva Rogi:
Quaeque Antenoreo Dryadum pulcherrima Fauno
   Nupsit ad Euganeos sola puella lacus.
Et tu Ledaeo Felix Aquileia Timavo,
   Hic ubi septenas Cyllarus hausit aquas:
Vos eritis nostrae portus requiesque senectae,
   Si juris fuerint otia nostra sui.
Sedem olim habuit episcopalem, cui Heliodorus tempore sancti Hieronymi praefuit, ad quem consolatoriam scribens epistolam 3 in morte Nepotiani, ejus ex sorore nepotis ita regionem ipsam describit quodammodo Nepotiani mores describens: »Cultus [Col. 0619B] ipse provinciae morem sequens, nec munditiis, nec sordibus notabilis erat. Cumque arderet quotidie aut ad Egypti monasteria pergere, aut Mesopotamiae invisere choros, vel certe insularum Dalmatiae, quae Altino tantum freto distant, solitudine occupare, avunculum pontificem deserere non audebat.« Quem successorem communi calculo futurum avunculo ibidem pergit describere. »Tu Nepotem quaerebas, ecclesia sacerdotem. Praecessit te successor tuus. Quod tu eras, ille post te judicio omnium merebatur. Atque ita ex una domo duplex pontificatus egressa est dignitas, dum in altero gratulatio est, quod tenuerit: in altero moeror quod raptus sit, ne teneret.« Illustrem hunc foetum dederat Aquileiensis ecclesia, parens foecunda tunc temporis virorum pietate et doctrina clarorum sub sancto Valeriano, de cujus clericis, quos inter secundus a Valeriano Heliodorus censetur, aiebat sanctus Hieronymus in chronico: »Aquileienses clerici, quasi chorus [Col. 0619C] beatorum habentur.« Sed redeamus ad propositum.

XVIII. Paruisse quondam metropolitae Aquileiensi Altini sedem episcopalem Heliodorum ipsum testem proferrem, qui sub Valeriano praeside, concilio Aquileiae coacto, tempore Damasi papae anno 381, coss. Syagrio et Eucherio interfuit, et decimo sexto loco reponitur, nisi suspicarer objici posse non provincialem hanc synodum fuisse, cui Ambrosius Mediolanensis, multique Gallorum et canonicorum quoque episcoporum adfuerunt. Verum subsequentium temporum concilia scrupulum affatim tollunt. Etenim anno 579 sub Helia Aquileiensi metropolita in causa translationis Aquileiensis cathedrae, jam toties per Hunnos, Gotthos, Longobardos exturbatae, in insulam Gradum, invenitur subscriptus quinto loco Petrus episcopus sanctae ecclesiae Altinatis. Is quoque subscribit Conciliabulo Maranensi inter eos, qui Severum recipiunt. Miror Thomasinum vet. et novae [Col. 0619D] eccl. discipl. p. 1, lib. I, cap. 21, adeo allucinatum, ut pro Altinensis reponeret Utinensis, cum in Paulo Diacono, quem citat lib. III, cap. 12 (est autem cap. 27), distinctis verbis legatur: Petrus de Altino. Sed cum sedes Altinensis, Paulini tempore, Torcellum jam translata fuisset, quo jure ea in ecclesia concilium advocare potuit Paulinus, cujus cathedra non provinciae Aquileiensi, sed a non uno saeculo Gradensi adnumerabatur? Et hoc est primum juris dubium propositum.

XIX. Quod ut levi manu dirimatur, sciendum est quod statim ac cathedra Aquileiensis, quae aliquando veterem sedis locum deserere coacta in insulam Gradum se recepit, in duas distracta sedes fuit, Longobardis, Joannem in Aquileiensi ecclesia per electionem cleri populique statuentibus, Gradensibus sibi Candidianum sufficientibus. Hinc sata discordia, et lis exorta quae tractu temporis valde afflixit has ecclesias, patriarchas inter Aquileiae veteris et novae [Col. 0620A] (novae enim Aquileiae nomine Gradus appellabatur) veteri Longobardis, novae Exarcho, pontificeque patrocinantibus. Sereno patriarchae Aquileiensi invadenti jura Gradensis scripsit increpatoriam epistolam Gregorius II pontifex Romanus, quam recitat Baronius hoc an. n. 4, aliam Gradensi, ejusque suffragancis, et Marcello Venetiarum duci, significans se tueri ipsius ecclesiae jura. Additque Baronius ex epistola Leonis IX, quam ibi habet, quid ambo Gregorii, secundus et tertius olim egerint pro compescendis praesulibus Aquileiensibus aegre decoquentibus quidquid fieret in gratiam 239 Gradensis. Insuper et aliam recitat epistolam Gregorii III successoris immediati secundi, qua increpat Callistum, qui Severo suffectus est, ipsumque adigit ad restitutionem eorum, quae usurpaverat, monasterio sanctae Mariae insulae Barbianae, ad ecclesiam Gradensem pertinenti. Et quidem »Callistus, ait Dandulus in Chron., lib. VII, cap. 3, p. 10, receptis admonitionibus papalibus ad cor rediens invasas insulas ecclesiae Gradensi resignavit.« [Col. 0620B] Annis autem posterioribus novae quaestiones emotae, et procurante Maxentio in concilio Mantuano (ni de veritate ejus dubites), an. 826 res Aquileiensis Ecclesiae sarcitur. Quae deinde hac in re sequentibus saeculis evenerunt, omittimus, ne longius a Paulino, qui scopus noster est, recedamus.

XX. Medio hoc tempore, inter Callistum scilicet, et Maxentium, Sigualdus, Paulinus, Ursus, seu Urbanus occurrunt, sub quorum postremo lis, quam Mazentius exstinxerat, denuo enascitur inter Aquileiensis et Juvaviensis seu Salisburgensis sedis antistites, ut dicimus in Vita Paulini cap. 8, n. 6, et sub eorum primo, nempe sub Sigualdo, spiritus contentionis cognoscitur, cujus chorepiscopus Joannes, ut dicimus non levi probabilitate in Vita cap. 4, n. 2 et 3, molestias infert Ecclesiae Gradensi. Ergo, ut vides, caeteris dissensionis libidine correptis, medius intercedit Paulinus, sub quo nullas hujusmodi turbas emotas [Col. 0620C] credimus, quia vir Dei et pacis amator ab hujusmodi quaestionibus ad scandalum ut plurimum magis, quam ad aedificationem fidelium suscitatis, ad nauseam usque abhorreret. Ex ipsa epistola, quae dissertationis hujus argumentum suppeditat, viri pacifici character inspicitur, animusque charitatis vinculo cum caeteris episcopis obligatus. Sic enim praefatur: »Carolo, etc. . . . Paulinus minimus omnium servorum servus concordi parilique devotione cum fratribus et cum consacerdotibus nostris, etc.« et infra: »cum provincialibus istius sedis, consentaneisque episcopis.« Sed hoc ipsum, quod Altini agitur; nempe synodus convocata et epistola Carolo directa ob vindicandam patriarchae Gradensis necem, probabilissimum, ne dicam evidens indicium suppeditant, nullas tunc temporis inter utrasque sedes contentiones intercessisse.

XXI. Paulinus igitur veteribus sanctionibus stabat, quae jam ab ipsa in duos patriarchatus scissura [Col. 0620D] tales erant, ut »Aquileiensi omnes episcopi parerent, qui in continenti Venetia, quae Longobardorum ditionis erat, sedes habebant: Gradensi vero ii qui aestuaria et Istriam Orientis Augusto subjectam tenebant.« Ita Sigonius, de Regno Ital., lib. II; Ughellus in prooemio ad patriarchas Gradenses. Cum autem Altinum non in aestuariis, sed in continenti situm fuerit, nimirum ad fauces sinistras Silis fluminis, ut fidem faciunt pergentibus Venetias reliquiae inter rudera et senticeta adhuc occurrentia, et testantur Leander Alberti in Descriptione Italiae in marcha Tarvisina, Cellarius in Geograph. antiq. lib. II, cap. 9, manifeste evincitur Paulino tunc jus fuisse in eadem Ecclesia, sibi, ut pote in continenti posita, subjecta, concilium convocare, quod et ex ejus verbis elici videtur. Sic enim in epistola ad Carolum dicebat: »In hac sede, cui Deo auctore deservio, concilium habitum Altini fuisse vestrae serenitatis. auribus operae pretium duximus intimare.« Viden quomodo Altinum [Col. A] comprehendit in sede, hoc est in provincia, cui tanquam metropolita praeerat, et cui Deo auctore deserviebat. Et infra asserit facta »statuta concilii non quasi generalia, sed localia, vel etiam speclalia cum provincialibus istius sedis, consentaneisque episcopis.« Non enim extra provinciam cum provincialibus episcopis concilium provinciale somniandum. Quod autem ait cl. Fleury tom. X Histor. eccles., lib. XLV, n. 24, Altinum quondam episcopalem, tunc ab alia sede dependisse, sic intellige, ut ab alio episcopo, puta Tarvisino, vel Concordiensi, utroque Aquileiensis provinciae, regeretur: non tamen ab alia sede, id est ab alio metropolita penderet. Recte Cointius ad an. 803, n. 10: »Ex eo vero quod Paulinus Altini concilium celebravit, liquet illud oppidum non ad episcopatum Torcellanum, qui patriarchae Gradensi subjacebat, sed ad Concordiensem tunc pertinuisse, qui patriarchae suberat Aquileiensi.« Quod de verbo ad verbum, ut pluries facit, transtulit Pagius ad annum [Col. 0621B] 802, n. 4.

XXII. Sed adhuc facti quaestio solvenda: revera ne scilicet Paulinus Altini concilium coegerit, quod ante nonnulla saecula fuerat eversum. Sedente enim in cathedra Aquileiensi sancto Nicaea, qui anno 454 juxta Dandulum, in Chron., lib. V, cap. 5, p. 1, ea infula fuerat insignitus, Attilla Aquileiam captam vastavit. Inde Concordiam Altinumque profectus pari feritate eas solo aequavit, et regionem populatus est. Tempestive Concordienses et Altinenses in aestuaria se receperunt, nam illi Caprulas, hi Torcellum finitimasque insulas incolendas concessere. Attamen non illico episcopalis cathedra Torcellum transfertur, sed anno tantummodo 608, quo Rotharis Longobardorum rex duas provincias, quae reliquae erant ditionis Romani imperii, nimirum Alpes Cottias et Opitergium cum appendicibus suis usque Tarvisium, unire caetero regno gestiens, commisso cum Romanis ad Scultemnam praelio, victor existens, ad deditionem coacto Opitergio, bello inter exarchos et suos, ad usque [Col. 0621C] Luitprandi tempora interstitium imposuit. Opitergini exemplo veterum Venetorum, sancti Magni sui praesulis hortatu Eracliam, ex nomine imperantis tunc Heraclii, ad mare recepti condiderunt, qui cum sibi agrestes homines cum suis pecoribus sese adjunxissent, et nova civitas omnibus sufficere non posset, Equilium non longe addiderunt. Haec ex Sigonio, qui addit: »Qua re animadversa Paulus episcopus Altinas Torcellum et Paulus Patavinas Metamaucum sedes suas catholicas traduxerunt, atque ea omnia Severini pontificis auctoritate comprobata [Col. 0622A] sunt.« Verum ex Dandulo, in Chron., lib. VI, cap. 7, p. 11, non a Paulo, qui nonnisi per mensem Torcelli superstes fuit, sed a Mauritio ejus »successore de firmatione ecclesiae suae in Torcello a Severino papa cum consensu Patriarchae, et collaudatione populi privilegium fuit obtentum.« En tibi Altinensis cathedrae Torcellum translatio, et per consequens a ditione Longobardica, et provincia Aquileiensi ad locum Venetae ditionis, et Gradensis dioeceseos transmigratio; sedis tamen nomine adhuc reservato, nam in concilio Romano sub Agathone PP. an. 680, nonagesimus quintus subscribit: Paulus minimus episcopus sanctae Ecclesiae Altinensis provinciae Istriae, quo nomine Marina, et mediterranea Venetia signabantur. Sicut in patriarchatu Aquileiensi factum videmus, qui primo Gradensis, postea Forojuliensis, et Utinensis dictus una, et Aquileiensis ex varia sedis translatione invenitur: hoc tamen discrimine quod patriarcha titulum Forojuliensis vel Utinensis [Col. 0622B] sic usurpaverit, ut nunquam Aquileiensis nomen amiserit. Altinensis vero tractu temporis sic Torcellanus dictus est, ut Altinensis titulum perdiderit tandem, et sedis nomen abolitum fuerit.

XXIII. Caeterum Paulini tempore forte ex reliquiis praeteritarum cladium aliqualiter refectam stetisse quamdam prioris civitatis umbram liquido infertur ex eo quod Dandulus lib. VIII, cap. 5, p. 19 et 20, memorat monasterium Altinense pro cujus abbate constituendo lis oritur inter ducem et patriarcham Venetorum tempore Caroli Calvi, qui imperium adiit an. 876, hoc est an. 73 post concilium Paulini ibi habitum. Insuper in Chronico Raphayni Caresini cancellarii Veneti quod habetur in Rer. Italicar. Scriptor. tom. XII, col. 499, recitatur diploma Federici imperatoris datum apud Venetias indict. 10, III Non. Augusti an. Dominicae incarnationis 1177, testibus inter caeteros Henrico patriarcha Venetorum, et alio patriarcha Aquileiense, quem ex diplomate alio huic [Col. 0622C] supposito ejusdem anni et indictionis cognosces Ulricum fuisse, in quo Altinum saepius adhuc memoratur; praesertim monasterium sancti Stephani: quod est Altini, et Altinensis parochia in ipso occurrunt. Si ergo temporibus adeo a Paulino dissitis, adhuc ecclesiam et monasterium Altini conspicis, frustra opponi intelligis eversionem Altini, ut negetur ibi concilium a Paulino celebratum. Quod dictum sit contra eos qui non in Altinensi aliqua ecclesia, sed in Torcellana, Altinensi substituta, synodum factam somniarunt.



240 AD OPERA BEATI PAULINI APPENDICES.




[Col. 0621]
PRAEMONITUM.

[Col. 0621D] Cum non raro in illustrandis Paulini operibus qua notis, qua observationibus, qua dissertationibus, necesse fuerit quaedam proferre quae inservirent astruendae fidei iis quae dicebantur, non abs re futurum visum est, si quae tantummodo velut libando, summisque, ut dicitur, labiis degustando, tacta sunt, fusiori methodo producerentur, ut ea quae inferuntur, ex contextu clariora et veriora apparerent. Et quidem eo libentius a nobis hoc factum est, quo lectori gratius futurum putamus. Quippe ea solum produntur, quae inventu difficiliora sunt, ut sunt nonnulla adhuc inedita, et pleraque alia edita quidem, sed quae libris non ita passim occurrentibus continentur; quae aequius fuit hic proponere, quam lectorem [Col. 0622D] alio amandare, casso plerumque inutilique labore. Duplex igitur erit haec Appendix: editorum quidem altera, sed rariorum, et quae Paulini res propius tangunt: ineditorum altera, ut plurimum ad res Aquileienses pertinentium. In iis aliqua diplomata, etsi constet alias edita fuisse, inter inedita tamen reponuntur, non modo ut series diplomatum non interrupta habeatur, sed ea etiam ratione, quia cum ad mss. exemplaria denuo sint recognita et emendata, jure ineditis videantur accensenda. Cum nihil ferme hodie sapiat, nisi quod documento aliquo penitioris antiquitatis condiatur, morem saeculi genio gerendum judicavimus. Tu, lector, conatus nostros aequi bonique ut consulas, etiam atque etiam precamur.




[Col. 0623]
APPENDIX PRIMA. ACTORUM VETERUM EDITORUM

Sub hoc titulo in primo ordine doctissimus Madrisius plurimas recudit beati Alcuini epistolas, quarum decem ad sanctum Paulinum, totidem ad Carolum Magnum directae. Has sequuntur Elipandi episcopi Toletani Epistola et Felicis Urgellitani Confessio fidei. In eadem appendice recensentur postea aliae octo beati Alcuini ad diversos epistolae; Caroli Magni epistola ad Fastradam reginam, praeceptumque pro Caunensi monasterio. At haec omnia jam dedimus inter Caroli Magni et Elipandi Opera, tomis hujus Patrologiae XCVI vel XCVIII, aut mox dabimus in editione nostra beati Alcuini Operum; supervacaneam ergo harum epistolarum repetitionem existimavimus et de suppressis lectores monitos voluimus. EDIT.



I. VETERES LITANIAE Descriptae e libro precum Caroli Calvi regis Francorum, qui nunc exstat in bibliotheca Colbertina.
(Ex appendice Actor. Veter. Baluzii, tom. II Capitular. regum Francor., num. 95.)
[Col. 0623B]


INCIPIT LAETANIA.
    Kyrie eleyson Ter.
    Christe eleyson Ter.
    Christe audi nos Ter.
    Sancta Maria ora.
    Sancte Michahel ora.
    Sancte Gabrihel ora.
    Sancte Raphahel ora.
    Sancte Petre ora.
    Sancte Paule ora.
    Sancte Andrea ora.
    Sancte Jacobe ora.
    Sancte Joannes ora.
    [Col. 0623C] Sancte Thoma ora.
    Sancte Jacobe ora.
    Sancte Phylippe ora.
    Sancte Bartholomee ora.
    Sancte Mathee ora.
    Sancte Symon ora.
    Sancte Judee ora.
    Sancte Mathia ora.
    Sancte Marce ora.
    Sancte Luca ora.
    Sancte Barnaba ora.
    Sancte Timothee ora.
    Omnes sancti apostoli ora.
    Sancte Stephane ora.
    Sancte Line ora.
    Sancte Clete ora.
    Sancte Clemens ora.
    Sancte Dionisi ora.
    Sancte Rustice ora.
    Sancte Eleutheri ora.
    [Col. 0623D] Sancte Sixte ora.
    Sancte Laurenti ora.
    Sancte Ypolite ora.
    Sancte Tiburti ora.
    Sancte Valeriane ora.
    Sancte Fabiane ora.
    Sancte Sebastiane ora.
    Sancte Corneli ora.
    253 Sancte Cipriane ora.
    Sancte Vitalis ora.
    Sancte Gervasi ora.
    Sancte Protasi ora.
    Sancte Marcelline ora.
    Sancte Petre ora.
    Sancte Prote ora.
    Sancte Jacinte ora.
    Sancte Hermes ora.
    Sancte Saturnine ora.
    Sancte Firmine ora.
    [Col. 0623B] Sancte Georgi ora.
    Sancte Bonefaci ora.
    Sancte Maurici cum sociis tuis
    Sancte Gereon cum sociis tuis
    Sancte Cosme ora.
    Sancte Damiane ora.
    Sancte Theodore ora.
    Sancte Benigne ora.
    Sancte Eustachi ora.
    Sancte Menne ora.
    [Col. 0623C] Sancte Albine ora.
    Sancte Cucuphas ora.
    Sancte Peregrine ora.
    Sancte Quintine ora.
    Sancte Marcelle ora.
    Sancte Lantberte ora.
    Sancte Crispine ora.
    Sancte Crispiniane ora.
    Sancte Christophore ora.
    Sancte Simphosiane ora.
    Sancte Luciane ora.
    Sancte Urbane ora.
    Sancte Projecte ora.
    Sancte Vite ora.
    Sancte Agapite ora.
    Omnes SS. martyres orat.
    Sancte Hilari ora.
    Sancte Martine ora.
    Sancte Benedicte ora.
    Sancte Gregori ora.
    [Col. 0623D] Sancte Ambrosi ora.
    Sancte Augustine ora.
    Sancte Hieronyme ora.
    Sancte Leo ora.
    Sancte Medarde ora.
    Sancte Germane ora.
    Sancte Remigi ora.
    Sancte Fortunate ora.
    Sancte Aniane ora.
    Sancte Florenti ora.
    Sancte Columbane ora.
    Sancte Chlodoalde ora.
    Sancte Amande ora.
    Sancte Vedaste ora.
    Sancte Arnulphe ora.
    Sancte Landeberte ora.
    Sancte Audoene ora.
    Sancte Eligi ora.
    Sancte Sulpici ora.
    [Col. 0624A] Sancte Paule ora.
    Sancte Antoni ora.
    Sancte Machari ora.
    [Col. 0624B] Sancte PAULINE ora.
    Sancte Severine ora.
    Omnes Sancti Confessores orate.
    Sancta Felicitas ora.
    Sancta Perpetua ora.
    Sancta Petronilla ora.
    Sancta Tecla ora.
    Sancta Agata ora.
    Sancta Agnes ora.
    Sancta Cecilia ora.
    Sancta Lucia ora.
    Sancta Anastasia ora.
    Sancta Scolastica ora.
    Sancta Euphemia ora.
    Sancta Genovefa ora.
    Sancta Radegundis ora.
    Sancta Eulalia ora.
    Sancta Leuchadia ora.
    [Col. 0624C] Sancta Brigida ora.
    Sancta Aldegundis ora.
    Sancta Medrisma ora.
    Sancta Eugenia ora.
    Sancta Columba ora.
    Sancta Juliana ora.
    Sancta Julitta ora.
    Sancta Baltildis ora.
    Sancta Praxedis ora.
    Sancta Savina ora.
    Omnes sanctae Virgines Dei orate pro nobis.
    Omnes Sancti: orate pro nobis.
    Propitius esto. Parce nobis Domine
    Propitius esto. Libera nos Domine
    Ab omni malo. Libera nos Domine
    [Col. 0624D] Per crucem tuam. Libera nos Domine.
    Peccatores. Te rogamus audi nos.
    Ut pacem nobis dones. Te rogamus audi nos.
    Ut apostolicum nostrum in sancta religione conservare digneris. Te rogamus.
    [Col. 0624A] Ut mihi Carolo a te regi coronato vitam et prosperitatem atque victoriam [Col. 0624B] dones. Te rogo audi me.
    Ut Hirmindrudim conjugem nostram conservare digneris. Te rogamus audi nos.
    Ut nos ad gaudia aeterna perducere digneris. Te rogamus audi nos.
    Ut liberos nostros conservare digneris. Te rogamus.
    Ut sanitatem nobis dones. Te rogamus.
    Ut compunctionem cordis nobis dones. Te rogamus.
    Ut fontem lacrymarum nobis dones. Te rogamus.
    [Col. 0624C] Ut spatium poenitentiae nobis dones. Te rogamus.
    Ut remissionem omnium peccatorum nostrorum nobis dones. Te rogamus.
    Ut cunctum populum Christianum conservare digneris. Te rogamus.
    Fili Dei. Te rogamus audi nos. Ter.
    Agne Dei qui tollis peccata mundi. Parce nobis Domine.
    Agne Dei qui tollis peccata mundi. Dona nobis pacem.
    [Col. 0624D] Agne Dei qui tollis peccata mundi. Miserere nobis.
    Christe audi nos.
    Christe audi nos.
    Christe audi nos.
    Kyrie eleison. Christe eleison.
    Kyrie eleison.


Pater noster. Et ne nos inducas.

Ego dixi, Domine miserere mei. Sana animam meam, quia peccavi tibi.

Domine exaudi orationem meam, et clamor meus ad te veniat.

Miserere mei Deus.


Oremus.

Deus qui in sanctis habitas, et pia corda non deseris, [Col. 0625A] per intercessionem omnium sanctorum tuorum libera nos a terrenis desideriis et cupiditate carnali, et nullo in nobis regnante peccato, tibi soli Domino servire mereamur. Per Dominum nostrum Jesum Christum, qui tecum vivit et regnat Deus in unitate Spiritus sancti per omnia saecula saeculorum. Amen.

Benedicamus Domino. Deo gratias.

par Sanctum Paulinum, quem hae Litaniae proferunt, probabiliter putamus esse nostrum Aquileiensem ob rationes seu conjecturas, quas in Vita capite XVII, num. 3, attulimus. Quas inter ordo est collocationis S. Paulini post caeteros, quos antea fuisset locandus, si de alio Paulino, praecipue Nolano, esset invocatio illa intelligenda, ut ibi dicimus.



II. [a 1Kb] MISSA DE SANCTO PAULINO PATRIARCHA AQUILEIENSI Extracta ex Missali ecclesiae Aquileiensis, impresso anno 1519, in exemplum ritus ejusdem ecclesiae.
[Col. 0625B]


INTROITUS.

Sacerdotes tui, Domine, induant justitiam, et sancti tui exsultent: propter David servum tuum, non avertas faciem Christi tui.

Psal. Memento, Domine, David, et omnis mansuetudinis ejus.

Gloria in excelsis Deo, etc., ut in Romano. Domine Fili unigenite Jesu Christe altissime, vel et sancte Spiritus. Domine Deus, etc., ut in Romano. De beata Maria vero sic. Domine Fili unigenite Jesu Christe: spiritus et alme orphanorum paraclite. Domine Deus agnus Dei Filius Patris: primogenitus Mariae Virginis matris. Qui tollis peccata mundi, miserere nobis. Qui tollis peccata mundi, suscipe deprecationem nostram ad Mariae gloriam. Qui sedes ad dexteram Patris, miserere nobis. Quoniam tu solus sanctus Mariam sanctificans. Tu solus Dominus Mariam gubernans. Tu solus Altissimus Mariam coronans, Jesu Christe, [Col. 0625C] cum sancto Spiritu in gloria Dei Patris. Amen.



ORATIO.

Praesta, quaesumus, omnipotens Deus, ut beati Paulini confessoris tui atque pontificis meritis adjuvemur, cujus votiva solemnia celebramus. Per Dominum nostrum, etc.

In Ecclesia autem civitatis Austriae in lib. ms. signato n. 12, cui titulus: Liber Sacramentorum, anno Dom. 1304, pag. 299 tergo, est sequens oratio de sancto Paulino:

Deus, qui populo tuo aeternae salutis beatum Paulinum ministrum constituisti: praesta, quaesumus, ut quem doctorem vitae habuimus in terris, intercessorem semper habere mereamur in coelis. Per Dominum, etc.

Hanc reperimus et in aliis Missalibus et Breviariis mss. ejusdem ecclesiae. In alio autem quod inscribitur: Ordo Missalis secundum consuetudinem Romanae curiae an. 1254 (uti post menses habetur), charactere [Col. 0625D] quidem non omnino reliquo Missalis correspondente, sed recentiori manu, non tamen praesentium temporum, est sequens de sancto Paulino oratio.

Deus, qui clerum et populum tuum beati Paulini confessoris tui voluisti pontificio gubernari: praesta, ut ejus assidua intercessione nulla formidemus adversa, victoriamque consequamur, et vitam obtineamus aeternam. Per Dominum, etc.

Nota autem quod ecclesia civitatis Austriae Missale peculiare habet, juxta suas consuetudines, quarum nonnullas in dies conservat, ab Aquileiensi distinctum.



LECTIO LIBRI SAPIENTIAE.

Ecce sacerdos magnus, qui in vita sua suffulsit domum: et in diebus suis corroboravit templum. Templi etiam altitudo ab ipso fundata est: duplex [Col. 0626A] aedificatio, 254 et excelsi parietes templi. In diebus ipsius emanaverunt putei aquarum, et quasi mare adimpleti sunt supra modum. Qui curavit gentem suam, et liberavit eam a pernicie. Qui praevaluit amplificare civitatem: qui adeptus est gloriam in conversatione gentis, et ingressum domus et atrii amplificavit. Quasi stella matutina in medio nebulae, et quasi luna plena in diebus suis lucet. Et quasi sol refulgens sic ille refulsit in templo Dei. Quasi arcus refulgens inter nebulas gloriae, et quasi rosarum flos in diebus vernis. Quasi lilia, quae sunt in transitu aquae, et quasi thus redolens in odorem suavitatis.

Grad. Ecce sacerdos magnus, qui in diebus suis placuit Deo. V\ Non est inventus similis illi, qui conservaret legem Excelsi. Alleluia, V\ Inveni David, etc. vel, Elegit te Dominus sibi in sacerdotem in populo suo. Alleluia.



SEQUENTIA.

[Col. 0626B] Ad laudes Salvatoris ut mens incitetur humilis.

Sentiat hunc diem justa de causa celebrem:

Gaudeat ut sese sic pia vota solvere.

Hodie coelorum secreta petiit lux pontificum

Jugiter sanctorum in choro splendens ut sidus aureum.

Et gaudium angelis factum est ex adventu comparis,

Fuisse quem angelum Domini constat exercituum

Quicumque suam tritici dat mensuram.

Ad fidei caulas congregans oviculas lupi praevidit insidias.

Fidelis et prudens creditor distribuens.

Hic dedit ad mensam Domini pecuniam, ut dignam faceret usuram.

Beatus hic servus, quem cum venerit Dominus ita invenerit.

Probatum in terra super omnia statuet illum in patria.

Ad tantam Patris gloriam celebrandam chorus jubilat [Col. 0626C] laude digna et populus laetis respondet vocibus.

Dicamus omnes cernui tanto Petri, jungat se suo grex Pastori, et precibus fusisque lacrymis clamemus:

Pastor bone, miserere Ecclesiae, tuis precibus refove.

Confer opem plebi tuae, preces attende, et pro juvamine maculas dilue.

In via nos adjuva: colloca in patria: redde quae speramus dona.



EVANGELIUM SECUNDUM MATTHAEUM.

In illo tempore dixit Dominus Jesus discipulis suis parabolam hanc: Homo quidam peregre proficiscens, etc., ut in Romano. In Civitatensi autem est Evangelium, Vigilate. Offert. Inveni David, ut in Romano.



SECRETA.

Sancti Paulini confessoris tui atque pontificis, [Col. 0626D] quaesumus, Domine, annua solemnitas pietati tuae nos reddat acceptos: ut per haec piae placationis officia, nobis gratiae tuae dona conciliet. Per Dominum nostrum.

Praefatio et Canon ut in Romano. Additur tamen in Canone post illa verba: et antistite nostro N. et pro rege nostro N.

Communio. Beatus servus, ut in Romano.

Complenda, quae a nobis dicitur Postcommunio. Deus fidelium remunerator animarum, praesta, ut beati Paulini confessoris tui atque pontificis, cujus venerandam celebramus festivitatem, precibus indulgentiam consequamur. Per Dominum nostrum.

Caetera ut in Romano. Dimissio autem populi praeter, Ite Missa est, vel Benedicamus Domino, quae sunt usus quoque Romani, bifariam fiebat in Ecclesia Aquileiensi. In festo enim majori duplici sic.

[Col. 0627A] Ite benedicti et electi in viam pacis: pro vobis Deo Patri hostia missa est.

In majoribus autem solemnitatibus beatae Mariae virginis, sic:

Ite benedicti et electi in viam pacis: pro vobis Mariae Filius hostia missa est.



III. [a 1Kb] PROOEMIUM PAULINI AD AMOENA POENITENTIAE NOS INVITANTIS.

Justissimus ordo poenitentiae et rectissima forma haec est, ut inchoent a lacrymis et desinant in laetitia, quatenus tali exemplo possit agnosci verum esse quod legitur: Qui seminant in lacrymis, in gaudio metent. Quod tunc fit, cum devotissima ad poenitendum poenitentis intentio suspirat, quia hoc continuis gemitibus ex affectu divinae miserationis ingemiscens, in vulnere suo cordis resoluta duritia excitantur omnes sensus praecordiorum ejus, ut clament ad Dominum [Col. 0627B] internae vocis fortitudine. Conveniuntque suspiria pectoris, et suspirium a suspirio excipitur, consonantque gemituum murmura in auribus Domini, si forte quandoquidem audire dignetur. Nec hoc solum agit poenitens, sed insuper relaxatis oculorum habenis, largas emanans aquas, palpebrae ejus flumina lacrymarum profluunt, curruntque sine defectu tramites venarum capitis ejus, donec et piacula cunctorum criminum abluantur, et omnis immunditia iniquitatis abstergatur; deinde repletur os ejus verissimae confessionis sermonibus, quibus delectatur Dominus, et parcere clementer studet, et praestare veniam non moratur quodammodo dicens: Homo, remittuntur tibi peccata tua. Cui misericordissimae consolationi, et tam benignissimo piissimoque peccaminum relaxatori, imo emundatori cor poenitentis ineloquibili gaudio perfusus, talia ut ita dicam, ait: Deliqui, Domine, et miserabiliter peccavi, ultra modum scelera mea frequentavi, ob hanc causam sicut [Col. 0627C] cedrus tribulationes meae dilatatae sunt, tota die torquentes conscientiam meam. Non enim, Domine, minimae sunt culpae meae, nec peccatorum parva congeries, ideo silere nequeo: idcirco multi gemitus mei, et mens mea magnae perturbationis eversione moestissima est. Sed consideratione magnarum et innumerabilium miserationum tuarum, Domine, recreatus munere tuo, a labe tanti discriminis, me miserum paulatim surgere perspicio. Fateor, o Domine, quia erigit me ad spem indulgentiae pietas tua, ut in fide nihil haesitans, petam veniam et non moriar, sed vivam. Idcirco reversus ad habentem potestatem super plagas meas, te scilicet Dominum meum, curvo tibi genua mea, et sedula oratione cum confessione [Col. 0627D] poenitudinis deprecor te, dans gloriam nomini tuo in [Col. 0628A] laude et benedictione frequentissima. Domine Deus meus in omnibus glorifico te, qui persistens erudisti insipientiam meam, et emollisti cor meum, donec vel invitus audirem voces tuas diutius clamitantes, et conversus sequerer te. Et ego, Domine, cognovi, et ego intellexi sonum clamoris tui, et reprehendens me conversus sum, et egi poenitentiam coram te, sicut haec dies probat. Idcirco in laudem tuam et consolationem meam prophetica verba tibi decantarem. Castigasti me, Domine; etenim eruditus sum quasi vermiculus indomitus: postquam enim convertisti me et egi poenitentiam, et postquam ostendisti mihi, percussi femur meum, conversus sum et erubui. Recordatus sum te Dominum meum, quoniam in tua misericordia revixit anima mea, et resurrexit a mortuis. Ideo bonae spei factus sum vir, quia exspectasti me, et sustinui in praeterito lascivientem, quod considerans compunctus sum, et egi poenitentiam. Laetus jam deinde nunc tibi et semper innumeras [Col. 0628B] gratias referam, te totis visceribus implorans, tibi me tota devotione commendans, quia ut invenirem te quaesisti me, ut redirem tu compulisti me, ut confiterer tu es operatus, et ut me recognoscens plangerem tu dedisti mihi, quoniam tu es Deus quem nemo amittit nisi deceptus; quem nemo quaerit nisi admonitus, quem nemo invenit nisi purgatus, quoniam bonus es tu, quoniam in saeculum misericordia tua, quoniam tantum tu es Deus, et praeter te non est Deus. Tu es Deus Israel, salvator Deus omnium saeculorum. Amen.

Iste est conveniens ordo poenitentium, et hoc modo fit poenitudo fructuosa, gaudium ex luctu parturiens, ex negligentia indulgentiam afferens, et ex labore requiem adducens, a lacrymis, ut ostensum est, inchoans, in gaudiis terminans unde supra. Anteposita itaque diligentiori ratione, omnis qui ad confitenda peccata vel ad suscipiendam poenitentiam properat, fortasse non inconvenienter ita ab eo a quo docendus est vel instruendus est, interrogando [Col. 0628C] seu examinando adgredi potest. Vis confiteri peccata tua? si respondet, volo, tunc addendum ita: Primum hac in re sciendum est, quia necesse erit tibi hoc simpliciter et puriter agere, nec in eo in quo ipsa peccata forsitan turpia aut pudenda ante humanos oculos vel aures, videntur aliquam simulationem praetendere, et ea peccata quasi fabricando honestare velis; magis autem oportet ut illa quae accusatione vel detestatione propter enormitatem vel turpitudinem suam digna sunt, dolendo et erubescendo confiteantur, quam ut propter humanam verecundiam sileantur.

Incipiunt [b 1Kb] salutifera monita Paulini de tractatibus [Col. 0628D] sanctorum excerpta.




[Col. 0627]
255 APPENDIX SECUNDA. ACTORUM VETERUM INEDITORUM. (C)





PRAEMONITUM.

Ineditorum Actorum vocamus hanc appendicem, non quod omnia quae produntur non hactenus lucem publicam viderint, sed quod pleraque non edita et nonnulla etsi aliquando edita, ad mss. exemplaria denuo emendata producuntur. Sequentis autem chartae, quam primam locamus, duo exemplaria nacti sumus. alterum ex scripturis monasterii sanctae Mariae in Valle civitatis Austriae, dicti monasterii Majoris: alterum communicatum a generosis viris Petro Antonio patre, et Nicolao et Fabio filiis, comitibus de Maniaco, qui selectam et uberem, quantum provinciae nostrae privato homini datum est, chartarum veterum seriem tenent et in gratiam litteratorum nedum sine invidia, sed et libenter alacriter communicant. Quorum humanitati [Col. 0629] cum et praesens et nonnulla ex sequentibus documentis et diplomatis debeamus, in grati animi argumentum id publice testatum esse voluimus. Verum cum utrumque exemplar nedum pluribus mendis scateat, sed in nonnullis ab altero enormiter differat, suberat animo nullum prodere, quia genuinum et legitimum agnoscere ex defectu primitivorum exemplarium non dabatur. Quia tamen utrumque convenit in recensione Sigualdi patriarchae, a quo epocham ducere rebus nostris apprime conducit, neutrum omittimus. Seligat lector quod sibi magis arridet. Sufficit nobis, ut aetas Sigualdi, tempusque ab hoc tempore non convellatur. Erunt igitur ambo exemplaria e regione posita prout nobis communicata fuerunt: quorum alterum Civitatense, alterum Maniacense ad distinctionem dicemus.



I. CIVITATENSE.
An. 762, ex chartis monasterii Majoris Civitatensis.
[Col. 0629A] [1Kb]

Exemplum cujusdam privilegii de fundatione aliquorum monasteriorum in patria Forijulii, transcriptum per me Bernardinum Ameliensem, coadjutorem in cancellaria abbatiae Sextensis prout inveni, nihil addendo, vel mutando, vel corrigendo.

Privilegium hoc concessum fuit currente anno Domini sexcentesimo [pro septingentesimo] sexagesimo secundo.

Jam dudum animis nostris inserit monasterium singulare praepositorum declarare, illa omnia meritorum preconia recensere, quo et ipsi miore studio in Domino crescamus, et aliis formam esse possimus ad exemplum, ex quibus generatim fundamentum omne atque profectum Dominum Christum esse [Col. 0629B] Apostolus contestatur dicens: Fundamentum aliud nemo potest ponere praeter id quod positum est, quod est Christus. Sicut itaque instrumentis humana arcana fundatis statim universa vitia cedunt, et omnes corruptelle carnis velut cera sumpta igni liquescunt, item tentationes, atque omnes versutias diaboli protinus extinguuntur, nec ultra potest resistere, ubi virtus quae possedit non invenerit locum, quia tamdiu in homine dominatur satanas, quandiu instrumenta possessionis suae cognoscit; depulsis autem perturbationibus inimici ab homine Christiano templum incipiat esse Dei, et tamquam pulcherrimum habitaculum Spiritus sanctus exultans ingrediatur. Quapropter Erfo, Zaneto, seu Marco germani, in laico tamen constituti, divina inspirante gratia, edificavimus monasteria duo in finibus forojulianensis, unum in loco qui vocatur Sexto ad honorem semperque virginis Dei genitricis Mariae, et beatorum Joannis Baptiste, et Petri apostoli Christi, et statueramus ut inibi tum fratres sub jugo regulari in Dei servitio [Col. 0629C] viverent. Et aliud monasterium aedificavimus in ripa quae vocatur Salto super Hetorum semperque virginis Dei genitricis Marie, et Joannis Baptiste et Petri apostoli Christi sanctorum honore, ubi Piltruda domina et genitrix nostra cum aggregatis feminis monacorum habitu habitare deberent, sed quia divinam illam audientes profeticam vocem in quadragesimo quarto psalmo Deus loquitur ad animam humanam: Audi filia, et vide, et inclina aurem tuam, et obliviscere populum tuum, et domum 256 patris tui; hanc nos secuti vocem exivimus de terra et cognatione nostra, et disposuimus habitare in Tussiae partibus; sed quia de has nominatas monasterias nos homines nostri ac fratres, quos in monasterio relinquimus, inquietare non dissimulare, quod in nostra potestate eos habuimus, ideoque providimus nos Erfo et Marco, quamvis indigni abbates per hanc presentem paginam omnes res nostras judicare, seu in supradicta monasteria dispensare, et dona nostra [Col. 0629D] decernere primum omnium in monasterio in Ripa Salto, ubi domina et genitrix nostra tam reliquas monacas esse dignoscitur, donamus atque concedimus curtem nostram, ubi ipse monasterium a nobis fundatum est cum omni laboratione sua terras aratorias, vineis, pratis, pascuis, silvis, astalariis, et medietatibus de Casteneto in Ausemano, unde relique medietates in monasterio sexto donavimus, nec non Molino in Palatiolo medietate, et medietatem in monasterio predicto virorum, ita tamen dum domina et [Col. 0631A] genitrix nostra advixerit ipsum frumentum in integrum de ejus pertineat potestate; grano vero rustico equaliter amodo dividant: post vero ejus decessum omnia comuniter de ipso Molino habitare in monte in Carnea quod nos pertinuit medietatem supradictum monasterium monacharum habeant, et medietatem monasterium in Sexto: volunt simul pascere, volunt dividere eorum sit potestatis. De casas quidem massaritias nominative determinamus, quae ad ipsum monasterium puellarum pertinere debeant: item casas in Sogiaco, casas in Magretas, casas in campo Majora, casas in Maras, casas in Fara juxta Turriam, casas in Ardeliaco, casas in Mattiarlo, casas in duas Basilicas, casas in Aureliano, casas in Avenianico, casas in Gratialeo, casas in Carnea in vico Ampetio, casas Joannis Mattiarlo. Itaque concedimus in redito ipso, quod annuatim debent dare, casas in Ramacieto, et terras et vineas vel prata quod habemus in [Col. 0631B] Daunino, et quidquid habere visi sumus in Coloniola, et vinea in Grobagnas, quem tenent filius, et nepotes Antonii. Item addemus in curte nostra in Medegia con omni pertinentia sua, similiter casas in Cisiario secundum qualiter cartas earum continetur centum anforas vino ad ipso monasterio puellarum regant; quod superfuerit annue concedimus nostro monasterio Sexto: feno faciant in Mariano, et ad Molino laborent in Palatiolo sicut consueti sunt, simulque habeant Sylvas in vento et Comariola puellarum monasteriis Porti de senodochio prope est positus sine omne sentiro cum potestate de predicto monasterio pabulent. In monasterio quidem virorum in Sexto volumus, ut dona nostra habeant inter fluvio Taliamento et fluvio Liquentiae quidquid inter ipsos ad nostram potestatem pertinere dignoscitur, sive curte in sexto, ubi ipsum monasterium edificavimus, sive curte in Laurentia cum oratorio Domi Salvatoris, qui ibi situs est, seu in curte in sancto Focato cum casis, curtis, campis, [Col. 0631C] pratis, vineis, silvis, astalariis, montibus, vivis, pascuis, atque paludibus, nec non molinas, seu mobilia et immobilia quidquid ad ipsas cartes supernarratas de nostro jure inter ipsa flumina pertinere dignoscitur. Similiter et casas Massaritias in vico macerano teritorio Veronense; item casas in Belluno, judiciaria Conetense transfluvio Taliamento, casa in Ramussello cum omni pertinentia sua, seu in Saleto, vel quid quid inibi ex vita conjugis mee habere videntur. Unde ego Erfo exinde vegaria feci, etsi super ipsa vegaria inibi fuerit juxta considerationem suam ipse Abba, qui pro tempore fuerit exinde in elemosina, vel missas aut Psalmodia annue persolvant, et prescripto, quam jam ante in ipso pertinuit monasterio, et casas in Carnos in Vinearetum seu et casa nostra in Mariano, cum omni pertinentia sua, et medietatem de Castenetto in Ausemano, et medietate de Molino in Palatiolo, sicut superius definivimus, et monte in Carnea qui ad nos pertinet, medietatem in omnibus ipsa monasteria equaliter possideant. De servis nostris vel [Col. 0631D] ancillas, Aldiones vel Aldionas utriusque sexus omnes liberas dimisimus, et cartas eorum de libertate fecimus similiter et de casaria ipsorum seu et ad eos dicti jam antea liberi fuerunt, fecimus et volumus atque definimus, ut nullus eorum super impositionem faciat, sed sicut eorum continent carte, ita facere debeant. Abbas vero vel successores ejus, qui pro tempore in ipso monasterio in Sexto ordinatus fuerit, regulariter cum ipsis vivat monachis, et ordinando atque disponendo de monasterio feminarum in Salto, 257 seu in Senodochio regente atque disponente ipso abbate. Abbas vero cum monachis sibi commissis regulariter debent, et sub nulla deinceps nostra, vel heredum nostrorum redigatur potestate, sed supersit suis ipse monasterio virorum, excepto defuncto abbate jusso olim fieri solent monachi. Unum consensum in unam concordare personam, aut quod absit, malum sibi elegerint caput; tunc sedis Aquileiensis pontifex eos ad una redeat concordia, ac meliorem de [Col. 0633A] ipsis monachis constituat abbatem. Humiliter ipse abbas cum consensu pontificis sedis Aquileiensis ordinare debeat abbatissam, quod est quam una concors elegerit, aut pars que melior fuerit, ut exinde eorum magna merces adveniat, et ipsas sine morsu diabolico in Dei persistant servitio. Nam nulla alia eorum vel earum habeant licentiam super impositione facere neque sibi receptu, neque missum suum aut aliqua imperatione neque in monasterio neque in rebus monasteriorum, nisi invitatus fuerit pontifex ab ipso abbate vel abbatissa, et si, quod absit, ipsa congregatio regulariter vivere neglexerit; ipse Pontifex eos comoneat, quantum sic decere juvant. Quod si contempserint, correpti iterum atque iterum sub allegationes ejus distringi debeat, et si, quod non optans in deterius iruerint, qui de eodem monasterio, tunc mutetur ipse monasterium in senodochio regente atque disponente ipso abbate una cum consensu sedis Aquileiensis pontificis, [Col. 0633B] sicut superius diximus de monasterio puellarum. Nam alia in ipsis rebus vel monachis seu monachas nullam faciat lesionem. Te vero qui presens pontifex, et Deo dignus esse dignosceris domino Siguald patriarca per Patrem et Filium et sanctum adjuramus Spiritum, et per beatum Petrum principem apostolorum ut nulla eis, vel earum permitti patiaris violentias, nec ipse facias; sed hanc cartam perpetualiter firma sit sub anathemate scripta, ut tui successores majorem habeant curam, et tibi magna merces acrescat. Quod si facere contempseris, Dominum cum angelis suis formida. Hanc cartam ad nos facta Amsperto monaco scribere rogavimus. Hoc autem ad monasterium sanctorum omnium apostolorum sito Nonantulas territorio in Motinense anno dominorum nostrorum Desiderii et Adelchis regibus sexto, tertio Madio indictione quinta decima [a 1Kb] . + Ego ergo indignus monachus in hanc cartam a me factam manu mea scripsi et subscribere rogavi. + Ego Marcus indignus [Col. 0633C] abba in hanc consentiens manu mea scripsi. + Ego Anto indignus monachus manu mea scripsi. + Ego Victorianus peccator in hanc cartam manu mea scripsi. + Ego Silvester indignus abba vocatus, rogatus ab Erfone in hanc cartam manu mea scripsi. + Ego Guidulfus indignus monachus sanctorum apostolorum rogatus ab Erfone pro jussione domini Silvestri abbatis in hanc cartam manu mea scripsi. + Ego Ursus licet indignus presbyter et monachus aut Christi et archangeli Michaelis rogatus ab Erfone in hanc cartam manu mea scripsi. + Ego Beatus indignus diaconus sanctorum et apostolorum rogatus ab Erfone manu mea scripsi. + Ego Theophilus indignus monachus sanctorum rogatus ab Erfone pro jussu Domini Silvestri abbatis in hanc cartam nostram manu propria scripsi. + Ego Anselmus licet indignus monachus sanctorum omnium Apostolorum rogatus ab Erfone modo abbate, et jussione domini Silvestri abbatis hanc cartulam donationis atque definitionis istam ad Monachorum in Sexto conscripsi, similique [Col. 0633D] alia carta pari tenore et sensu quem debent habere monasterius monachorum in Salto, unde et reliquas cartas una pro Ursone presbitero et alia pro Beato diacono scripta, quod in simul sunt quatuor. Ista data est ad monasterium in Sexto, et alia data est ad monasterium feminarum in Salto. Tertia in monasterio domino Victoriano abbati in monasterio sancti archangeli Michaelis. Quarta quidem in monasterio domini Erfonis in Tussia, ut absque alia fraude pereniter ipsi venerandi loci persistant. Explicit. Deo gratias. Amen. Orate pro nobis omnes sanctos.



I. MANIACENSE.
In chartis comitum de Maniaco ex archivo abbatiae Sextencit. p. XIX et 203.
[Col. 0630A]

Fundatio et dotatio monasterii abbatiae sanctae Mariae de Sexto in Foro Julii anno Domini 770.

Jam dudum animis nostris inserit monachorum singularem praepositum velare, aliis omnium meritorum preconia recensere, quoniam ipsi majori studio in Domino crescamus, et aliis formam esse possimus ad exemplum, et quibus generatim fundamentum omne atque profectum Dominum Christum esse, Apostolo [Col. 0630B] contestante dicens: Fundamentum aliud nemo potest ponere praeter id, quod positum est, quod est Christus. His itaque intra mentis humanae arcana fundatis, statim universa vitia cedunt, et omnes corruptelle carnis, velut cera suposita igni liquescunt. Hinc tentationes hominum, atque omnes versutiae diaboli protinus extinguuntur, nec ultra potest resistere, ubi victos possidere non invenit locum, quia tandiu in lumine dominatur satanas quandiu possessionis suae instrumenta cognoscit. Depulsis autem partibus inimici ab homine Christiano, templum incipit esse Dei, et tanquam pulcherrimo habitaculo Spiritus sanctus exultans ingreditur. Quapropter nos fratres germani Herto, Anto, et Marcus in laico ante constituti, divina inspirante gratia, aedificavimus duo monasteria in finibus forojuliensibus, unum in loco qui vocatur Sexto ad honorem semper virginis Dei genitricis Mariae, et beatorum Joannis Baptistae, et Petri apostoli Christi et statueramus, ut inibi cum fratribus sub jugo regulae in Dei servitio viveremus. [Col. 0630C] Et aliud monasterium aedificavimus in Rippa, quae vocatur Salto sup.m semper virginis Dei genetricis Mariae, Joannis Baptistae, et Petri apostoli Christi sanctorum honore, ubi Geltruda domina et genitrix nostra cum aggregatis feminis in monachorum habitu habitare deberent, sed quia divinam illam audivimus profeticam vocem in quadragesimo quarto psalmo, ubi Deus loquitur ad animam humanam: Audi, filia, et inclina aurem tuam, et obliviscere populum tuum, et domum patris tui. Hanc nos secuti vocem exivimus de terra et de cognatione nostra, et disposuimus habitare in Tusciae partibus, sed quia de his nominatis monasteriis nos homines ac fratres nostros, quos in monasterio reliquimus, ne quis inquietare dissimulet, quod in nostra potestate ea habuimus; Ideoque providimus nos Herto et Marco, quamvis indigni abbates, per hanc praesentem paginam omnes res nostras judicare seu in supradictis monasteriis dispensare, et dono nostro decernere. Primum omnium in [Col. 0630D] monasterio in Rippa Saltu, ubi domina genitrix nostra cum reliquis monachis esse dignoscitur, donamus atque concedimus curtem nostram, ubi ipsum monasterium nobis fundatum est cum omni laboratione sua, Terris aratoriis, vineis, pratis, pascuis, silvis, astalariis, et medietatem de castro Ausimano, unde reliquam medietatem monasterio Sexti donavimus. Nec non de Molino in Palaciolo medietatem, et medietatem in monasterio predicto virorum concessimus; Ita tamen dum domina et genitrix nostra [Col. 0632A] advixerit ipsum frumentum in integrum in ejus pertineat potestatem. Granum vero rusticorum aequaliter amodo dividatur: post vero ejus discessum ab eisdem omnia communiter de ipso Molino habeatur, et Montis in Carnea, qui ad nos pertinuit medietatem supradictum monasterium monacharum habeat, et medietatem monasterium in Sexto, velint insimul pascere, velint dividere, eorum sit potestas. De casis quidem masaritias nominare decernimus quae ad ipsum monasterium puellarum pertinere debeant. Item casas de Logiaco, casas in Macretas, casas in campo Majore, casas in Avora, casas in tara juxta tunionem, casas in Adeliaco, casas in Maitiuculo, casas in duas basilicas, casas in Aureliano, casas in Aviniaco, casas in Gratiolaco, casas in Carnia anvico ampitio, et casas Joannis, et Martiolo. Itaque concedimus tibi reddito tempore quod annue debent dare casae in Remacetto, et trans, et vineas vel prata quae habemus [Col. 0632B] in Dauvino, et quidquid habere visi sumus in Coloniola, et vineam in Brombagiis, quam tenent filii seu nepotes Budoni, et addemus tibi curtem nostram in Medeja cum omnibus pertinentibus suis, similiter casas in Cisiano secundum et qualiter carta eorum continet. Centum amphoras vini ad ipsum monasterium puellarum vehatur, quod superfuit annue concedimus in monasterio Sextensi; Fenum faciant in Marciano, et ad Molinum in Palatiolo sicut consueti sunt. Simulque habent silvas in Vetreto et Carnariola puellarum monasterium Porci de Senodochio, qui prope est positus sine omne scarico cum porcis de praedicto monasterio pabulent. In monasterio tandem virorum in Sexto volumus, ut dominium habeat inter fluvium Taliamenti et fluvium Liquentiae, et quidquid inter ipsa ad nostram potestatem pervenire dignoscitur; sive curtem in Sexto, ubi ipsum monasterium aedificavimus, sive curtem in Laurentiaca cum oratorio Domini et Salvatoris, qui ibi situs est, seu curtem [Col. 0632C] in sancto Focato cum casis, curtis, campis, pratis, vineis, silvis, astalariis, montibus, rivis, pascuis, atque paludibus, nec non et molendinis, seu mobilia vel immobilia quid quid ad ipsas curtes suprannominatas, vel nostro jure inter ipsa flumina pertinere dignoscitur. Similiter et casas et massaritias in vico Mariano, in teritorio Veronense, et casas in Belluno, Vicaria Cenetense, et trans fluvium Tiliamenti curtem in Ramussello cum omni pertinentia sua, seu et Saletto, et Paludes, vel quid quid inibi est, quae omnia fecerunt conjugis meae. Curtes in Rippa fracta, curtes in Bivero, curtes in Azano, curtes in Pissettana cum omnibus pertinentiis suis, curtes in Silo cum Oratorio, curtes in Blessaga cum Cella. Curtem de Villa, curtem aquae, quae dicitur Hedago: decurrit ex una parte Lemida, et ex allia usque ad fossam Savonarum, atque Coibulam. Curtem de Anone, curtem in Sacco, curtem in Crispinaga cum Castello. Curtem de Veruo et de Mulinego, et de Lutrano: Curtem de Salto cum Cella, Curtem de Ribaria: Curtem de Porpirio. [Col. 0632D] Curtem de vico Leonum cum Cella sancti Floriani: Curtem de Medeja, et quid quid habere videtur nostri juris inter aquas defluentes, hoc est inter Tiliamentum et Liquentiam, et sicut via Ungarorum cernitur, et paludes maris, et quid quid ad regiam potestatem pertinet, et cum omni dominio quid quid dici vel nominari potest. Insuper et curtem nostram de Mariano cum omnibus pertinentis suis. De servis nostris vel ancillis Aldiones vel Aldionas utriusque sexus omnes liberos dimisimus, et chartas eorum de libertate fecimus: similiter et de salariis ipsorum, seu ad eos qui jam antea liberi fuerunt, fecimus chartas, et volumus, atque definivimus, ut nullus eorum super impositionem faciat, vel sicut eorum continent cartae ita facere debeant, Abbas vero vel successores sui, qui tempore in ipso monasterio in Sexto ordinatus fuerit, regulariter cum ipsis vivat monachis, ordinando atque disponendo de monasterio feminarum in Salto, seu in Senonachio regente [Col. 0634A] atque disponente ipso abbate. Abbas vero cum monachis sibi commissis regulariter vivere debeant, et sub nulla deinceps nostra vel heredum nostrorum redigatur potestate; sed semper praesit ipse in monasterio virorum excepto defuncto abbate, ut jussu Dei fieri solet, et tunc si monachi in unum contentum unanime non concordarent personam, aut, quod absit, malum sibi eligerent caput, tunc sedis Aquileiensis pontifex ad unam eos reddat concordiam, ac meliorem de ipsis monachis constituat abbatem, humiliter ipse abbas cum consensu pontificis sedis Aquileiensis ordinare debeat abbatissam, et hoc quando omnes non concorditer eligerent, aut major pars, quae melior fuerit, ut exinde earum magna merces adveniat, et ipsas sine morsu diabolico in Dei persistant servitio. Nullam tamen aliam eorum vel earum habeat licentiam super impositionem facere, neque sibi receptum, neque missum suum, aut aliquam imperationem [Col. 0634B] neque in monasterio neque in monasterium, nisi invitatus fuerit pontifex ab ipso abbate, vel abbatissa, et si, quod absit, ipsa congregatio regulariter vivere neglexerit, ipse pontifex eos comoneat, quatenus sicut condecet, vivant, quod si contempserint, correpti iterum atque iterum sub allegatione constringi debeant. At si, quod non optamus, ulterius creverint, qui in eodem monasterio nullam monasticam habuerint observantiam, tunc mutatum ipsum monasterium in senodochio regente ipso abbate una cum consensu sedis Aquileiensis pontificis, sicut superius diximus de monasterio puellarum, nec amplius rebus vel monachis, seu monachae nullam faciat laesionem. Te vero qui praesens pontifex, et Deo dignus esse dignosceris D. Sigoalde patriarcha per Patrem, et Filium et sanctum adjuramus Spiritum, et per beatum Petrum principem apostolorum, ut nullam eis vel earum permitti patiaris violentiam, nec ipse facies, et haec carta perpetualiter firma sit [Col. 0634C] sub anathemate scripta, ut tui successores majorem habeant curam, et sibi magna merces accrescat. Quod si facere contempseris, D. cum angelis suis formida. Hanc cartam a nobis factam Anspertum notarium scribere rogavimus. Hoc actum ad monasterium sanctorum omnium apostolorum situm Nonantula teritorio Mutinense. Anno ab incarnatione Domini nostri Jesu Christi 760. Indictione 14. Tempore dominorum nostrorum Desiderii et Adelchis regum. Tertio die intrante mense Maio [a 1Kb] .

Ego Herto indignus abbas manu mea scripsi in hac carta a me facta, et hos subscribere rogavi.

Ego Marcus indignus abbas in hac consentiens manu mea scripsi.

Ego Anto indignus abbas manu mea scripsi.

Ego Victorianus peccator abbas manu mea scripsi.

Ego Silvester indignus abbas vocatus, et rogatus ab Ertone in hac carta manu mea scripsi.

Ego Gandulfus abbas rogatus Hertone manu mea scripsi.

[Col. 0634D] Ego Ursus licet indignus abbas Archangeli Michaelis rogatus ab Hertone in hac carta manu mea scripsi.

Ego Beatus indignus abbas sanctorum apostolorum rogatus ab Hertone manu mea scripsi.

Ego Theophilus peccator abbas rogatus manu mea scripsi.

Ego Ansbertus aulae regiae notarius rogatus ab Hertone illustre abbate ex jussione III.mo Dmm. Anti et Marci hanc cartam donationis atque definitionis factam ad monasterium monachorum in Sexto conscripsi, simulque aliam cartam pari tenore et consensu, [Col. 0633] quam debent habere in monasterio monachorum in Salto, unde et reliquas duas cartas una pro Urtone praedicti, et alia pro Beato diacono scriptae sunt, quae fiunt quatuor in simul. Ista data est ad monasterium in Sexto, et alia data est ad monasterium Feminarum in Salto. Tertia in monasterio D. Victoriani abbatis [Col. 0635] in monasterio sancti archangeli Michaelis: Quarta quidem in monasterio D. Hertoni in Tuxia, ut absque aliqua fraude perenniter ipsi verendi loci persistant. Explicit. Deo gratias. Amen. Omnes sancti orate pro nobis.



II. DIPLOMA CAROLI MAGNI PAULINO GRAMMATICO.
[Col. 0635A]

Carolus, etc. Reliqua vide inter Opera Caroli Magni, Patrologiae tomo XCVII, col. 957.



III. DIPLOMA CAROLI MAGNI PAULINO PATRIARCHAE, Pro libertate clero aquileiensi servanda in electione patriarcharum.

Carolus gratia Dei, etc. Caetera vide inter Opera Caroli Magni, Patrologiae tomo XCVIII, col. 1447.



IV.

Hic reponendum esset diploma Caroli Magni Paulino ann. 801, Regenoburgi datum, quo ei subdit domum hospitalem a Feroce abbate Veronae constructam, [Col. 0635B] de quo Fontaninus agit libello delle Masnade, pag. 21, dicitque ibi, apud se exemplar habere ex originali extractum an. 1195 Aquileiae; sed quia incassum hucusque desudavimus, ut nobis copia fieret, producere haud possumus. Non magni autem faciendum esse carere tali diplomate collectionem nostram duximus, ex quo a marchione Scipione Maffeio circa finem lib. XI Veronae illustratae docemur non a Feroce abbate, sed a Lupone duce, et Ermilenda ejus conjuge fuisse constructam domum illam hospitalem: Monasterio seu sinodochio S. Mariae que edificavit b. m. Lupo dux cum conjuge sua Ermilenda, sunt verba cujusdam judicati ann. 845, eruta ab eodem Maffeio ab archivo ipsius monasterii. Ideoque quia ut suppositum a Veronensibus rejicitur, nos quoque eo carere haud dolemus.



V. DIPLOMA CAROLI MAGNI PAULINO PATRIARCHAE.
[Col. 0635C]

Carolus gratia Dei, etc. Reliqua vide tomo, ut supra, col. 1448.



VI. [a 1Kb] SPONSIO EPISCOPORUM AD SANCTAM AQUILEJENSEM SEDEM [b 2Kb] .

Doctoris legis mundi praecepta testantur oportere episcopum irreprehensibilem esse, et bonam eum famam habere ab his etiam qui foris sunt, atque ad omne esse opus bonum paratum; sed valde reprehensibilem, et nimis infamiae turpe famosum et indignae opinionis esse obscurum videtur, si perjurii crimine reus ab intus et foris quis accusetur; quatenus lingua, quae veritatem quae Christus Dominus est, sive in venerandis missarum solemnitatibus, sive in utrorumque testamentorum paginis, sive in psalmis, ymnis et canticis spiritualibus, vel etiam in cotidiana locatione lympidissimo studio praedicare, mendacii [Col. 0635D] sit ante iniquissima foeditate polluta. Unde summopere considerandum est, ac tota mentis intentione studiose a pontificibus primae sedis cavendum, ne forte inconsiderate elationis zelo succensi eos, quos [Col. 0636A] sacri ordinis gradus sublevare festinant, in foveam mendacii, a qua eos, ne cadant, debent modis omnibus retinere, in jurisjurandi laqueos inevitabiliter implicatos impellant quantocius praecipites ut incedant. Quamobrem omissis his peccatorum vinculis, in quibus quilibet, si mentis gressus implicare non pertinuerit, nullo ab his procul dubio puto absque animae avelli poterit detrimento. Ego ergo ille praesentis temporis ordinandus episcopus idcirco non juxta aliam, sed secundum illam, quam magistrum gentium didici formulam Paulum religiose jurasse apostolum, testor nunc tactis sacrosanctis evangeliis coram Domino et Christo Jesu, qui judicaturus est vivos et mortuos et adventum ejus, catholicae fidei regulam juxta definitionem Nicaeni Concilii, et ut tomus beati declarat papae Leonis, secundum vires nimirum intelligentiae meae, et in quantum auxiliante Domino potuero, et in corde inviolabiliter retinere, et in ore, si quando necessitas exegerit, juxta captum ingenii mei audientibus sinceriter praedicare. Repromitto [Col. 0636B] etiam statuta canonum ab orthodoxis salubriter digesta praesulibus, quae sanctae fidei non adversantur, et per desuetudinem non sunt in Ecclesiae gremio abolita, secundum possibilitatem, mensuram, et ut virium concesserit qualitas mearum, et qualiter temporis dictaverit ordo, et intelligentiae meae subministraverit facultas, pleno inviolatoque pectore conservare spondeo, et hoc igitur solo sub hujus jurisjurandi praeconio, quia sine examine secundum canonica documenta promoveri ad sacerdotale culmen non [Exemplar D. a Turre non habet non] debeo. Idcirco praeter illa quae non latentia, sed manifesta sunt peccata, ut est homicidium, furtum, falsum testimonium, et his similia, quae quia probari possunt, ideo de his jurare omitto. Ab his ergo capitulis, in quibus occulta latent peccata, quae nominatim expressa leguntur, alienum me esse profiteor, idest ab impia videlicet peste symoniaca a primo nihilominus Ecclesiae anathematizata pastore, quae nulli est incognita [Col. 0636C] canonico viro, et a nefandissimi criminis lepra, quod peccatum non dubie dicitur Sodomitarum, et a spurcissimo quadrupedum scelere nec non a maledicto alterius uxoris concubitu vel certe a corruptione virginis Domino dicatae. De his haec sint satis. De reliquis vero diversarum rerum negotiis hoc non jure jurando repromitto, sed sola litterarum conligatione sub hujus chirographi titulo ecclesiasticis me correptionibus subdo, et, quod est potius, proprii me honoris censeo periclitari dispendio: ea videlicet ratione si in aliis rebus, de quibus accusari videar, verius me temere deliquisse adprobatum fuerit et non me juxta excusationem necessitatis scilicet intentione compulso offendisse defendi potuero. Si vocatus quoque ad synodum cessante prorsus juxta excusatione, jactantia quidem inflatus venire contempsero; si secundum virium qualitatem, et intelligentiae quantitatem primae sedis episcopo, hoc est metropolitano meo inobediens exstitero, et non, ut dignum est, saluberrima [Col. 0636D] ejus praecepta, quae rectae fidei et canonicis non sunt contraria institutis, et a veritatis tramite non divertunt, sive per verba edita, sive per sacras litteras explicata, sincera non obtemperavero affectione, [Col. 0637A] missos etiam ejus honorifice suscipere, et obsequia humanitatis eis corde non renuero exhibere perfecto. In officiis quippe ecclesiasticis, vel in sedula missarum celebratione, in psalmis, ymnis et canticis modulatis, in luminariis candelabrorum, et in fumigandis tymiamatibus diversorum temporum horis exhibendis sollicitum me officiosissime repromitto. In rebus quidem ecclesiasticis mobilibus sive immobilibus, seseque moventibus studiose me agere juxta ut vires mihi intelligentiae effectum efficiendi praehuerint, repromitto. Ac per hoc si vis mihi temporalium potestatum inlata non fuerit, quatenus necessitate injecta a recto exorbitare itinere compellar invitus, secundum canonicas regulas gubernare vel disponere me non abjuro. Quod si de praefatis his negotiis per incuriam reprehensibilem me per veritatis adprobationem exhibuero, superius comprehensa me judico percelli vindicta. Quam vero promissionem manu mea subter subscribens vel qui subscriberent de praesenti [Col. 0637B] admonui et rogavi, et vobis ter beato Paulino patriarchae optuli de praesenti. Anno dominorum nostrorum Caroli et Pipini filii ejus viris excellentissimis regibus 29 et 19, sub indictione nona feliciter.



VII. DIPLOMA CAROLI MAGNI MAXENTIO PATRIARCHAE Pro Aquileiensi ecclesia reparanda.

Carolus serenissimus, etc. Reliqua vide inter Opera B. Caroli Magni Patrologiae tomo XCVIII, col. 1449.



VIII. [a 1Kb] DIPLOMA LUDOVICI, ET LOTHARII IMPP. Pro monasterio sanctae Mariae in Valle Civitatis Austriae Maxentio patriarchae.

In nomine Domini et Redemptoris nostri Jesu Christi, Ludovicus et Lotarius divina ordinante providentia imperatores Augusti.

[Col. 0637C] Si liberalitatis nostrae munere aliquid locis Deo dicatis auxilii conferimus, id nobis procul dubio ad stabilitatem imperii nostri et animae emolumentum profuturum liquido credimus. Proinde noverit experientia omnium fidelium sanctae Dei Ecclesiae tam praesentium quam et futurorum, quia veniens in praesentiam culminis [deest f. nostri] Maxentius ecclesiae Aquileensis patriarcha precibus quibus valuit, nostram imploravit clementiam, ut monasterium puellarum, quod dicitur sanctae Mariae, quod est situm juxta basilicam sancti Joannis, constructum infra muros civitatis Forojuliensis, in loco qui dicitur Vallis, praedictae matri ecclesiae sancti Marci evangelistae, et sancti Hermacorae martyris atque pontificis, ubi auctore Deo ipse patriarcha praeest, traderemus: quod ita et nos fecisse omnium vestrum cognoscat industria. Et ideo ob firmitatis studium hos nostros imperiales apices praedictae matri ecclesiae fieri jussimus, per quos praecipimus atque jubemus, [Col. 0637D] ut praedictum monasterium puellarum cum rebus et hominibus ad eum juste et legaliter praesenti tempore aspicientibus, abhinc in futurum in jure et potestate praefatae ecclesiae et rectorum ejus consistat. Ita videlicet, ut quidquid exinde rectores et ministri memoratae ecclesiae ob utilitatem et profectum ejus canonice ordinare atque disponere voluerint, libero in omnibus perfruantur arbitrio faciendi quidquid [Col. 0638A] elegerint. Et ut haec auctoritas largitionis nostrae firmior habeatur, et per futura tempora melius conservetur, manibus propriis subterfirmavimus, et annuli nostri impressione adsignari jussimus.

Signum Ludovici serenissimi imperatoris.

Signum Lotarii gloriosissimi Augusti.

Durandus diaconus ad vicem Federici rogatus.

[b 1Kb] Data III Idus Novembris, anno Christo propitio 17, domini Ludovici serenissimi imperatoris, et Lotarii Augusti 9.

Actum Neumega palatio regio in Dei nomine feliciter.



261 IX. [c 1Kb] DIPLOMA BERENGARII IMPER. PRO CASTRO PUZIOLO In favorem Friderici patriarchae Aquileiensis.

In nomine Dei aeterni, Berengarius divina favente clementia imperator Augustus.

[Col. 0638B] Noverit omnium fidelium, sancte Dei Ecclesie nostrorumque presentium scilicet ac futurorum industria Grimaldum gloriosum marchionem dilectumque fidelem nostrum humiliter nostram exorasse clementiam quatenus cuidam Friderico fidelissimo nostro patriarche concedere dignaremur quoddam castellum juris imperii nostri, quod dicitur Puziolum pertinens et adjacens in comitatu Forojuliano cum omnibus suis apendicis et pertinentiis simul cum judiciariis et districtionibus atque proprietatibus ad ipsum castellum pertinentibus in circuitu ipsius castelli ex omni parte quantum extenditur ad spatium unius milliarii legitimi, sicut antiquitus et modo legaliter et rationabiliter ad ipsum comitatum pertinuit: confirmantes illi omnia suarum instrumenta cartarum, que igne aut aliqua negligentia seu paganorum incursione perdita sunt, vel quidquid ipse Fridericus patriarcha juste et legaliter acquisivit, vel ei ex paterna vel materna parte succedit, [Col. 0638C] aut hereditario jure a suis parentibus recte devolutum est, et investitus juste et legaliter cernitur sive per cartulas, sive absque cartulis usque in perpetuum: cujus precibus acclinati eidem Friderico patriarchae prenominatum castellum juris imperii nostri quod dicitur Puziolum pertinens et adjacens in comitatu Forojuliano cum omnibus suis appendiciis simul cum judiciariis et districtionibus atque proprietatibus ad ipsum castellum pertinentibus in circuitu ipsius castelli ex omni parte quantum extenditur ad spatium unius milliarii legitimi sicut antiquitus et modo legaliter et rationabiliter ad ipsum comitatum pertinuit, concedimus et largimur, ac de nostro jure et dominio in ejus jus et dominium omnino transferendum delegamus: confirmantes illi omnia suarum instrumenta cartarum, que igne aut aliqua negligentia sive paganorum incursione perdita sunt, vel quidquid ipse Fridericus patriarcha juste et legaliter acquisivit; vel ei ex paterna vel materna parte succedit, aut hereditario jure a suis parentibus recte [Col. 0638D] devolutum est, et investitus juste et legaliter cernitur sive per cartulas sive absque cartulis usque in perpetuum, cum casis, terris, vineis, campis, pratis, pascuis, silvis, salectis, sationibus, aquis aquarumque decursibus, piscationibus, servis et ancillis, aldionibus et aldianis, montibus, vallibus, paludibus, planiciebus, omnibusque ad se juste et legaliter pertinentibus. Ad habendum, tenendum, firmiterque [Col. 0639A] possidendum tam ipse Fridericus sancte Aquilensis ecclesie preclarus patriarcha, quam cuncti sui successores absque totius potestatis contradictione. Si quis igitur hoc nostre auctoritatis et concessionis preceptum infringere vel violare temptaverit, sciat se compositurum auri optimi libras centum med. camere nostre, et med. predicto Friderico preclaro patriarche. Quod ut verius credatur et diligenter observetur, manu propria roborantes de anulo nostro subscriptum insigniri jussimus.

Signum Domini Berengarii piissimi imperatoris Augusti.

Joannes episcopus et cancellarius ad vicem Ardengi episcopi et archicancellarii recognovit.

[a 2Kb] Dat. V Non. Octobr., anno Dominice incarnationis 821, domini vero Berengarii piissimi regis 28, imperii autem sui ind. 10.

Actum Papie in Christi nomine feliciter. Amen.



X. [b 1Kb] DIPLOMA BERENGARII IMPER. PRO CASTRO SAVORNIANO In favorem Petri presbyteri Aquileiensis.
[Col. 0639B]

In nomine Domini Dei aeterni, Berengarius divina favente clementia imperator Augustus.

Noverit omnium fidelium sanctae Dei Ecclesiae nostrorumque praesentium scilicet ac futurorum industria Grimaldum gloriosum marchionem, dilectumque fidelem nostrum humiliter nostram exorasse clementiam, quatenus cuidam presbytero sanctae Aquileiensis ecclesiae nomine Petro praesenti auctoritate concedere dignaremur licentiam suum castellum proprium Saburniano dictum in sua videlicet proprietate constructum confirmare et muniri merulis et propugnaculis, bertistis atque fossatis. Cujus precibus inclinati praenominato Petro presbytero hoc nostrae concessionis praecepto licentiam et largitatem [Col. 0640A] dedimus castellum suum Saburniano confirmare et muniri merulis et propugnaculis, bertistis atque fossatis: praecipientes et omnino jubentes, ut nullus dux, marchio, comes, vicecomes, sculdasio, gastaldio, decanus, aut aliqua magna parvaque persona in ipsum castellum ingrediens aliquam inferat controversiam vel molestationem. Nemo inibi publicis ministerialibus placitum aut mansionaticum faciat potestativum, sed liceat eidem presbytero praenominatum castellum suum jure quieto possidere usque in perpetuum absque omni publica inquietudine vel contradictione. Et hoc ante omnia decernimus atque jubemus, ut homines ipsius presbyteri, qui in suis proprietatibus resident ante nullum publicum ministeriale placitum custodiant, nisi in praesentia marchionis, qui pro tempore fuerit tribus vicibus in anno. Si quis vero hoc nostrae concessionis praeceptum infringere tentaverit, sciat se compositurum auri optimi libras quinquaginta medietatem camerae nostrae, et medietatem praedicto presbytero suisque [Col. 0640B] haeredibus, aut cui ipse dederit, vel habere concesserit. Quod ut verius credatur, et diligentius observetur manu propria roborantes de anulo nostro subter jussimus insigniri.

Signum Berengarii serenissimi imperatoris Augusti.

262 Joannes episcopus et cancellarius ad vicem Ardengi episcopi archicancellarii recognovit.

[c 2Kb] Anno Dominicae incarnationis 921, domini vero Berengarii regis 28, imperii autem 7, indict. 10.

Actum Veronae in Dei nomine feliciter. Amen.



XI. [d 4Kb] FORMULAE PROMISSIONIS FIDELITATIS Praestitae patriarchis Aquileiensibus a futuris episcopis suffraganeis.

1. (Circa an. 1015.) Polliceor atque promitto ego Marcianus sanctae Mantunae [pro Mantuanae] ecclesiae [Col. 0641A] futurus episcopus me fidelem et obedientem esse sanctae Aquilegensi ecclesiae, et tibi domno Heverardo patriarchae tuisque successoribus secundum ordinem meum, salva fidelitate Heinrici regis, sic me Deus adjuvet, et haec sancta quatuor Evangelia.

2. (Circa an. 1024.) Polliceor atque promitto ego Artulfus Vicentinae Ecclesiae futurus episcopus fidelem et obedientem esse sanctae Aquilegensi Ecclesiae, et tibi domno Popponi patriarchae tuisque successoribus secundum ordinem meum, salva fidelitate Cuhonradi imperatoris, filiique ejus Einrici, si me Deus adjuvet, et haec sancta quatuor Evangelia.

3. (Circa an. 1027.) Polliceor atque promitto ego Joannes sanctae Pollensis Ecclesiae futurus episcopus me fidelem et obedientem esse sanctae Aquilegensi Ecclesiae, et tibi domno Popponi patriarchae, tuisque successoribus secundum meum ordinem, salva fidelitate Cuhonradi imperatoris, filiique ejus Henynrici, si me Deus adjuvet, et haec sancta quatuor Evangelia.

[Col. 0641B] 4. (Circa an. 1027.) Polliceor atque promitto ego Ruodbertus sanctae Concordiensis Ecclesiae futurus episcopus me fidelem atque obedientem esse sanctae Aquilegensi Ecclesiae, et tibi domno Popponi patriarchae tuisque successoribus secundum meum ordinem, salva fidelitate Cuhonradi imperatoris, filiique ejus Heinrici, si me Deus adjuvet, et haec sancta quatuor Evangelia.



XII [a 2Kb] DOCUMENTUM DONATIONIS COMITIS CANCELLINI, Pro fundatione abbatiae ac monasterii Mosnicensis sive Mosacensis.

Bonus homo de bono thesauro cordis sui profert bonum: quapropter notum sit omnibus Christi fidelibus tam futuris quam praesentibus qualiter comes Cancellinus alodium suum patenter et absque omni [Col. 0641C] contradictione Friderico patriarchae tradidit, summopere rogans quod in eodem predio divinum famulatum ordinaret. Quod quia Fridericus patriarcha morte praeventus solvere non potuit, successor ejus Udalricus patriarca feliciter adimplevit. Quoniam [Col. 0642A] hunc locum ad honorem sancte et individue Trinitatis, et sancte crucis, sancteque Dei genitricis Marie et sancti Joannis Baptiste, sancti Joannis evangeliste, et sanctorum apostolorum Andree, Bartholomei et Matthei, sanctorum etiam martirum Blasii, Cancii, Canciani, Grisogoni, Tatiani, Germani, Gervasii et Protasii, atque beatorum confessorum Martini, et nomine sancti Galli magni, Othmarii, necnon sanctarum virginum Cecilie, Margarite, Columbe construxit, atque antedicti comitis alodio dotavit.

Hec autem sunt loca, que comes Cacellinus in odorem suavitatis Domino libavit, que etiam Udalricus patriarca, tamquam fidelis et prudens servus supra familiam Domini constitutus perenniter huic ecclesie copulavit.

In primis quidquid in hoc loco predictus comes habuit cum omnibus pertinentiis apud Valach superius et inferius viginti tres mansos et Sartum montem ad montem habilem, et cum omnibus ad ista [Col. 0642B] pertinentibus huic monasterio dicavit ac tribuit. Ad hoc etiam quidquid Mariani et montem unum lanachs et apud fustrech quidquid in proprium possedit et habuit.

Ad Adelarium 11 mansos, in loco qui Fortis appellatur. Lacum etiam qui dicitur Ingan, sicut ipse possederat, omni jure omnique possessione et habitu huic loco semper fixum et immobile stabilivit. Apud Bellunum octo mansos contradidit.

Preterea idem patriarcha perpendens, quod qui seminat in benedictionibus de benedictionibus metet vitam eternam; hunc locum etiam et sui parte decenter ampliando magnificavit. In villa que dicitur Plaguths 263 quinquaginta mansos: apud Walchen 14 mansos, apud Colles 16 mansos, apud Salcanum 10, Utini unum, apud Basilianum 11 mansos, in villa que Impons vocatur 11 in Versegna unum in nemore Schint: in villa Caum unum ad nutriendos porcos, et pro utilitate communionis villarum Plaguths et Ingan. In Castellano 16 mansos, Bagnaric tres mansos: [Col. 0642C] in Aventione unum, et in Istria locum qui Portus vocatur cum omnibus sibi pertinentibus isti ecclesie datum confirmavit. Duas etiam molas in Lecina sitas dedit: decimas quoque de Furnich, et de quibusdam aliis villis in plebe sancte Marie de [c 1Kb] [Col. 0643A] Villach, et in plebe sancti Joannis de Gilsitis, quas ipse in proprios usus habuit cum decimis juxta locum de Vinchirese, et duobus mansis piscatoriis huic loco dedit et stabilivit.

Tres etiam plebes his supradictis rebus conjunxit: unam videlicet de Clausach, et alteram de Ingan cum omni jure plebis et placiti Christianitatis: tertiam de Corto absque jure placiti Christianitatis.

Similiter hospitale quod est ad Clansam, et hospitale quod est Aquilegie utrobique ab eodem patriarcha ordinatum et constructum cum omnibus que sibi attinent ad hoc monasterium dedit, ordinavit, subjecit sic scilicet ut ab ipsius loci abbate regatur, quodque super duas prebendas ibidem quotidie pauperibus ordinatas exercuerat, totum ad utilitatem ipsorum confratrum componatur.

Si quis autem, quod absit, ex omnibus his que sic ecclesie collata sunt, aliquid auferre, aut imminuere presumpserit, de libro viventium deleatur, et [Col. 0643B] ab eterno Judice et omnibus sanctis ejus condemnetur, cum Juda traditore in perenni supplicio comburatur.

Super hoc aream unam in Carinthia, que Erro vocatur, quam dux Henricus pro advocatia Aquilegiensi patriarche dederat cum piscationibus atque omnibus ad eandem curiam pertinentibus, et transitum apud Ponbenvelch, quod specialiter ad fratrum vestimenta ordinavit.

Hujus rei testes sunt Andreas Novae-Civitatis episcopus, abbas Gaudentius de Sirriacho, abbas Robono de sancto Udalrico, de capellanis octo Aquilegen. archidiaconus, Sefridus et Walpertus, Cuono Austrie prepositus, et Wolfredus, Hilprandus et Benedictus archipresbiter. De laicis vero Joannes filius Hechonis, Lupoldus filius Pobonis, Joannes Aquilegien. vicedominus, Hiltepoldus dapifer, Gotfredus, Germanus, Cuono villicus Rocchi, Hermannus, Bedinus, Riccarius, Sigibotto, Udalricus, Cheamordus, Udalricus Stolich, Hilipoldus, Joannes Bertaldus Pericchio, [Col. 0643C] Bertaldus de Glemona et fratres ejus, Pericho Duringus, et Articus, et alii quamplures clerici atque laici.

Actum est hoc anno incarnationis Dominicae 1072, quarto Idus Novembris, 12 indictione.

Ego Udalricus Aquilegen. patriarcha manu propria subscripsi atque ut postmodum ratum ut permaneat, hanc cartam sigillo nostro jussimus insigniri.



XIII. [a 1Kb] DONATIO AZONIS ET MACTILDAE CONJUGUM CANONICIS AQUILEJENSIS ECCLESIAE.

Breve recordationis. Qualiter ego Azo de Azmurgen cum Mactilda uxore mea pro remedio animae nostrae, et parentum nostrorum dedimus Curtem nostram in perpetuo . . . sita cum omnibus pertinentiis suis, et duas massaritias, una in villa quae dicitur Bicinis, altera in Clavenzano super altare sanctae Dei genitricis Mariae ad usus fratrum . . . . . . donatione [Col. 0643D] hoc modo fecimus; quod ego et uxor mea usque ad obitum meum sine censu habeamus et possideamus. Si autem uxor mea supervixerit, usufructum a fratribus pro parvo censu in vita sua habeat: post obitum vero suum sine omni contradictione in pace et quiete omnia quae dedimus fratribus ipsis, expedita remaneant. Actum est hoc Aquilegiae anno millesimo [Col. 0644A] centesimo vigesimo nono incarnationis Domini nostri Jesu Christi . . . Idus Martii, indictione 7, nullo patriarcha Aquileg. existente. Hujus autem rei testes sunt comes Poppo de Celsa, Meginardus de Suarcemburg, Pellegrinus, Franciscus, Carolus, Fridericus, et Hermenardus de Sancto Stefano, Roduldus, Vener. et Dranosa, Marinus, Vvernerus, Arpo, Baron. et Henricus, Bertoldus [b 1Kb] .



XIV. DOCUMENTUM COMMUTATIONIS JURIUM ADVOCATIAE AQUILEJENSIS, Firmatae auctoritate Peregrini I patriarchae Aquilejensis.

Antiquorum Patrum exempla nos instituunt, ut in Ecclesia Dei famulantium justis petitionibus annuamus. Annuentes paterna gratia pietatis, et fraternae studio . . . . . in novitatibus eorum consilium eis et auxilium sollicite impendere studeamus. Hinc ego Peregrinus [Col. 0644B] Dei gratia sanctae Aquilejensis Ecclesiae patriarcha omnibus Christi fidelibus tam futuris, quam praesentibus volo esse notissimum, qualiter dilectus frater noster Hatturicus sancti Stephani praepositus ad nos saepe accedens lacrymabiliter conquestus est, quod exactores advocati Minghinardi rusticos Ecclesiae suae malitia et pravitate sua injustis et immoderatis exactionibus incessanter et intolerabiliter vexarent, ac tanta acerbitatis suae varietate gravarent, quod multi facultatibus suis expoliati recedentes domos vacuas reliquissent, et nisi eis nostra citius auctoritate subvenissemus, idem facere cogerentur residui, qui remansissent. Quorum afflictionibus et necessitatibus paterna pietate condolentes, et fraterna affectione compatientes pro tempore eis consulere et subvenire non distulimus, et ut necessitas perurgebat, a tanta nos oppressione liberare decrevimus.

Itaque Menghinardum advocatum, filiumque ejus [Col. 0644C] Henricum eidem advocatiae consortem vocantes, querimoniam nobis factam eis exposuimus, ut exactores suos talia facere prohibeant sub obtestatione gratiae et auctoritatis nostrae rogavimus atque praecepimus, ut quoquomodo monitis et jussionibus acquiescere et precibus nostris obedire, et iniquos placitatores suos de malignitate, quam exercebant in pauperes rusticos, 264 corripere coercereque voluerint. Hattuvicus sancti Stephani praepositus rusticorum suorum afflictionem et bonorum Ecclesiae suae destructionem ferre non praevalens communicato consilio cum fratribus et ceteris fidelibus suis, cum bonis Ecclesiae beati Stephani, nostra licentia et auctoritate a praedictis M. advocato, filiaque ejus H. in duabus villis, videlicet Praedemano, et Terenzano, nec non et in Carnia . . . . . in reliquis vero bonis Ecclesiae stabili . . . . . et perpetuo jure transferre proposuit. Et ut hoc Deo auxiliante ad effectum perduceret, omni studio per se et per omnes quoscumque potuit, indefesse laborare non cessavit. Tandem ex Dei nutu, qui fidelium [Col. 0644D] suorum semper votis annuet, talis inter eos conventio facta est . . . . . Ut praedictus H. de praediis Ecclesiae suae viginti quatuor massaritias, quae ab antecessoribus suis in beneficium tradita fuerunt, quarum quatuor in Praedemano, duas in Terenzano, quatuor in subcollibus, sex in Carnia, octo in Sancto Daniele simul et telonium in Mercato sancti Danielis, et ad [Col. 0645A] haec viginti Marcas argenti eidem Menghinardo advocato, et filio ejus Henrico daret, sub ea scilicet conditione, ut M. advocatus pater, et filius ejus H. placitum et omne advocatiae jus, quod in praenominatis bonis, hoc est in Praedemano, in Terenzano, et in Carnia (in ceteris utique praediis Ecclesiae non habuerunt) possidere videbantur, in manus nostras refutarent et una nobiscum in jus et possessionem ipsius Ecclesiae transferrent et confermarint. Hac denique facta conventione ad praesentiam nostram venientes, et universa nobis supradicta per ordinem intimantes, nostrumque super his assensum implorantes idem M. advocatus, et filius ejus H. placitum et omnem utilitatem advocatiae, quod in praedicta Ecclesiae sancti Stephani villa habebunt, in manus nostras refutaverunt, atque ut superius continetur, eidem Ecclesiae donari rogaverunt: ipsique videlicet pater et filius viginti quatuor mansus, qui fundati sunt in praescriptis locis Ecclesiae, et telonium in sancto Daniele, [Col. 0645B] a nobis per has conventiones susceperunt.

Nos ergo, ut in principio praesignavimus pauperum afflictionem considerantes, et eos a tanta violentia eripere cupientes, Ecclesiae quoque et fratrum in ea famulantium utilitatem per omnia diligentes, placitum advocatiae cum omni plenitudine et justitia, quae fieri debet in praefatis bonis, quae Ecclesia beati Stephani habere vel possidere cernitur, vel deinceps quolibet tempore acquirere vel liberare poterit, in jus et proprietatem ipsius Ecclesiae transfundimus et concedimus, perpetuoque jure possidendum largimur et confirmamus sub anathemate omnipotentis Dei et nostro: statuentes, ut nullus posthac advocatus, nullaque parva vel magna persona in praedictae Ecclesiae bonis placitare, aut violentiam, seu aliquam molestiam inferre praesumat; sed praepositus, qui pro tempore in eadem Ecclesia praeerit, prout melius poterit, fratribus exinde fideliter ministrare studeat. Quod ut verius credatur, et ab omnibus inviolabiliter custodiatur hanc donationis nostrae chartulam conscribi [Col. 0645C] decrevimus, et manu propria subscribentes, et ceteros, qui interfuerunt, clericos et laicos similiter subscribere invitavimus, sicque sigilli nostri impressione insignire jussimus.

Actum in Civitate Australi Forijulii in cappella sancti Paulini patriarchae anno incarnat. Domini 1134.

Signum Peregrini patriarchae.

Signum Berturici episcopi.

Signum Vudaltici archidiaconi.



XV. [a 1Kb] STATUTUM VOLDARICI PATRIARCHAE AQUILEJENSIS [b 1Kb] , Pro officio solemni sanctae Mariae Magdalene in ecclesia Aquilejensi celebrando.

Voldaricus Dei gratia sanctae Aquilegiensis Ecclesiae patriarcha, apostolicae sedis legatus, dilectis in Christo fratribus Liuprando decano, caeterisque ejusdem [Col. 0645D] Ecclesiae canonicis tam futuris, quam praesentibus in perpetuum.

Si justas et honestas eorum petitiones prompta benignitate admittimus, quorum fides et constantia circa sanctam Aquilegiensem Ecclesiam et personam nostram multiplici rerum claruit experientia, et ipsos ad devotionem nostram ferventiores reddimus, et aliorum hoc considerantium animos ad servitium Aquilegien. Ecclesiae spe condignae retributionis accingimus. [Col. 0646A] Ea propter karissimi fratris et capellani nostri, et concanonici vestri magistri Romuli, cujus circa nos et Ecclesiam nostram fides copiosa et grata admodum existunt merita, precibus annuentes, quas humiliter et devote nobis porrexerat, statuimus, et praesentis scripti privilegio sancimus, ut festum beatae Mariae Magdelenae, quam idem frater noster magister Romulus in specialem, ut moris esse solet, patronam elegit, quod hactenus in Ecclesia nostra solepniter celebrari non consuevit, deinces novem lectionum officio diligenter et solepniter celebretis. Quod licet in antiqua consuetudine Ecclesiae nostrae non fuerit, digne tamen et debita devotione statuenda sunt et admittenda quoad venerationem sanctorum Dei, et praesertim beatissimae Mariae Magdalene spectant obsequia, quam etsi ceteris supernis civibus excellentiorem non dixerimus; prima tamen dominicae resurrectionis extitit praenuncia, et per suae conversionis et poenitentiae exempla nobis, qui peccatorum [Col. 0646B] mole tenemur oppressi, potissima divinae clementiae praemonstrat indicia. Ad petitionem quoque praetaxati magistri Romuli stationem quam in foro Aquilegiensi a nobis tenebat et possidebat, quam in praesentiarum Bertlottus Venetus per ipsum tenet, cujus fictum est una marca ex XVI den. frisac. vobis habendam et possidendam jure proprietario conferimus, donamus, et praesenti privilegio communimus, ita videlicet ut in praefato festo sanctae Mariae Magdalene de praedicto ficto servitium integrum habeatis, et quod superfuerit in die anniversario obitus sui ad communem commodum expendatis. Quod ut verum credatis, et perpetuis temporibus firmum et indivulsum permaneat, nec alicui successorum nostrorum immutare aut perturbare liceat, praesentem in paginam conscribi et sigilli nostri impressione insigniri jussimus. Testes sunt Girardus Paduanus . . . . . Jonathas Concordiensis, Joannes Emoniensis episcopi, Herremanus . . . electus, Magister Dominicus, Reginhardus capellani. Herremanus Aquileg. thesaurarius, [Col. 0646C] Bertholdus de Albo et alii multi.

Actum Paduae anno Dominicae incarnationis 1180, indictione 13, tertio die intrante Aprili.

Ego Chunradus domini patriarchae capellanus ex mandato ipsius hanc cartam scripsi et dedi.



XVI. [c 1Kb] INSCRIPTIO PLACITI ADVOCATIAE In porticu ecclesiae Aquilejensis

Notum sit omnibus fidelibus Christi qualiter ego Henricus dux totum placitum advocatiae canonicae huic ecclesiae pro mea anima et Luicardae uxoris meae sanctae Mariae et fratribus his coram clericis et laicis, collaudante et confirmante domino Vodolrico patriarcha dederim, videlicet eo tenore ut semper in festivitate omnium sanctorum optimum servicium canonicis his in vita mea a preposito eorum fideliter amministretur, 265 et Christi pauperes pascantur; [Col. 0646D] post mortem vero meam in meo anniversario totum istud supradictum adimpleatur.

Anno Domini 1196, indict. 14, 8 die mense ineunte Octobri. Ego Vilelmus sacri palatii notarius in civitate Aquilejae ante fores majoris Ecclesiae prout in autentico inveni nichil addens nichil diminuens rogatus istud scripsi privilegium [d 1Kb] .



XVII [a 1Kb] EXEMPTIO CAPELLAE S. QUIRINI, Ubi feminae conversae detinebantur, a subjectione Plebani Utinensis per Bertholdum patriarcham Aquilejensem.
[Col. 0647A]

In nomine sanctae et individuae Trinitatis. Amen. Anno Domini 1242, ind. 15, octava die exeunte Julio.

Sicut sacra testatur pagina promeretur a summo Judice sua sibi laxari debita, qui relaxat ancillas a debito servitutis: et etiam institutum est a viris prudentibus, ut quod vellet aliquis permanere stabilius, litterarum suarum indicio praenarretur. Sciant ergo praesentes et posteri, quod nos Pertoldus Dei gratia sanctae sedis Aquilegiensis patriarcha notum fieri volumus omnibus, ad quos praesens pagina devenerit, quod de nostro consensu et voluntate est, quod de cetero capella sancti Quirini de Utino, ubi conversae commorantur, plebi de Utino non debeat pertinere [Col. 0647B] vel ei subjacere nisi quod ei annuatim unam libram cerae solvere teneatur, et quod de cetero nullus plebanus de Utino, vel vicarius, vel sacerdos nullum dominium habeant super praedictam capellam, nisi persona illa, quam nos et nostri successores loco et nomine nostri ibi ordinabimus Deo deservire: et si aliquo tempore aliquis existens plebanus, vel vicarius, vel sacerdos in Utino, vel alia persona temporalis, vel spiritualis, quae contra supradicta venire tentaverit, indignationem Dei et omnium sanctorum, et nostram et nostrorum successorum se sentiat incurrisse. Unde ne qua possit imposterum oriri calumnia, quae attemptet donum, quod fecimus, infirmare, praesentem paginam subscriptione testium, et sigilli auctoritate nostri volumus confirmare. Hujus rei testes fuerunt Vuilhelmus decanus Aquilegiensis, Jacobus archipresbyter, Vvolricus de Cucanea, Joannes de Roncas, Naus de Mels, Bonacontus et alii.

[Col. 0647C] Actum Utini in ecclesia sanctae Mariae.

Ego Martinus sacri palatii notarius ex mandato dicti domini Pertoldi patriarchae Aquilegiensis scripsi et corroboravi.



XVIII. [b 1Kb] JURA ARCHIDIACONATUS AQUILEIENSIS A Gregorio de Monte Longo patriarcha reformata.

In nomine Christi, amen. Anno a nativitate ejusdem 1263, indict. 7, apud civitatem Austriam in anticamera patriarchali, die 15 Decembris: praesentibus dominis Arnardo Petenensi episcopo, Transimundo de Anagia domini papae capellano, fratre Leonardo lectore fratrum Praedicatorum, Jacobo filio magistri Cettonelli de Civitate, Sclavo de Campo Domini Gregorii Dei gratia patriarchae Aquilejensis capellano, Joanne de Cucanea, magistro Ascanio Phisico, qui fuit de Perusio, domino Rufino de Ponto de Placentia testibus ad hoc vocatis et rogatis, et aliis [Col. 0647D] quampluribus.

Reverendus Pater et dominus Gregorius Dei gratia sanctae Aquilejensis sedis patriarcha infrascriptam ordinationem seu statutum praetulit in hunc modum, videlicet: Dilectus filius Joannes archidiaconus Aquilejensis quaedam jura et consuetudines, quae, vel quas super constituendis seu habendis juratis in archidiaconatu suo ad denunciationem excessuum faciendam dignoscitur habuisse: necnon quoddam jus aliud, quod super certa quantitate annonae, et quam sibi ab habitatoribus in burgis et mercato de Utino sibi deberi de jure dicebat, mota super hoc ipsis habitantibus [Col. 0648A] per eumdem archidiaconum in judicio quaestione, sponte ac libere ad requisitionem nostram in nostris manibus resignavit in praesentia mei subscripti notarii et testium praedictorum, ut de illis disponeremus secundum de jure et utilem statum terrae pro nostrae arbitrio voluntatis.

Ad majorem ergo rei evidentiam, eodem archidiacono praesente et consentiente sic duximus judicandum, statuendum et ordinandum: ut idem archidiaconus et successores sui nullum juratum de cetero in aliquo loco constituere debeant vel habere. Volumus etiam et ordinamus, ut illa quantitas annonae, quam sibi archidiaconus ab habitantibus in burgis et mercato de Utino deberi dicebat, ab ipsis per eumdem archidiaconum vel successores suos nullatenus exigatur: nec ipsi habitantes ipsi solvere de cetero teneantur, cum praedicta omnia nobis et ecclesiae nostrae duximus retinenda.

Statuimus insuper et praecipimus, ut archidiaconus [Col. 0648B] Aquilejensis qui pro tempore fuerit, per se procuratorem vel vicarium, si voluerit, visitatorem nullam denunciationem deinceps recipiet, vel inquisitionem faciat de auditu. De manifestis tamen excessibus ad ecclesiasticum forum spectantibus, qui ad eum, procuratorem vel vicarium suum per accusationem, vel querimoniam pervenerint, cognoscere possint, et debeant judicare, et poenam infligere consuetam ad haec cetera jura [c 1Kb] archidiaconatus et consuetudines tam in visitationibus quam procurationibus eidem archidiacono vel vicario suo ratione visitationis praestandis petitionem et receptionem cujusdam quantitatis annonae a certis hominibus sui archidiaconatus sibi debitae.

Insuper petitionem et receptionem denariorum a plebibus, qui denarii dicuntur denarii Pasce, seu archidiaconatus ac aliorum denariorum in omnibus locis et poenis, in quibus et a quibus archidiaconus recipere consuevit, seu habere debet de consuetudine vel de jure, et generaliter omnia jura, quae archidiaconus [Col. 0648C] vel sui praedecessores habuerunt de consuetudine vel de jure, in quibus eis detractum non est privilegio speciali, sibi [pro ipsi] integrum reservamus.

Ad praedictam autem nostram ordinationem faciendam multiplex ratio nos induxit: praecipue tamen fuit multorum remotio scandalorum, et ipsorum evidens malitia juratorum: sicut enim pro certo didicimus, idem jurati non quaerentes quae Dei sunt, sed quae sua, ex concepta malitia denunciabant innoxios, culpabiles relinquentes gratia vel amore, et quoque propter illicitas pactiones, unde sequebatur (quod) ad denunciationem eorum damnabantur innoxii; vel saltem etsi non juris, facti tamen infamiam incurrebant: quod quidem inter subjectos nostros gravia scandala suscitabat. Ad haec cum petitiones et supplicationes instantium dilectorum nostrorum communis de Utino [deest aliquid, puta accederent], Ecclesiae nostrae nihilominus ac ipsius loci utilitate non [Col. 0648D] modica suadente certos canonicos in praedicto loco de Utino decernimus ordinandos.

Volumus, ordinamus et statuimus, ut medietatem reddituum quondam plebis vacantis, et ecclesiae, quae nunc dicitur sancti Vorlici de Utino canonici instituendi, cum a nobis instituti fuerint, quod percipere debeant et habere.

[d 1Kb] Attendentes autem, quod ex praedicta ordinatione nostra archidiaconus Aquilejensis in annuis redditibus non modicum damnum incurrit: considerantes etiam alios ipsius archidiaconatus redditus fuisse et esse tenues et exiles, aliam medietatem reddituum [Col. 0649A] quondam praedictae plebis vacantis, et praedictae ecclesiae sancti Vorlici in compensationem redituum subtractorum eidem archidiacono pro se et successoribus suis duximus assignandam: investientes ex nunc manu propria eumdem archidiaconum de medietate reddituum praedictorum.

Praeterea institutionem et restitutionem in capellis et inferiorum sacerdotum, et clericorum in praedicta ecclesia, quae dicitur sancti Vorlici ad archidiaconum Aquileiensem, qui pro tempore fuerit, de caetero volumus et statuimus pertinere: statuentes atque praecipientes, ut nullus apud ecclesiam, quae est in castro de Utino, quae quondam plebs erat, debeat de caetero sepeliri, seu etiam baptizari, aut alia recipere sacramenta, 266 nec ibi populus conveniat solemniter ad divina: sed apud ecclesiam inferiorem, quae nunc dicitur sancti Vorlici omnes sepeliantur, baptizentur, et conveniant ad divina ibidem recepturi ecclesiastica sacramenta: quam eamdem ecclesiam, quae [Col. 0649B] quondam plebs erat, eidem ecclesiae quae dicitur sancti Vorlici de Utino, tanquam capellam suae matrici volumus et ordinamus in omnibus esse subjectam.

In cujus rei evidentiam, et publicam et stabilem firmitatem memoratus dominus Gregorius patriarcha Aquileiensis instrumentum praesens fecit sui pendentis sigilli munimine roboratum.



XIX. [a 1Kb] STATUTUM Editum per Dominum Raimundum patriarcham Aquileiensem pro emendis domibus ad vitam communem canonicorum Utinensium.

In nomine Christi, amen. Anno a nativitate ejusdem 1278, indict. 6, apud Utinum in casaturi domini patriarchae die tertio intrante Februario. Praesentibus fratre Humili ordinis Fratrum Minorum, et magistro Martino de Crema plebano plebis de Flambrio domini rev. Dei gratia patriarchae Aquileien. [Col. 0649C] capellanis, domino Lippo Capon mercatore Florentin. Rolando de sancto Angelo ostiario, et Burla de Mediolan. familiaribus dicti domini Patriarchae testibus ad hoc vocatis et rogatis, et aliis.

Reverendus pater et dominus Raimundus Dei gratia sanctae Aquileien. sedis patriarcha diligenter intendens ad statum, augmentum, et decus ecclesiae sancti Vorlici de Utino, volensque quod canonici ejusdem ecclesiae domos habeant, in quibus valeant habitare sicut in aliis ecclesiis habentibus capitula fieri ordinavit praesentibus et consentientibus dominis Naticlero custode, Leone presbytero, Henxutto de Attens, Mattheo de Carate, et Fraino de Mediolano per se ipsorum nomine et nomine aliorum canonicorum dictae ecclesiae absentium, statuit ac ordinavit et praecepit inviolabiliter observari, quod medietas reddituum omnium praedictae ecclesiae sancti Vorlici quocunque nomine censeantur, sive spectent ad dominum archidiaconum Aquilegen. sive ad praedictos [Col. 0649D] canonicos poni debeant in sequestro conservanda per duos ex canonicis memoratae ecclesiae, de quibus praefati canonici inter se contenti fuerint et concordes, et convertenda per eosdem duos canonicos in comparanda terra juxta illam terram, quam habent ipsi canonici prope dictam ecclesiam sancti Vorlici ac construi faciendo domos juxta consilium praedictorum domini patriarchae et canonicorum, in quibus iidem canonici commode valeant habitare. Ita tamen quod praedicti duo canonici de ipsis redditibus coram dictis domino patriarcha et canonicis quandocunque requisiti fuerint, debeant integre ponere rationem, statuto hujusmodi usque ad consummationem dictarum domorum nihilominus firmo et inviolabiliter [Col. 0650A] perdurante. Item idem dominus patriarcha praesentibus et consentientibus supradictis canonicis pro se et aliis canonicis absentibus statuit et praecepit perpetuo in praedicta ecclesia sancti Vorlici inviolabiliter observari, quod quotidianae oblationes ejusdem ecclesiae inter canonicos ipsius ecclesiae, qui die oblationum in eadem ecclesia praesentes fuerint aequanimiter compartiri debeant atque dari. Ita tamen quod custos qui nunc est, et qui pro tempore fuerit in eadem ecclesia tanquam major et potior inter dictos canonicos semper cum praesens fuerit de hujusmodi oblationibus, quantum duo ex canonicis, qui praesentes fuerint, percipere debeat et habere et quod praedicti omnes et singuli canonici praefatae ecclesiae sancti Vorlici dicto custodi qui nunc est et qui pro tempore fuerit in eadem ecclesia, obedire debeant in licitis et honestis. Quodque idem custos ad tractatus ejusdem ecclesiae utiles praedictorum canonicorum, qui ejusdem tractatibus commode potuerint interesse consilium [Col. 0650B] et assensum requirere debeat et habere. Et si forsan dictus custos, vel aliquis ex praedictis canonicis infirmus existens in terra Utini praesens fuerit, suam de praedictis oblationibus nihilominus sicut unus ex aliis canonicis praesentibus suam habere debeat portionem, prout superius est expressum. Etsi extra terram praedictam Utini fuerit, nihil omnino percipiat ex eisdem. In cujus rei testimonium praefatus dominus Raymundus patriarcha instrumentum praesens fecit sui sigilli pendentis munimine roborari.

Ego Joannes de Lupico sacri imperii publicus notarius hiis praesens interfui, et rogatus scripsi in formam publicam reducendo [b 1Kb] .



XX. [c 1Kb] JUS UTINENSIS ECCLESIAE Assertum contra archidiaconum Aquileiensem.

In nomine Christi, amen. Anno Nativitatis ejusdem [Col. 0650C] 1289, indict. 2, die nona intrante Julio. Praesentibus dominis Augustino decano sancti Felicis Aquilejensis, Lazaro archipresbytero, seu vicario venerabilis viri domini archidiaconi Aquileiae, Christophorus de Utino, plebanus de Luzinico testibus, et aliis.

Dominus Jacobus custos majoris ecclesiae Utini in praesentia venerabilis viri domini Servillionis de Villalta Aquileiae archidiaconi constitutus proposuit dicens: Domine archidiacone, vos vocatis clerum vestri archidiaconatus hodie ad synodum celebrandum in majori ecclesia Utinensi, neque me, neque capitulo requisito, ubi nihil habetis facere, quia ego, ecclesia, et capitulum Utinense immediate spectamus ad dominum patriarcham Aquilejensem; neque hujusmodi unquam jus spectavit ad praecessorem vestrum. Quare nomine meo, ecclesiae, et capituli Utinensis, quatenus placeat vobis in hoc taliter vos habere, quod non sit ecclesiae nostrae, neque nobis possit [Col. 0650D] propterea convocationem hujusmodi praejudicium imposterum generare.

Quibus sic propositis dictus dominus archidiaconus respondit, quod bene sciebat, et recognoscebat quoque in ecclesia majori Utinensi nihil facere habebat, neque in clerum ipsius ecclesiae; sed rogabat hoc de gratia speciali, quia commodius in ecclesia Utinensi poterat synodum vocari, propter opportunitatem loci, et terrae meditulium. Eidem petitioni ob hoc annuit dictus custos nolens per hoc sibi, et ecclesiae Utinensi, et capitulo praejudicium imposterum generari.

Actum Utini in domo domini Nicolai dominae Palmae.

[Col. 0651A] Ego Nicolaus de Utino imperiali auctoritate notarius praedictis omnibus interfui, et rogatus scripsi.



XXI. [a 1Kb] JURAMENTUM FIDELITATIS Exhibitum a Stephano Jordani canonico Patavino nomine Joannis Patavini episcopi Raimundo patriarchae Aquileiensi.

1296. Nonae indict. Utini in castro in capella majoris palatii domini patriarchae Aquileien. die Lune 12, exeunte Augusto, presentibus domino Nicolaio Dalfino de Venetiis archidiacono Polens., dominis Philippono della Turre Aquil. et Becacio Paduano canonicis, et fratre Bonetto de Civitate ordinis Minorum, Domino Folchero plebano de Wrazlau et domino Bono de Labereta reverendi patris domini reverendi Dei gratia patriarchae Aquilejen. capellanis testibus ad hoc vocatis et rogatis, et aliis quam pluribus.

[Col. 0651B] Vir nobilis atque prudens dominus Stephanus domini Jordani de Urbe canonicus Paduanus, domini PP. capellanus, nuntius et procurator venerabilis patris domini fratris Joannis [b 1Kb] permissione divina episcopi Paduani ad ea que in infrascripto procuratorio continentur, constitutus in presentia reverendi patris domini Raimundi Dei gratia sancte sedis Aquileiensis patriarche presentavit et dedit ipsi domino patriarche ex parte dicti domini episcopi et ecclesie Padoane quodam procuratorium, cujus tenor de verbo ad verbum noscitur esse tale.

267 Noveritis universi praesens instrumentum publicum inspecturi, quod cum nos frater Joannes permissione divina Paduanus episcopus occupati simus variis negotiis nostrae ecclesie Paduane, propter que nos ab ipsa nostra ecclesia Paduana ad presens comode absentari non possumus, nec etiam ad ven. patrem dominum . . . patriarcham Aquilegen. accedere personaliter, prout de jure tenemur, facimus, [Col. 0651C] constituimus et ordinamus providum virum dominum Stephanum domini Jordani de Urbe canonicum Paduanum domini pp. capellanum consanguineum et socium nostrum dilectum presentem et recipientem, nostrum procuratorem et nuntium specialem ad se presentandum nostro nomine et nostre ecclesie Paduane coram ven. patre domino . . . patriarcha Aquil. prefato, et ad prestandum eidem nomine Aquil. ecclesie juramentum sibi debitum secundum canonicas sanctiones, et ad visitandum ipsam ecclesiam Aquileg. secundum modum debitum de jure et consuetudine approbatum: promittentes nomine nostro et ecclesie Paduane mihi publico notario infrascripto recipienti nomine omnium quorum intererit ratum et firmum habere quidquid per ipsum procuratorem actum fuerit in predictis. In cujus rei testimonium presens instrumentum per infrascriptum notarium . . . fieri fecimus ad majorem cautelam nostri sigilli munimine roboratum.

Actum Padue in Palatio nostro anno Domini a Nativitate [Col. 0651D] 1296, indict. 9, die 15 Augusti. Presentibus magistris Ricicherio canonico Parentino vicario, Johane Cio de Urbe camerario, et Jacobo de Actara notario ex familiaribus nostris testibus. Et Ego Manfredus Thome de Auximo pub. imp. auctor. notarius et nunc domini episcopi, predictis omnibus interfui, ipsaque ipsius mandato scripsi et publicavi, et signum meum apposui consuetum.

Quo procuratorio lecto coram supradicto domino patriarcha memoratus dominus Stephanus procurator [Col. 0652A] procuratoris nomine memorati domini fratris Joannis episcopi Paduani et pro ipso prestitit juramentum fidelitatis supradicto domino Raimundo patriarche Aquilegen. in haec verba:

Ego Stephanus domini Jordani de Urbe canonicus Paduanus domini pp. capellanus, procurator et nuntius specialis ven. patris et domini Joannis Dei gratia episcopi Paduani ad ea, que in supradicto procuratorio continentur, nomine et vice ipsius domini fratris Joannis episcopi Paduani juro in animam ejus, quod ipse dominus frater Joannes episcopus Paduanus ab hac hora in antea fidelis et obediens erit beato Hermachore, et sancte Aquilegen. ecclesie ac reverendo patri et domino suo domino Raimundo patriarche Aquilegen. suisque successoribus canonice intrantibus: nunquam erit in consilio aut consensu, vel facto, ut vitam perdant aut membrum, aut capiantur mala captione. Consilium vero quod sibi . . . per se, aut per nuntios suos, seu per litteras ad eorum dampnum se sciente nemini pandet. Patriarchatum [Col. 0652B] Aquilegen. et regalia patriarchatus ejusdem adjutor eis erit ad retinendum, et defendendum, salvo ipsius ordine, contra omnem hominem. Legatos et nuntios ipsius domini patriarche et ecclesie Aquilegen. eundo et redeundo honorifice tractabit, et in suis necessitatibus adjuvabit; vocatus ad synodum veniet, nisi prepeditus fuerit canonica prepeditione; limina ecclesie Aquileg. annis singulis visitabit aut per se, aut per suum nuntium, nisi dicti domini patriarche absolvatur licentia; possessiones vero ad mensam sue ecclesie Paduane pertinentes non vendet, neque donabit, neque impignorabit, neque de novo inleudabit, neque alio modo alienabit, inconsulto domino patriarcha Aquilegen. Sic Deus me et eumdem dominum episcopum Paduanum adjuvet et haec sacra Dei Evangelia. In cujus rei causa memoratus dominus frater Joannes episcopus Paduanus instrumentum presens fecit sui sigilli pendentis munimine roborari.

[Col. 0652C] Ego Joannes de Lupico sacri imperii publicus notarius supradictis omnibus presens interfui, et de mandato suprascripti domini Raimundi patriarche scripsi in formam publicam reducendo.



XXII. [c 1Kb] DESIGNATIO TERRAE SEU FORI, Appellandi Mediolanum Raimundi.

1297, decime indictionis. In quodam campo Raynerussii junioris de Scarelis de Clemona, qui parum distat a monte in quo solet esse quoddam castrum, quod vocabatur Grossembeh juxta viam publicam, per quam itur ad hospitale de Collibus de Clemona. Die Martis 10, exeunte Maio. Presentibus nobilibus viris dominis Muscha de Lature marchione Istrie, Mathia et Adelghera fratribus de Clemona, et dominis Albertino de Reponio, scolastico ecclesie Aquilegen. et magistro Fulchero de Wrazlau, et Nicolao de Goriach plebium plebanis, et domini Raymundi [Col. 0652D] Dei gratia patriarche Aquilegen. capellanis, et domino Milano de Paona habitatore castri de Utino, Stephano Vilich, et Pizulo filio quondam domini Ottollini de Portis de Clemona testibus ad hoc et aliis multis.

Reverendus pater et dominus Raymundus Dei gratia sancte Aquilegen. sedis patriarcha tenens manum dexteram ad quamdam perticam, in cujus summitate fixa erat quedam crux ferrea, et stans in predicto campo dixit. Nos ad honorem Dei, et gloriose [Col. 0653A] virginis Marie matris ejus, et beatorum martirum Hermacore et Fortunati patronorum nostrorum, et ad honorem status, et exaltationem nostram et ecclesie Aquilejen. et ad comodum omnium subjectorum nostrorum et dicte Aquilejen. ecclesie, fiximus, et figi precipimus hanc perticam cum signo sancte crucis in hoc campo in signum quod hic volumus dante Domino construere, et construi facere quamdam terram et forum nostrum nomine Aquilejen. ecclesie, quod Mediolanum Raymundi volumus et statuimus nuncupari, et predictam perticam cum cruce figi fecimus in campo predicto [a 1Kb] .

Ego Joannes de Lupico sacri imperii publicus notarius suprascriptis omnibus presens interfui, et de mandato suprascripti domini Raymundi patriarchae scripsi in formam publicam reducendo.



XXIII. [b 1Kb] FUNDATIO ECCLESIAE Sancti Nicolai de Sacillo.
[Col. 0653B]

Paganus Dei et apostolicae sedis gratia sanctae sedis Aquilegensis patriarcha. Universis praesentes inspecturis salutem in Domino sempiternam.

Universitati vestrae volumus esse notum, quod volentes postulationibus subvenire, viso et undique diligenter inspecto quodam privilegio bonae memoriae Bertoldi patriarchae Aquilejensis sigillo ejus cereo pendenti non corrupto nobis per dilectum filium Sygebaldinum plebanum ecclesiae sancti Nicolay de Sacillo exhibito, ipsum ad ejusdem plebani instantiam et supplicationem humilem per manum infrascripti notarii nostri transcribi et renovari praecepimus. Volentes, decernentes, et statuentes, ut hoc ejus transumptum, sive exemplum eamdem vim habeat eumdemque vigorem ac idem robur optineat per omnia quod originale praedictum noscitur optinere, etiamsi illud nunquam imposterum appareret. Utque idem Sygebaldinus plebanus, et ejus successores [Col. 0653C] eamdem a nobis auctoritatem habeant compescendi per censuram ecclesiasticam detemptores jurium et possessionum dictae ecclesiae, canonica monitione praemissa, nec non violatores dictorum jurium et possessionum, seu contradictores et rebelles, quam idem noster praedecessor quondam Bono ejusdem ecclesiae plebano, et ejus successoribus per privilegium ipsum noscitur concessisse. Cujus tenor talis est:

[c 1Kb] Bertoldus Dei gratia sanctae sedis Aquilejen. patriarcha. Dilecto filio Bono plebano ecclesiae sancti Nycolay de Sacillo salutem et benedictionem in Domino. Prudentia tua nobis cum instantia multa supplicavit frequenter, 268 ut per scripta nostra sygilli nostri roborata munimine, per que tibi et successoribus tuis ac aliis imposterum manifesta pateret veritatis cognitio, te cautum facere dignaremur certificantes in illis prout opinio nostra tenet nostraque jura fatentur, si ecclesia beati Nycolay de Sacillo [Col. 0653D] predicta, que immediate spectat cum omni jure suo ad ecclesiam Aquilejen. et nos, maxime quia inter Concordiensem diocesim et Cenetensem ibidem sita est, habere debeat populum et cimiterium proprium, ac sit ecclesia baptismalis, nec non exemptionis gaudeat libertate. Preterea cum etiam non constet per scripturas publicas, quibus juribus et possessionibus dicta ecclesia, cujus es tu plebanus et pastor, dotata fuerit ab antiquo: supplicasti nobis humiliter et instanter, ut saltem ex notitia quorumdam [Col. 0654A] privilegiorum Aquilejensis ecclesiae, quibus fit mentio de promissis, dignaremur te reddere certum per eadem scripta nostra plenius in hac parte: ne defectu talium scripturarum ipsa ecclesia nostra de Sacillo super aliquibus juribus et possessionibus suis dampnum pateretur seu aliquod detrimentum.

Nos vero devotionis tue supplicationibus inclinati benigne, quas in Domino plurimum commendamus tenore presentium, sicut per quedam privilegia nostra didicimus, te ac successores tuos et universos has litteras inspecturos scire volumus manifeste.

Quod temporibus illis, quibus vir illustris bone memorie dux Henricus, qui licet de genere fuisset, Alemanorum nobili stirpe genitus, tunc temporis dominabatur in partibus istis circa Liquentie flumen, pro remedio anime sue in Sacillo ad honorem beati Nycolay gloriosi confessoris et episcopi dictam ecclesiam inter fines diocesis Concordiens. et Cenetens. fundavit, sperans ibi tunc et per subsequens tempus [Col. 0654B] vita comite opidum seu munitionem construere laudabilem, quae suo nomini gloriam et magnificentie sue rederet incrementum.

Idem tunc a Romana curia videtur optinuisse de gratia speciali sicut patet per nostra privilegia supradicta, quod non opstantibus privilegiis et jurisdictionibus diocesis Concordiens. et Cenetens., dicta ecclesia beati Nycolay de Sacillo sit baptismalis, cimiterium habeat, ac populum sibi subjectum interius et exterius libere, quantum munitiones et claustra dicti loci de Sacillo, et circonstans et adjacens undique villa sibi caperet tunc et temporibus successivis.

Ita tamen quod supradicte dioceses Concordiens. et Cenetens. non teneant in aliquo, sed ab utroque prorsus episcopatu cum omnibus suis juribus atque possessionibus ipsa ecclesia sit exempta. Ita eadem privilegia nostra testari videntur: et asserunt quod cum idem vir magnificus dux Enricus fundavit ecclesiam sancti Nycolay de Sacillo predictam, tunc in remissione [Col. 0654C] peccatorum suorum ei dedit, donavit, et contulit libere predium quoddam ad trium quantitatem agrorum, in quo construxit eamdem cum quodam territorio non lunge multum ab ipsa juxta ripam Liquentie, simul cum quartesiis omnibus, qui deinde per subsequentia tempora de novalibus certorum nemorum, et aliis terris excultis et laboratis de novo in confinio et districtu Sacilli provenerint Domino largiente.

Item quoddam terratorium versus montes a parte superiori prope rivum quod appellatur Orzale. Item quedam predia in loco qui dicitur Viganorum et in ejus confinio et districtu. Item a parte inferiori justa Liquentie flumen per duas Leguvas ab eadem ecclesia quoddam aliud terratorium sibi dedit. Item in districtu et confinio Canipe aliud etiam terratorium cum quibusdam prediis et servis habitantibus in eodem.

Hys itaque sancti Nycolay predictam ecclesiam de [Col. 0654D] Sacillo prediis, possessionibus et terratoriis, servis atque quartesiis dotatum predictis, idem vir illustris dux memoratus Henricus cum omnibus ejusdem exemptionibus, honoribus, atque juribus cunctisque possessionibus, auctoritate summi pontificis, ecclesie Aquilejensi supposuit cum quibusdam aliis ecclesiis, ut pote ipsius et nostra ferunt privilegia predicta penitus et precise.

Ut ergo conscientie tue, tuisque successoribus plenius in hac parte satisfaciant scripta nostra, volumus, [Col. 0655A] ut dicta ecclesia sancti Nycolay de Sacillo exemptionibus et honoribus, jurisdictionibus et possessionibus supradictis, necnon cunctis juribus suis tam gratia predictorum privilegiorum sancte Aquilejensis ecclesiae, quam jure prescriptionis antique gaudere debeat, et uti libere nunc et semper salvis tamen honoribus circa predicta Aquilejensis ecclesie, cui ut dictum est vir idem magnificus eamdem supposuit ecclesiam de Sacillo.

Ad haec autem devotionis tue tam per nos, quam per successores nostros per presentes committimus et mandamus, quatenus dictas exemptiones cum honoribus suis et omnia jura cum jurisdictionibus dicte ecclesiae sancti Nycolay de Sacillo manutenere debeas ac successores tui hoc modo viriliter et tueri: detemptores jurium et possessionum ejusdem auctoritate nostra, debita monitione premissa per censuram ecclesiasticam, nec non et violatores dictorum jurium atque possessionum plebis predicte, seu contradictores et rebelles intrepide compescendo.

[Col. 0655B] In cujus rei evidentiam, et stabilem firmitatem presentes litteras nostras tibi et successoribus tuis concedimus sigilli nostri pendentis munimine roboratas.

Data Aquileje millesimo ducentesimo quadragesimo nono die secundo intrante Novembri indict. 7.

Datum et actum Utini in patriarchali palatio nostro anno Dominice Nativitatis millesimo trecentesimo vigesimo octavo indict. 11 die tertio decimo mensis Maii. Presentibus ven. viris dominis fratre Joanne abbate monasterii Rosacensis, et Petro Mora rectore ecclesiae de . . . Mediolanensis diocesis . . . Berosino canonico Aquilejensis, Eusebio de Romagnano, fratre Bernardo monacho Catevah Mediolani capellani domini patriarchae predicti, Odorico et Francisco Nassutti notariis de Utino, presbytero Tadeo plebano plebis de Circhinis, Francisco de Manzano, et Guillelmo magistri Gualdi de civitate testibus, et aliis ad hoc specialiter vocatis et rogatis.

[Col. 0655C] Ego Gubertinus quondam Ressonandi de Novate Mediolanensis dioecesis publicus imperiali auctoritate notarius et scriba dicti domini patriarchae privilegium predictum, ut premittitur in nulla sui parte suspectum, una cum eodem domino patriarcha et testibus suprascriptis vidi, et diligenter inspexi, ac de mandato ipsius domini patriarchae exemplavi, innovavi, et in hanc publicam formam redegi, meque cum signi mei impositione in ejus fine subscripsi rogatus.



XXIV. [a 1Kb] TRANSLATIO PRAEPOSITURAE SANCTI ODORLICI In ecclesiam sanctae Mariae M. Utinensis.

Bertrandus Dei et apostolicae sedis gratia sanctae sedis Aquilejensis patriarcha. Ad perpetuam rei memoriam.

Inter alias sollicitudines nostras illa potissimum mentem nostram perurget, ut in ecclesiis nostris nostrae [Col. 0655D] ordinationi commissis, et in locis insignibus constitutis, cultus divinus, sicut excrevit populus, augeatur. Dudum siquidem piae memoriae Innocentius papa quartus patriarchae Aquilejen. praedecessori nostro, proprio nomine non expresso, apostolicas concessit litteras in hac forma:

Innocentius episcopus servus servorum Dei, venerabili fratri . . . patriarchae Aquilejen. salutem et apostolicam benedictionem. Cum, sicut in nostra proposuisti praesentia constitutus, dilecti filii . . . praepositus et capitulum ecclesiae sancti Odorlici ecclesiam ipsam, pro eo quod sita est in loco non tuto ad securum locum videlicet castrum Utinen. in spiritualibus et temporalibus tibi pleno jure subjectum transferre [Col. 0656A] desiderent, tuque praeposituram ipsam cupias augmentare: nos devotionis tuae precibus inclinati, annectendi eidem praepositurae plebem ipsius castri plenam tibi concedimus auctoritate praesentium facultatem. Nulli ergo hominum liceat hanc paginam nostrae concessionis infringere vel ei ausu temerario contraire. Si quis autem hoc attemptare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum. Datum Lugduni XII Kalendas Augusti pontificatus nostri anno tertio [b 1Kb] .

Quia igitur inundantibus supradictum praedecessorem nostrum et alios successores ejus, qui fuerunt usque ad nos, negotiis, nullus eorum negotium hujusmodi ad effectum deduxit: Nos quamvis in promotionis nostrae addictam 269 ecclesiam Aquilejen. primordio redderet eorumdem negotiorum inundatio non minus attonitos, excitati frequentibus cleri et populi exhortationibus intendere cepimus unioni seu annexioni jam dictae; et habito super hoc cum dilectis [Col. 0656B] filiis canonicis nostris et capitulo ecclesiae nostrae Aquilejen. praedictae diligenti tractatu, de ipsorum consilio et assensu plebem seu matricem ecclesiam sancti Odorlici dictae terrae Utini nostrae dioecesis, quae nunc sub beatae Mariae vocabulo nuncupatur vulgariter, et eam de caetero sic nuncupari decernimus, ubi divina gratia favente multitudo excrevit fidelium, collegiatam ordinaria auctoritate erigimus et perpetuo collegiatam esse decernimus: eique praeposituram ecclesiae sancti Odorlici juxta Tulmentum ejusdem nostrae dioecesis seu ecclesiam ipsam cum omnibus juribus et pertinentiis suis tam eadem auctoritate ordinaria, quam etiam apostolica supradicta qua fungimur in hac parte, incorporamus, annectimus, et unimus, atque de loco ubi sita est, pro eo quod ibi non est tuta, transferimus, et de caetero translatam censemus manere: statuentes et ordinantes, quod eadem ecclesia sanctae Mariae Utinensis collegiata per nos, ut praemittitur, cum adjectione [Col. 0656C] dictae praepositurae, et iis quae inferius eidem adjicimus, de novo erecta, deinceps extincto nomine custodis, qui prius erat major in ea, per decanum, qui caput sit capituli, et de obventionibus duplicem portionem recipiens, animarum curam habeat, de caetero gubernetur, eodem custode, Francisco scilicet, quoad vixerit canonico remanente: ita quod suo tempore praebendam, et alia quae solebat recipere, cum duplicitate recipiat. Is autem qui nunc praefatam praeposituram sancti Odorlici juxta Tulmentum obtinet, Franciscus videlicet della Turre, mutato nomine praepositi sit praefatae ecclesiae sanctae Mariae Utinensis decanus, omnesque praefatae praepositurae canonici sint de caetero praefatae ecclesiae sanctae Mariae canonici: et tam ipse Franciscus decanus, quam ipsi dictae praepositurae canonici canonicatuum et praebendarum suarum (fructus) quos obtinent in praepositura praefata quandiu ipsi vixerint cum ea integritate percipiant, cum qua hactenus perceperunt cum honoribus et jurisdictionibus solitis. Eis autem [Col. 0656D] cedentibus vel decedentibus tam dicti Francisci praepositi, quam eorumdem canonicorum cedentium vel decedentium praebendae in dictam ecclesiam Utinensem collegiatam perveniant, et eorum successoribus assignentur, prius tamen eisdem praebendis adaequatis cum praebendis, quae erant antea in dicta ecclesia Utinensi. Ad haec, quia deficiunt in eadem ecclesia Utinensi officia necessaria, sine quibus nec honorifice nec congrue stare potest, sacristia videlicet, et etiam cantoria: nos pensatis omnibus quae attendenda sunt in talibus, et exquisitione diligenti praehabita, plebem sive ecclesiam sancti Joannis evangelistae de Variano ejusdem nostrae dioecesis ad ordinationem nostram similiter spectantem, in qua [Col. 0657A] sunt plebanus et clericus, auctoritate ordinaria de dictorum capituli et canonicorum nostrorum consilio et assensu ipsi ecclesiae Utinensi annectimus et unimus, ac eosdem plebanum mutato nomine sacristam, clericum vero cantorem ejusdem ecclesiae Utinen. de novo creamus: ita quod ipsi sacrista et cantor habeant et percipiant fructus et redditus ipsius plebis sicut hactenus perceperunt. Ne autem curam populi, seu alia spiritualia tam in ipsa plebe, quam in jam dicta ecclesia sancti Odorlici juxta Tulmentum negligere videamur, decernimus et ordinamus, quod in utraque earumdem unus perpetuus existat vicarius, presbyter videlicet qui per nos et successores nostros instituatur, et destituatur ibidem quoties fuerit opportunum. Alii vero presbyteri titularii sive filiarum ecclesiarum dictarum plebis et ecclesiae in suis prioribus remaneant juribus, quorum etiam institutionem et destitutionem nobis et eisdem successoribus reservamus. Insuper cum sicut [Col. 0657B] ad nostram pervenit notitiam bonae mem. Gregorius praedecessor noster ex certis causis non justis nec rationabilibus medietatem reddituum ecclesiae supradictae sanctae Mariae Utinensis, quae plebs sancti Odorlici tunc temporis vocabatur, eidem ecclesiae suisque ministris nulla servata juris solemnitate subtraxit, ipsamque medietatem archidiacono Aquilegen. qui tunc erat et suis successoribus assignavit; volentes Ecclesiae praedictae indemnitatibus providere, ipsamque velut matricem insignis et populosi loci honoribus et proventibus augmentare, dictam assignationem, quae de facto, non de jure processerat, annullamus de nostri capituli praedicti consilio et assensu, dictamque medietatem reddituum, quam vigore praedictae consignationis Aquilegen. archidiaconus sibi hactenus indebite vindicavit, in quibuscunque rebus vel juribus consistere dignoscatur, auctoritate ordinaria de consilio tamen et assensu nostri capituli memorati ad jus et proprietatem ejusdem ecclesiae Utinen. revocamus; decernentes quod de [Col. 0657C] fructibus et obventionibus ipsius medietatis fiant duae portiones aequales, quarum una inter decanum et canonicos residentes, qui tamen divinis officiis interfuerint, pro quotidianis distributionibus dividatur: de altera vero quatuor constituantur praebendae pro quatuor canonicis, videlicet Tristano nato Fedrici de Savorgnano, Nicolao Gabrielis quondam Henrigini de Pistoriis de Cremona, Francisco Missotti de Meduno et Raymundino Jacobini de Paona clericis Utinen. quos ex nunc ad praedictas praebendas ultra numerum consuetum ibidem canonicos de novo constituimus et creamus. Insuper statuendo decernimus, quod quotiescunque dignitas decanatus in ecclesia praedicta Utinen. vacabit, electio decani ad capitulum ipsius ecclesiae spectet, confirmatione tamen ipsius nobis in omnibus reservata. Porro quando continget decanum vel aliquem canonicum ecclesiae praedictae Utinen. decedere, fructus et obventiones primi anni post ipsum decessum integraliter [Col. 0657D] sicuti si viverent, et divinis officiis interessent, pro anniversario in ipsa duntaxat Ecclesia celebrando per capitulum debeant reservari, et de ipsis aliquae possessiones emantur, quarum redditus et proventus singulis annis inter decanum et canonicos anniversario interessentes fideliter dividantur. In quorum omnium testimonium praesentes litteras seu publicum instrumentum per Petrum Joannem de Baono notarium infrascriptum scribi et publicari mandavimus, et nostro sigillo pendenti muniri.

Datum et actum in praedicta ecclesia Utinensi sub anno Nativitatis Dominicae 1334, indict. 2. Praesentibus venerabilibus et discretis viris domino fratre Joanne abbate monasterii Rosacensis, et domino fratre Giberto abbate monasterii Mosacensis dioecesis [Col. 0658A] praefatae Aquilegen. domino Guilelmo decano Aquilegen. domino Guidone de Manzano decano ecclesiae sanctae Mariae Civitaten. dioecesis praedictae, ac domino fratre Albertino custode conventus ordinis Fratrum Minorum Utinen., fratre Paulo de Mantua ejusdem conventus, et fratribus Artrusio de Brazzacho priore et Gregorio lectore conventus ordinis Fratrum Praedicatorum Utinen. ac dominis Guilelmo Majorani decretorum doctore, Geraldo Regis priore de Saumana Cavalicen. dioecesis. Guilelmo de Salvagnaco rectore ecclesiae de Able Tolosan. et Guilelmo Bertrandi rectore ecclesiae sancti Martini de Monte equino capellanis ipsius domini patriarchae, domino Morando de Porciliis canonico Aquilegen. ac dominis Odorlico de Cuchanea, Hectore de Savorgnano, et Guilelmo de Grusimpach militibus, necnon Gerardo nato dicti domini Odorlici de Cuchaneo, Frederico Savorgnano, et Hermanno et Endrico fratribus de Carnea, Philippusio et Thoma fratribus de civitate habitatoribus [Col. 0658B] Utini s. Odorlico notario de Utino, magistro Francisco de Utino grammaticae professore, magistris Bonaventura, et Manino Phisicis de Utino, et aliis quampluribus tam clericis quam Laicis in multitudine copiosa ad praemissa vocatis specialiter et rogatis. Die vigesimo tertio mensis Decembris, anno Nativitatis Domini et indictione supradictis.

Et ego Petrus Joannis de Roano clericus Tervisinus publicus apostolica et imperiali auctoritate notarius praedictis omnibus et singulis una cum supradictis testibus et aliis pluribus praesens interfui, eaque de mandato dicti reverendi patris domini patriarchae ac rogatus scripsi, et in hanc publicam formam redegi, signoque meo consueto signavi in testimonium praemissorum.

S. N.



270 XXV. [a 1Kb] CHARTA DE ACCESSU NICOLAI PATRIARCHAE Prima vice ad sedem Aquilejensem.
[Col. 0658C]

In Christi nomine, amen. Anno nativitatis ejusdem millesimo trecentesimo quinquagesimo primo die sabbati vigesimo primo mensis Maii, indictione quarta.

Congregato canonicorum, mansionariorum, capellanorum, et clericorum omnium ecclesiae Aquilejensis in unum capitulo, et processione facta cum cruce, vexillis usque ad portam omnium Sanctorum ad quam obviam ivimus domno patriarchae infrascripto, in qua processione fuerunt reverendi Patres domni episcopus Joannes Aemon, Albertus, abbas sancti Prosperi de Regio, et Guido abbas Mosacen. Ex canonicis interfuerunt domni Guilelmus decanus, Oduinus de Pergamo, Gambinus de Roddan, Conradus Ambrosius, Franciscus, et Beltramolus de Laturre, Guill., Mattheus, Maffeus, Jacobus, Joannes de Cãr., canonici. Ex mansionariis fuerunt Simoninus, Henricus, Bassanus, Jacobus, Mazochus, Liberalis, [Col. 0658D] Dondinus, Johanninus Lanzelotus, Zanetus et Jacobus de Civitate, etc.

Cum perventum fuit ad ecclesiam, dominus patriarcha descendit de equo super lapidem consignatum: intrato in ecclesiam et genuflexo in medio Ecclesiae dominus decanus fecit benedictionem. Facta benedictione monachi exspoliaverunt eum capa qua indutus erat. Tunc domni decanus una cum canonicis duxerunt eum ad sedem, et ibidem eundem reverendum in Christo patrem et dominum dominum N. sanctae sedis Aquilegen. patriarcham installarunt in sede, qui dominus patriarcha omnes canonicos ibidem ad pacis osculum recepit, et ibidem resedit cantato Te Deum laudamus, et tunc patriarchatum accessit.

S. N. [b 1Kb] .

[Col. 0659A] Ego Jacobus quondam Ture civitatis Austriae clericus Aquilegen. supradictas notas et abbreviaturas in anno Nativitatis Domini millesimo trecentesimo quinquagesimo primo, indict. 4, mea propria manu et signo et nomine apposito consuetis scripsi, signavi, et abbreviavi rogatus et interfui cum testibus ubilibet nominatis.



XXVI. [a 1Kb] MANUMISSIO SERVI CUJUSDAM Per testamentum commissa.

In Christi nomine, amen. Anno Nativitatis ejusdem 1351, ind. 4, die 14 mensis Aprilis. In ecclesia Aquilegensi. Praesentibus presbytero Nicolussio plebano Aquilegen. Lancelotto de Cucanea mansionario Aquilegen. Johanne quondam Lamfranchini de Utino et aliis.

Ven. vir dominus Gambinus de Rodan, canonicus Aquilegen. nomine et vice Aquilegen. ecclesie praedicte obtulit Leonardum quondam Lazarini de Villalta [Col. 0659B] super altare sancte Marie Aquilegen. Qui Leonardus ibidem produxit quoddam pubblicum instrumentum faciens fidem de manumissione de eo facta tenoris infrascripti.

In Christi nomine, amen. Anno ejusdem Domini 1348, ind. prima, die primo mensis Octobris, Utini in domo que fuit olim Galdenerii de Burgo superiori Utini. Praesentibus domino presbytero Francisco de Mugla capellano in Colloreto, nobb. viris dominis Vicardo de Colloreto, Nicolusio quondam domini Federici de Villalta, Johanne filio domini Francisci de Villalta, Clizogo filio domini Bernardi de Colloreto, Johannino dicto testera de Faganea, Bruno de civitate in Villalta commorante, Machoro de Castro novo quondam Lempse, et Arnosto de Colloreto testibus, et aliis pluribus ad hoc specialiter per infrascriptum testatorem vocatis et rogatis.

Nobilis vir dominus Nicolusius de Villalta quondam domini Odorici de dicto loco sanus per Dei gratiam [Col. 0659C] mente, sensu, et intellectu, licet corpore languens, nolens ab intestato decedere, suarum rerum, et bonorum omnium mobilium et immobilium, presentium et futurorum dispositionem suam per presens suum nuncupativum testamentum sine scriptis in hunc modum facere procuravit. In primis quidem sepulturam sui corporis elegit apud ecclesiam sancte Marie Madalene de Villalta, cui ecclesie legavit pro anima sua pro anno presenti denarios XL Aquilegenses Item inter cetera, que legavit in suo ultimo testamento, legavit, voluit, et ordinavit, et reliquit ecclesie sancte Marie Aquilegen. pro anima sua Leonardum quondam Lazarini de Villalta animo manumettendi, et eum totaliter manumittens, et heredes suos nascituros de cetero ex ipso tam masculos quam feminas, cum toto ejus peculio, et eum absolvens et liberans et descendentes ab eo, ut dictum est, ab omni vinculo servitutis: ita quod de cetero ipse possit et valeat quemadmodum liber homo facere potest, [Col. 0659D] testari, vendere, obligare, donare, emere, recipere, contrahere, et alia omnia et singula facere, et liberaliter exercere tam in judicio quam extra que quelibet legitima persona et libera facere potest. Item legavit predicto Leonardo campos tres, quos sibi dictus testator acceperat ipsi Leonardo dandos, et assignandos per heredem infrascriptum sitos in pertinentiis de Villalta ad faciendum de ipsis campis omnimodam suam voluntatem. In omnibus autem aliis suis bonis mobilibus et immobilibus, juribus, et actionibus, et excossis sibi heredem universalem instituit et esse voluit nob. virum dominum Maynardum de Villalta filium quondam domini Henrici de dicto loco. Et hanc voluit esse suam ultimam voluntatem, et suum ultimum testamentum, quam et quod valere voluit jure testamenti et ultime voluntatis, et si valere [Col. 0660A] non posset jure testamenti, valeat saltem jure codicilorum, et cujuscumque alterius ultime voluntatis, et jure quo et quibus melius valere et tenere potest. Et ego Guirgelminus de Faganea notarius imperiali auctoritate hiis omnibus interfui et rogatus scripsi.

Quibus sic factis dictus dominus Gambinus duxit eumdem Leonardum ter per manum circum circha dictum altare, delato etiam sibi per me notarium sacramento de observando fidelitatem et legalitatem domino patriarche et ecclesie Aquilegen. ut moris est cetera faciendo in signum libertatis et manumissionis.



XXVII. [b 1Kb] MANUMISSIO ALIA Hominis de Masnata.

In Christi nomine, amen. Anno Nativitatis ejusdem 1351, indict. 4, die 17, Novembr. In ecclesia [Col. 0660B] Aquilegen. prope altare sancte Marie Aquileg. Presentibus Leonardo filio Missii clerico, presbytero Johanne de Pergamo prebendato in dicta ecclesia, Francisco quondam Saraceni notarii de Aquilegia et aliis.

Constantinus filius s. Federici de Castilirio habitans Budrii, nomine dicti ejus patris et heredum, et fratrum ipsius omnium, tanquam nuntius specialiter ad hoc deputatus per ipsum s. Federicum ejus patrem, obtulit Martinum quondam Vincentii de Ronches juxta Palmatam, olim ipsorum hominem de Masnata, quem manumisit idem s. Federicus, et libere eum donavit ecclesie sancte Marie Majoris Aquilegen. super altare sancte Marie Majoris Aquilegen. et habere eum donavit eidem ecclesie cum omnibus heredibus suis presentibus et futuris, et cum toto ejus peculio castrensi, vel quasi castrensi, et cum omnibus bonis suis presentibus et futuris, mobilibus et immobilibus, ita quod amodo possit facere, emere, vendere, testari, codicilari, contrahere, [Col. 0660C] et pacisci et omnia alia et singula facere quemadmodum liber homo ecclesie Aquilegen. et quod amodo nec dominus patriarcha nec capitulum vel aliquis alius vel alii, qui pro tempore essent rectores ecclesie Aquilegensis possint vel debeant eumdem in dicto servitutis honore subjugare. Qui Martinus percepto debite fidelitatis sacramento in signum libertatis super dicto altare obtulit atque dimisit unum denarium novum monete Aquilegen. atque alia faciens prout in talibus est fieri consuetum.

Cum omni melioratione, etc.



271 XXVIII. [c 1Kb] DENUNCIATIO LIBERTATIS Et declaratio solemnis manumissorum, quorum manumissio impugnabatur.

In Christi nomine, amen. Anno Nativitatis ejusdem [Col. 0660D] 1352, indict. 5, die 12 mensis Julii. Presentibus presbitero Jacobo Florentino, et Anzelotto de Cuchanea mansionariis Aquileg. et presbitero Gabrielo supradictus et aliis.

Joseph nuncius juratus patriarchalis curie domini Nicolai patriarche Aquilegen. ex comissione et mandato domini Jacobi Maroeli de Luca vicarii dicti domini patriarche, optulit super altare sancte Marie Aquilegen. Margaretam dictam Muyans, et Indrynam, et Catherinam sorores filias dicte Margarete, et Johannem eorum fratrem, ut moris est (ut supra). Qui ibidem exhibuit unam litteram infrascripti tenoris.

Jacobus Maroelus de Luca domini nostri patriarche vicarius generalis Istrie marchio, etc., salutem. Cum Margareta dicta Muyans de sancta Margareta [Col. 0661A] cum tribus filiis et totidem filiabus coram nobis, ut comissario in hac parte domini nostri domini patriarche Aquilegen. per laudum et sententiam fuerint absoluti ab omni nebula servitutis et libertate, ad quam Fradonus de Brazaco eosdem intendebat provocare; honestatem vestram requirimus quatenus predictos Margaretam filios, atque filias in ecclesiis vestris, cum ibi aderit populi multitudo liberos, ut ceteros Aquilegen. ecclesie denuncietis, et propaletis.

Datum Utini die 10 Junii, indict. 5, honestis viris presbiteris Henrico, et Francisco capellanis plebis sancte Margarete, et ipsorum cuilibet. S. N. Et ego Jacobus quondam Ture notarius [a 1Kb] scripsi et notas suprascriptas abbreviavi, et presentibus signo et nomine consuetis communivi.



XXIX. [b 1Kb] STATUTUM In perturbantem jus custodiendi Festum.
[Col. 0661B]

In Christi nomine, amen. Anno Nativitatis ejusdem 1358, indict. 11, die 27 mensis Decembris. Presentibus reverendo in Christo Patre Domino fratre Bartolomeo Dei gratia episcopo Caprulano, ven. et sapiente viro domino Benevenuto de Utino decano civitatensi decretorum doctore, ac nob. milite Domino Francisco de Savorgnano Istrie marchione testibus et aliis.

Reverendissimus in Christo pater et dominus dominus Nicolaus Dei gratia sancte sedis Aquilegen. patriarcha dixit, et protestatus fuit, quod Rizardus de Castello reinciderat penas et sententias proditionis et confiscationis omnium bonorum suorum secundum pacta cum eo habita per ipsum dominum patriarcham, quando eum reduxit ad gratiam suam. Et hoc quia contumaciter et violenter ac etiam pertinaciter contra mandata et inhibitiones ipsius domini patriarche, festum et forum sancti Pelegrini manu armata noviter custodivit, et custodiebat, [Col. 0661C] et expulit vice marescalcum ejusdem domini patriarche ac ejus socios de hospitio in quod descenderant in Gonaro, missos ad custodiendum festum et forum hujusmodi nomine ipsius domini patriarche sine prejudicio predicti Rizardi et capituli Aquilegensis, quorum uterque asserit ad se dicti festi et fori custodiam pertinere.

Actum Aquilegie in palatio patriarcali.



XXX. [c 1Kb] OBLATIONES AD PRIMAM MISSAM Marquardi patriarchae.

Vocati ad primordialem missam parte reverendissimi in Christo patris et D. D. Marquardi Dei gratia sancte sedis Aquilejensis patriarchae dignissimi die Dominico 19 Aprilis in Aquilejensi ecclesia celebrata cum clenodiis, et aliis, etc.

Suffragia exhibita per infrascriptos ut quilibet in calce apparet.

[Col. 0661D] Episcopus Tridentinus dedit . . .

Capitulum . . . .

Episcopus Paduanus unum urceum coopertum, et unam cuppam sine pede planam coopertam.

Capitulum.

Episcopus Veronen. cereum unum cum duc. 22.

Capitulum.

Episcopus Tergestinus cereum unum cum denariis.

Capitulum.

Episcopus Cumanus.

Capitulum.

Episcopus Vicentinus cereum unum cum duc. 22.

[Col. 0662A] Capitulum.

Episcopus Justinopolitanus.

Capitulum.

Episcopus Concordiensis unam cuppam cum pede et smaltis.

Capitulum.

Episcopus Emonensis.

Capitulum.

Episcopus Polensis florenos 12.

Capitulum.

Episcopus Parentinus.

Capitulum.

Episcopus Trevisinus unam cuppam cum pede.

Capitulum duas taccias.

Episcopus Petenensis.

Capitulum.

Episcopus Cenetensis unum cyphum cum pede.

Capitulum.

Episcopus Mantuanus.

[Col. 0662B] Capitulum.

Episcopus Segniensis [d 1Kb] .

Episcopus Hasiensis.


Magnates cum certis Communitatibus.

Domini Mediolanen.

D. dux et commune Venetiarum duo bacilia, duas platinas, tres cyphos coopertos cum pedibus, et taccias et crateras 12.

D. Paduanus unam credentiam, et duas cuppas cum pedibus.

D. Veronen.

D. Marchio Estensis.

Commune Florentiae.

Commune Pisarum [Al., Pisauri] unam bursam cum centum florenis.

Comes Croatiae.

Comes Goritiae.

Comes de Pisino.

Domini de Collalto.

[Col. 0662C] D. Guicellonus de Camino unam platenam magnam planam.

D. Gerardus de la Motha.

Communitas Tergesti tres cuppas cum pedibus.

D. comitissa Goritiae.

Praelati Alemanniae.

Archidiaconus Carinthiae.

Archidiaconus Carniolae et Marchiae.

Archidiaconus Seuniae [Al., Syeniae.]

Abbas Ottemburgensis.

Abbas Victoniensis.

Abbas in Arnolstain.

Abbas Siticensis.

Praepositus Junensis.

Prior in Urenevit.

Abbas Milistatonensis.


Praelati cum clero intrinseco.

Decanus Aquilejen. cereum unum cum denariis.

[Col. 0662D] Capitulum.

272 D. Paganus de la Turre unam cuppam plenam cum parvo pede.

D. Romagninus cereum unum cum denariis.

Decanus Civitatensis cereos duos cum denariis.

Capitulum.

Decanus Utinensis Marchas sol. septem.

Capitulum.

Abbas Bilinien. unam cuppam cum pede.

Abbas Sextensis.

Abbas Rosacensis.

Abbas Mosyacensis [e 1Kb] unam cuppam cum parvo pede.

[Col. 0663A] Praepositus sancti Stephani Aquilejen.

Capitulum.

Praepositus sancti Felicis in Aquileja.

Capitulum.

Praepositus sancti Petri de Carnea.

Capitulum.

Abbas Sumagnensis unam cuppam cum pede.

Abbatissa monasterii Aquilejensis cuppam unam cum pede.

Abbatissa Civitatis Austriae unum cyphum cum pede.


Communitates Forijulii.

Aquileja sex taccias.

Utinum duas cuppas unam magnam, et unam parvam cum pedibus.

Civitas Austriae duas taccias magnas sine pede.

Glemona quinque torcia cum Marchis denariorum XII.

Maranum duos cereos cum denariis.

[Col. 0663B] Monsfalco duos cereos cum denariis.

Sanctus Vitus unum cereum cum denariis.

Sacillum unum cereum cum denariis.

Meduna.

Tumetium cum Carnea cereum unum cum denariis.

Contrata Cadubrii ducatos 60 in una bursa.

Venzonum unum Cyphum de Cristallo cum pede, et florenos 26.

Portus Gruarius unam cuppam cum pede.


Illi de marchionatu Istriae.

Mugla cereos duos cum denariis.

Buglis.

Portulis.

Pinventum.

Roceum.

Colinum.

Duo Castra.

[Col. 0663C] Albona.

Flavona.


Nobiles de Patria Forijulii.

Prata. D. Manfredus unam tacciam. Alii domini unam magnam cuppam cum pede.

Porcileae torcium unum cum denariis.

Pulcenicum torcios quatuor [Al., tres] cum denariis.

Villalta D. Mainardus de Villalta torcium unum cum denariis.

Castellum unam cuppam magnam sine pede.

Strasoldum, haeredes D. Henrici torcium unum cum denariis. Gabriel et Bernardus cereos tres cum denariis.

Spegimbergum unam cuppam cum pede.

Avianum cereum unum cum denariis.

Maniacum.

La Frattina torcium [Al., cereum] unum cum denariis.

[Col. 0663D] Salvarolum.

Laurenzaga [Al., Laurenzona].

Sbrojavacca.

Valvasonum, D. Simon unam cuppam sine pede.

Azzanum.

Varmum.

Toppum.

Fricanum.

Colloretum, D. Simon de Colloreto cereum unum cum denariis.

D. Joannes cereum unum cum denariis Mels.

[Col. 0664A] Pers.

Cavoriacum.

Morutium.

Cerneum.

Zeacum.

Brazaccum superius et inferius.

Fontana bona cereum unum cum denariis.

Faganea cereum unum cum denariis.

Sanctus Daniel cereum unum cum denariis.

Tricesimum.

Prampergum cereum unum cum denariis.

Partistagnum.

Attemps.

Cucanea, D. Odoricus unam cuppam sine pede.

Budrium.

Manzanum, Guarnerius et Pantaleo cereum unum cum denariis.

Vendojum.

Ragonea.

[Col. 0664B] Zoppola.

Canipa, Communitas cereos duos cum denariis.


Alii domini et personae.

D. Franciscus de Savorgnano unam cuppam cum pede coopertam.

D. Paganus de Savorgnano unam credentiam cum linguis serpentinis,

D. Federicus de Savorgnano unam cuppam sine pede coopertam.

Plebanus sancti Danielis cereum unum cum denariis.

Prior sancti Antonii de Venetiis unam platinam planam.

D. Nicolaus de la Turre unum magnum equum.

D. Nicolusius [Al., Nicolaus] Orbiti.

Filii D. Joanoli de Lisono duas taccias.

D. Joannes de Monticulis unam cuppam de nuce cum argento deaurato.

D. Phebusinus de la Turre unam cuppam cum [Col. 0664C] pede.

Antonius de Turrate Caniparius unum calicem.

Filii Castroni de Burlis [Al., de Bathis] unam confiteriam cum pede.

Plebanus Tricesimi unum cereum cum denariis.

Nota quod ultra praemissa dati sunt tres anuli omnes auri, quorum unus est fulcitus margarita [Al., Margaritis fulcitus], et ignoratur quis dederit.

Item sunt duae cuppae planae cum pede plano, et aliae sine pede, et ignoratur similiter quis eas dederit.

Item est unam cuppa de Masevo [Al. de Muxeco] ornata argento cooperta.

Potestas Aquilejae cereum unum cum marca una.

Uxor D. Potestatis cereum unum cum marca dimidia [Al., marca ½].

Potestas Marani [a 1Kb] cereum unum cum denariis.

Plebanus Versiae cereum unum cum denariis.

[Col. 0664D] D. Castellinus de la Turre cereum unum cum denariis.

Suprascripta omnia constant manu s. Joannis de Susannis quondam s. Odorici Notarii quondam s. Andreae de Utino 1366; omnia tamen in filzia quadam extraordinaria Bellonis senioris.



273 XXXI. [b 1Kb] URBANI V [c 2Kb] PONTIF. MAX. RESCRIPTUM MARQUARDO PATRIARCHAE AQUILEJENSI De abusu in judiciis ferendis corrigendo [d 1Kb] .

Urbanus episcopus servus servorum Dei. Ven. fratri . . . . . [Col. 0665A] patriarchae Aquilegen. salutem et apostolicam benedictionem.

Nuper ad nostrum pervenit auditum, quod in civit. Aquilegen., Utinen., Civitatis Austriae, Glemonae, Venzoni, Marani, Montisfalconis, Sacilli, Sancti Viti, Medurnae locis, et nonnullis aliis locis ac terris, et castris, gastaldiis [Ughel. Castellenii], et oppidis patriae Forijulii Aquilegen. diocesis tuae temporali jurisdictioni subjectis in criminali et civili temporali foro [fere] quaedam abusiva consuetudo, quae potius corruptela dici debet, incolevit, rectorum judiciorum quamplurimum perversiva, ex eo quia in judiciis antedictis tam in praeceptis, monitionibus, interlocutoriis et definitivis sententiis, quam aliis quibuscunque actibus [alia quibuscunque aliis actibus] judicialibus, patriarcha qui pro tempore est, et ipsius officiales examinare, cognoscere, definire, terminare, et alios actus judiciales facere ex ponderata et matura deliberatione non possunt [non possit], sed solum in [Col. 0665B] quantum in instanti per astantes, seu majorem partem astantium indifferenter et passim sive nobiles, ignobiles, literati et illiterati, artifices, seu cujusvis alterius conditionis, dignitatis, et status homines existant, etiam per patriarcham seu ipsius officiales in judicio praesidentes non vocati, sed eorum motu proprio, vel ex casu, temporibus [ex causa temporalibus], quibus idem patriarcha et ipsius officiales pro jure reddendo sedere contigerit [contineret] in loco judicii convenientes, et facto [et facta] per partes, seu ipsarum [ipsorum] advocatos vel procuratores, atque omnibus quae ipsae partes dicere seu allegare in ipso instanti voluerint respectu articuli causae, de quo in termino ipsis partibus [pluribus] statuto litigare contigerit, enarratis [a 1Kb] , tunc ad vocationem patriarchae seu officialium ejusdem, quasi more praeconis eosdem astantes requirentium, quid in praemissis actibus seu articulis judicialibus de jure videtur [de jure vestro servatum], sententiatum et dictum fuerit, ipso instanti nulla alia deliberatione praemissa, qualis [Col. 0665C] et quantacunque fuerit causa seu negotium in judicio deducta [deducto], non attentis iidem patriarcha et ipsius officiales, ita et totaliter, sicut per praedictos astantes seu majorem partem dictum sententiatum [summatim] exstiterit, ipso instanti promulgare et sententiare tenentur [et summarie tenent], et quae praedictorum [dictorum] astantium, sicut praemittitur, sententiantium [summatim] major pars existat per elevationem et numerationem [indicationem] digitorum eorumdem, divisim et successive factas demonstratur, ex quibus incaute et absque congrua deliberatione, et saepe cum fraude partium et dictorum astantium vel convenientium [astantium convenientes] in loco et tempore judicii ante dicti, ad amicorum, parentum [praesentiam], seu aliquorum potentium litigantium actus judiciarii, interlocutoriae sententiae et definitivae [interlocutionem sententiae et definitionem] ac praecepta indebite promulgantur. Nos igitur attendentes quod consuetudo, quae canonicis [Col. 0665D] obviat institutis, nullius debet esse momenti, quodque sententia a non suo lata judice nullam obtinet firmitatem, ut tam tu, quam officiales tui praedicti in causis subjectorum tuorum postquam tibi et ipsis de meritis earum constiterit, sententias proferre [Col. 0666A] valeatis, sicut ordo postulat rationis, praemissa consuetudine non obstante, fraternitati tuae auctoritate praesentium concedimus facultatem.

Datum Viterbii XIII Kal. Augusti. Pontificatus nostri anno quinto.



XXXII. [b 1Kb] CHARTA OBLATIONIS Litterarum apostolicarum Urbani VI papae capitulo Aquilejensi, in gratiam Philippi de Alenconio patriarchae Aquilejen. commendatarii designati.

In Christi nomine, amen. Anno nativitatis ejusdem millesimo trecentesimo octuagesimo primo, indictione 4, die tertio mensis Augusti.

Actum in terra Sacilli Aquilejen. dioecesis in sacristia ecclesie seu plebis sancti Nicolai, presentibus nobilibus et potentibus viris dominis Andrea milite marchione de Cavalcabobus de Cremona, legum doctore, ac Jacomutio ac Johanne Furlano comitibus [Col. 0666B] de Purcilliis et Zifridino de la Ture testibus et aliis pluribus ad infrascripta vocatis specialiter et rogatis. Ibique convocato et congregato capitulo Ecclesie Aquilejensis die et loco suprascriptis de mane post missam per ven. viros dominos Federicum comitem de Purcilliis, Johannem juniorem de la Ture, et Ottobonum de Ceneta dicte Aquilejensis Ecclesie canonicos, habentes facultatem, commissionem, et potestatem ipsum capitulum convocandi et congregandi pro infrascriptis agendis et expediendis a ven. viro domino Johanne de Spiritellis de civitate Bellunensi vice-decano, canonicis, et capitulo Aquilejen., prout de praedicta facultatis, commissionis, et potestatis concessione constat publico instrumento scripto manu Johannis Lancelloti de Chuchanea, notarri clerici Aquilejen. dioecesis, sub instantibus millesimo et indictione, die vero penultimo mensis Julii a me Alexandro notario infrascripto viso et lecto. In quo quidem capitulo interfuerunt ven. viri domini Federicus, [Col. 0666C] Johannes, et Ottobonus supradicti, ac Johannes senior condam Phebusini de la Turre, Thomasinus de Pontirollis de Forlivio, Odoricus de Ragone, Antonius de Ronchonis et Johannes ambo de Utino, Bartholomeus de Bobio et Honofrius . . . . . de Regio Ecclesie Aquilejen. canonici prebendati, et ad capitulum, ut premittitur, vocati et congregati, prout ibidem omnes et singuli supradicti se ad capitulum vocatos ad diem, locum, et horam presentes publice dixerunt et confessi fuerunt. Coram praedictis dominis canonicis et capitulo, ut premittitur, capitulariter congregatis comparuit ven. vir magister Hugo de Hernorst in artibus magister, et baccalaurus in theologia, decanus ecclesiae sanctorum apostolorum Coloniensis, procurator, et procuratorio nomine. Reverendissimi in Christo patris et serenissimi principis domini Philippi de Alenconio, miseratione divina sancte Romane Ecclesie Sabinensis episcopi cardinalis, Ecclesie patriarchalis Aquilejen. tam in [Col. 0666D] spiritualibus quam in temporalibus administratoris per sanctissimum in Christo patrem et dominum nostrum dominum Urbanum divina providentia papam Sextum deputati, et commissionem plene administrationis habentis: habens idem dominus Hugo ad infrascripta et nonnulla alia plenum, legitimum, et [Col. 0667A] sufficiens mandatum, prout de dicto mandato sive procuratorio constat publico instrumento superinde confecto, scripto manu Egidii de Doullie de Rotomago publici apostolica et imperiali auctoritate notarii in 1381, indictione 4, die secundo mensis Maii, pontificatus sanctissimi in Christo patris et domini nostri domini Urbani divina providentia pape VI, anno quarto, a me notario infrascripto viso et lecto: eisdem dominis canonicis et capitulo exhibuit et presentavit litteras apostolicas supradicti domini nostri pape integras et illesas, non 274 abrasas vel cancellatas, neque corruptas, vel in aliqua earum parte suspectas, sed omni prorsus vitio et suspicione carentes, ipsius domini nostri pape vera bulla plumbea ad cordulam canapis pendente more Romane curie bullatas, super commissionem administrationis prefate patriarchalis Ecclesie Aquilej. confectas, quarum litterarum tenor de verbo ad verbum sequitur, et est talis.

Urbanus episcopus servus servorum Dei . . . ven. [Col. 0667B] fratri Philippo episcopo Sabinensi administratori in spiritualibus et temporalibus ecclesie Aquilegen. per sedem apostolicam deputato salutem et apostolicam benedictionem.

Regimini universali Ecclesie quanquam insufficientibus meritis disponente Domino presidentes de universis orbis ecclesiis ac ipsorum pastoribus pro eorum statu salubriter dirigendo sollicite, quantum nobis ex alto conceditur, cogitamus: sed illa propensius sollicitudo nos urget, ut ecclesiis illis, que suis sunt destitute pastoribus, ne ecclesie ipse in spiritualibus et temporalibus detrimenta sustineant, de salubri remedio, prout ipsarum ecclesiarum necessitas et temporis qualitas exigunt, consulamus. Dudum siquidem bone memorie Marquardo patriarche Aquilegen. regimini Aquilegen. ecclesie presidente, nos cupientes eidem ecclesie cum eamdem vacare contingeret per apostolice sedis providentiam utilem et ydoneam preesse personam, provisionem ejusdem ecclesie ordinationi et dispositioni nostre ea vice duximus [Col. 0667C] specialiter reservandam, decernendo ex tunc irritum et inane si secus super hiis per quoscumque quavis auctoritate scienter vel ignoranter contingeret attemptari. Postmodum vero eadem ecclesia per ipsius Marquardi patriarche obitum, qui extra Romanam curiam debitum nature persolvit, vacante, nos ex certis rationabilibus causis ad id nostrum moventibus animum ecclesiam ipsam ad manus nostras duximus retinendam, donec de ipsa duceremus aliter ordinandum. Volentes igitur dicte ecclesie de gubernatore secundum cor nostrum utili et ydoneo, per quem ecclesia ipsa utiliter regi et salubriter gubernari valeat, providere, ac sperantes quod tu eidem ecclesie esse poteris admodum utilis et multipliciter fructuosus, ipsamque ecclesiam scies et poteris a perversorum conatibus viriliter defensare, te administratorem ejusdem ecclesiae sic vacantis ac omnium jurium et pertinentium ipsius usque ad nostrum beneplacitum tam in spiritualibus, quam in temporalibus de fratrum [Col. 0667D] nostrorum consilio auctoritate apostolica constituimus et deputamus, curam, regimen, gubernationem, et administrationem plenam et liberam ejusdem Aquilejen. ecclesie tibi in eisdem spiritualibus et temporalibus plenarie committentes, alienationem tamen bonorum immobilium et pretiosorum mobilium ipsius ecclesie tibi penitus interdictam. Volumus autem quod debitis consuetisque ipsius ecclesie oneribus supportatis de residuis fructibus, redditibus, et proventibus ad mensam patriarchalem Aquilejen. spectantibus hujusmodi beneplacito durante, libere [Col. 0668A] disponere valeas sicuti de illis patriarche Aquilegenqui fuerunt pro tempore disponere potuerunt seu etiam debuerunt. Quocirca fraternitati tuae per apostolica scripta mandamus quatenus curam, regimen, gubernationem, et administrationem praedictam durante hujusmodi beneplacito per te, vel alium, seu alios sic geras sollicite, fideliter, et prudenter quod Aquilegen. ecclesia utili et fructuoso gubernatori gaudeat se commissam, tuque preter retributionis eterne premium et humane laudis preconium, que perinde mereberis, nostram et dicte sedis benedictionem et gratiam uberius exinde consequi merearis.

Datum Rome apud sanctum Petrum III Id. Februarii pontificatus nostri anno tertio.

Quas quidem litteras apostolicas prefati domini canonici et capitulum reverenter et humiliter receperunt, offerentes se mandatis apostolicis in omnibus, in quibus poterunt, reverenter et humiliter paraturos [a 1Kb] .

[Col. 0668B] S. N. Et ego Alexander notarius s. Bartholomei notarii de Ceneta publicus apostolica et imperiali auctoritate notarius suprascriptis litterarum apostolicarum presentationi et receptioni aliisque omnibus et singulis suprascriptis, dum, ut premittitur, agerentur, et fierent, una cum prenominatis testibus presens fui, eaque rogatus et requisitus propria manu scripsi, et in hanc publicam formam redegi, meumque signum consuetum et nomen apposui in fidem et testimonium omnium premissorum.



XXXIII. [b 1Kb] CHARTA REVOCATIONIS A Civitate Austriae duorum Utinentium civium, ne sequantur partes patriarchae Aquilejen. commendatarii.

In Consilio magnificae civitatis Utini. Die octava Octobris 1381.

Omnes deputati super guerra et per arrengum ad [Col. 0668C] faciendam justitiam contra quoscumque excedentes arva. s. Fantus Arcoloniani et Odoricus notarius q. Andreae de Utino permanent in Civitate Austria, et sequuntur tacite dominum cardinalem, qui habet patriarchatum Aquilejen. in commendam. Commune Utini volens obtinere statum et libertatem ecclesiae Aquilejen. et patriae Forijulii, quoniam Aquilejen. ecclesia nunquam fuit data in commendam alicui personae nisi modo; et quia etiam haec mansio per eosdem s. Fantum et Odoricum videtur fieri contra honorem et statum specialiter terrae Utini et Consilii, facta fuit eidem s. Fanto et Odorico quaedam monitio, videlicet quod in quindecim dies venire debeant Utinum ad standum et habitandum sicuti stabant antequam dominus cardinalis veniret civitatem Austriam: et si non venirent, noscerent, quod fieret condemnatio contra eos secundum deliberationem Consilii terrae Utini, condemnando eosdem s. Fantum et Odoricum non comparentes, non venientes, [Col. 0668D] et non volentes attendere mandatis Consilii, spernentes Consilium.

Ex annalibus magnificae civitatis Utini Ferandus Ornianus cancell. Die 28 Januarii 1734.



XXXIV. [c 1Kb] CHARTA CONSULTATIONIS Datae per communitatem Civitatis Austriae, de Fhilippo de Alenconio patriarchae Aquilejen. commendatario contra Utinenses.

1388. Die Veneris septimo Februarii in Civitate [Col. 0669A] Austriae in stupha Consilii in pleno Consilio juxta morem, etc.

Super eo quod dominus noster dominus Philippus de Alenconio episcopus Sabinensis cardinalis et patriarcha Aquilejensis petiit sibi consilium dari per commune Civitatense de modo tenendo et via per quam contra Utinenses et collegatos sibi recusantes obedire tanquam eorum proprio domino ut debent et tenentur: item quomodo debeat ambulare postquam mansuetudines et humanitates in reducendo illos ad debitam obedientiam nullatenus profuerunt: deliberatum et definitum fuit quod eidem domino nostro ex parte communis consulatur, quod ipse supplicet domino nostro papae, ut contra ipsos Utinenses et alios recusantes obedire praefato domino nostro patriarchae et cardinali mittat processus suos gravatos sicuti curia Romana sciverit gravare, et quod per se dominus noster patriarcha petat et inducat praelatos, nobiles, et communitates, qui sunt sibi obedientes in [Col. 0669B] praesenti, ut ad ipsum dominum nostrum papam super hoc mittant nuntios suos: et quod communitas facere intendit et vult libenter ex latere suo quod potest: et quod idem dominus noster utatur processibus papalibus, et etiam guerra utrinque, si fuerit opportunum. Verum antequam ad guerram procedat, posse suum et quantum potest inquirat diligenter tam a suis fidelibus, quam ab amicis: Quo suo posse tunc pensato, tunc novum factum, novum consilium. Praeterea dicatur etiam ipsi domino patriarchae, ut factum suum ostendat aliis suis fidelibus, et consilium petat ab eis, sicut 275 petiit a communi de via et modo tenendi contra ipsos Utinenses. Praeterea deliberatum fuit, quod si dominus noster praedictus peteret cum quanto sibi velit in guerra servire: super hoc fiat generalis responsio, et non specialis: et quod interim illi deputati inquirant cum quanto commune potest servire, et tunc relationem dent in Consilio: quo facto novum Consilium, etc.

Ego Marcus Antonius Nicolettus civis et vice-cancellarius [Col. 0669C] civitatis Forijulii praesentes definitiones ex magno volumine definitionum magnificae communitatis civitatis penes me existente fideliter exemplavi, et in fidem me subscripsi, etc.



XXXV. [a 1Kb] EPISTOLA REGIS JERUSALEM ET SICILIAE In gratiam cardinalis de Alenconio Utinensibus directa [b 1Kb] .

Viri nobiles devoti charissimi,

Reverendissimum in Christo patrem dominum patriarcham Dei gratia episcopum Sabinensem sanctae Romanae Ecclesiae cardinalem, dictum de Langonio, consanguineum nostrum carissimum ex dignis considerationibus prosequentes sincerae dilectionis affectu adeo quod ipsius procuraremus honores et commoda, et evitaremus libente: quaelibet noxia detrimenta; propterea devotionem vestram requirimus [Col. 0669D] et hortamur, quatenus considerantes, quod obedientiae virtus maximum donum condictionis humanae [Col. 0670A] describitur, sicuti inobedientia ab omnibus detestatur, velitis a quibuslibet inobedientiae et contradictionis actibus erga dictum Dominum cardinalem desistere, et sibi ac officialibus suis tanquam domino civitatis ipsius, ut ponitur, in his in quibus rationabiliter tenemini et debetis, intendere et obedire velitis, cum vobis id erit ad profectum et commodum, nobisque ad speciale obsequium ascribemus.

Datum Neapoli sub anulo nostro secreto die 14 Maii, 5 Indictionis [c 1Kb] .

Post datum addicimus quod quidquid favoris vel assistentiae, seu forsitan in contrarium per vos eidem Domino cardinali impensum fuerit, nobis proprie reputabimus factum.

Carolus rex Hierusalem et Siciliae.



XXXVI. [d 1Kb] EPISTOLA ELISABETH HUNGARIAE REGINA Civibus Utinensibus [e 1Kb] .
[Col. 0670B]

Nos Elisabeth Dei gratia regina Hungariae, Poloniae, Dalmatiae, etc.

Vos sapientes et nobiles viros regiminis, consules civitatis Utini, amicos nostros, amicabiliter hortamur et affectuose, quatenus illustrem principem dominum Leopoldum ducem Austriae fratrem nostrum charissimum cum sua gente armigera versus partes Italiae proficiscentem per tenutas dominiorum vestrorum pacifice gressus suos facere permittatis, et sibi ac suae genti praedictae pro eorum pecunia victualia necessaria dare faciatis nostrae petitionis ob respectum, gratam nobis complacentiam exhibendo in praemissis.

Datum in Kemphe 7 die mensis Octobris, anno Domini 1383.



XXXVII. [f 1Kb] QUERELA COMMUNIS FLORENTIAE In Utinenses [g 1Kb] .

[Col. 0670C] Amici charissimi,

Jam dudum audivimus vos malis, ut putamus, suggestionibus informatos propter discordiam, quam cum reverendissimo patre nostro de Alenconio patriarcha Aquilegen. multa bona mobilia et immobilia Joannis olim Castronis de Bardi dilectissimi civis nostri et fratrum, auctoritate publica distraxisse ex eo quod praedicti domini patriarchae fautoribus adhaeret: quo quidem audito sumus multis respectibus admirati. Nam quod ipse vestrum patrem et verum antistitem sequeretur, sibi non debuit ad culpam vel aliquod facinus imputari. Placeat igitur hujusmodi bona tam ei quam fratribus, quae sine justa causa, sicut videmus, ablata sunt, quae reperiuntur facere restitui, et quae consumpta forent, restauratione debita resarciri. Nam cum dictus Joannes et fratres cives nostri sint, non possumus eis in tam manifesta injuria justitiae debitum denegare [h 1Kb] .

Datum Florentiae die 18 Febr. indict. 7, 1384.

[Col. 0670D] Priores artium et vexillifer justitiae populi et communis Florentiae.



XXXVIII. [a 1Kb] CUJUSDAM PRIORIS CAMALDULENSIS Institutio in regimine monasterii sancti Gottardi prope Utinum.
[Col. 0671A]

In Christi nomine, amen. Anno suae Nativitatis millesimo quadringentesimo vigesimo tertio, indictione vero prima, die octava mensis Septembris. Actum in ecclesia sacre Camaldulensis heremi presentibus venerabilibus religiosis dopmnis Jacobo sancti de Seravalle Aretine dyocesis, camerario dicti Camaldul. dopmno Benedicto Baldi de dicta civitate Aretii, et Bernardo condam Damiani de Arimino monacis dicti ordinis testibus ad hec vocatis, habitis, et rogatis.

Hoc publicum instrumentum inspecturis cunctis pateat evidenter, quod vacante monasterio sancti Gottardi de prope Utinum Aquilegensis dyocesis per promotionem dopmni Luce de Alemania immediate prioris dicti loci ad monasterium sancte Marie de [Col. 0671B] Orbivio Paduane dyocesis: et gubernatore solito et debito destituto ad presens, etc.: congregato capitulo heremitarum sacre predicte heremi in ecclesia jam dicta ad sonum tabule, ut moris est, ubi interfuerunt dopmni et venerabiles fratres Caspar Major de Alemania, Jerolimus sacrista, Johannes reclusus de Bononia et Placidus de Sotera monaci heremite dicti loci, qui faciunt majorem partem dicti capituli: reverendissimus in Christo pater et dominus dominus Benedictus sacre sepe dicte heremi Camaldulensis prior et totius ejusdem ordinis generalis habito maturo consilio et matura deliberatione super reformatione dicti loci sancti Gottardi, et nolens quod dictum monasterium sancti Gottardi ex rectoris carentia patiatur in spiritualibus vel temporalibus detrimentum: ad honorem Dei, et beate Marie Christi genitricis gloriose, beatique Gottardi, in cujus vocabulo dictum monasterium est fundatum, et aliorum sanctorum, et totius celestis curie, et ad reverentiam [Col. 0671C] 276 sancte Matris Ecclesie, et sanctissimi in Christo patris et domini domini Martini pape V ejusdem generalis et universalis pastoris, et ad honorem sancte Camaldulensis heremi, et ejusdem ordinis universi, nec non ad predicti monasterii statum pacificum et perfectum, in dopmnum Angelum Ciera de Venetiis commonacum sancti Michaelis de Murano prefati ordinis expresse professum verum utique legiptime etatis et ex legiptimis patribus procreatum, in sacerdotio constitutum, scientia et moribus decoratum direxerit aciem mentis sue, et eumdem dopmnum Angelum in ipsorum dicti prioris et heremitarum presentia constitutum, in priorem, rectorem, et administratorem prefati monasterii sancti Gottardi de Utino omni modo, jure, et forma, quibus magis et melius potuit, instituit et prefecit, curam et administrationem spiritualem et temporalem predicti monasterii, vice et nomine capituli heremi, eidem dopmno Angelo priori plenarie committendo usque ad sue et capituli predicte heremi dumtaxat [Col. 0671D] beneplacitum voluntatis. Qui dompnus Angelus genuflexus coram predicto dopmno priore Camaldulensi predictam institutionem de se factam humiliter acceptavit, et eidem dopmno priori Camaldulensi intuitu administrationis predicti monasterii promisit obedientiam et reverentiam manualem, et fidelitatis juramentum, tacta manu dicti dopmni generalis; juravit eidem dopmno priori Camald. recipienti vice et nomine successorum suorum canonice intrantium, quod ab hac ora in antea semper erit fidelis, obediens, et subjectus in omnibus, que secundum Deum et possibilitatem suam, salva conscientia, poterit, ipsum dopmnum priorem et heremitas, et predicte heremi familiam, et nunptios suos et heremitarum, et domus Camald. et alios homines predicti ordinis reverenter, benigne, et caritative tam in eundo quam [Col. 0672A] in redeundo et stando recipiet, et tractabit secundum scientiam suam et sibi commissi monasterii facultatem. Consilium, quod fuerit ab eo per dopmnum priorem, seu per suos nuntios vel litteras suas seu alterius, locum et vices suas tenentes in heremo vel ordine Camald. petitum, sanum et fidele eis et cuilibet eorum juxta discretionem sibi a Deo traditam in omnibus et per omnia exibebit. Secretum, quod sibi per eumdem dopmnum priorem et nuntios ejusdem vel litteras suas seu cujuscunque sive in heremo seu alibi in ordine Camaldulen. aut per locum suum tenentem commissum fuerit, nulli in ejus persone vel ejus officii, status, vel honoris seu heremi vel domus Camalduli, aut ordinis predicti dapmnum vel injuriam, periculum vel detrimentum aliquando pandet. Non erit in consilio vel tractatu, in quo, vel per quod ipse dompnus prior Camalduli aut aliquis heremitarum monacus vel conversus sive familiaris aut numptius ejusdem heremi vel domus Camald. [Col. 0672B] injuxte perdat vitam vel membrum: sive dictus dopmnus prior Camald. seu aliqua dictarum personarum aliquam realem vel personalem recipiat injustitiam, injuriam, vel jacturam. Et si contrarium per aliquos vel aliquem machinari vel attemptari sciverit, illud in quantum poterit et licitum fuerit, impediet et turbabit. Imunitates, libertates, jura, et honores heremi et domus Camaldulen. Monasterii sancti Gottardi sibi commissi secundum vires defendet, manutenebit, et preservabit contra omnes homines in quantum sibi Deus ministraverit, et ejus possibilitas poterit, et sui monasterii facultates valuerint salvo continuo sui ordinis honore. Collectas et datia, quas ordo predictus sibi et aliis prelatis duxerit imponendas, solvet omni exceptione remota in terminis constitutis: et censum quod libere sive quod de jure heremo ac ordini predicto solvere haberet. Vocatus ad synodum seu ad generale vel particulare capitulum per eumdem dopmnum priorem vel ejus locum tenentem in heremo aut ordine, veniet, nisi fuerit [Col. 0672C] aliqua canonica prepedictione impeditus. Preterea bona immobilia dicti monasterii sancti Gottardi non infeudabit denuo, nec alienabit vel contractum in deteriorem partem faciet de ejusdem terrarum ecclesie. Instrumenta privilegia et quecunque alia pretiosa non alienabit, distrahet vel subpignorabit vel obligabit, seu debitum aliquod contrahet nisi permagna et inevitabili necessitate, vel evidenti ipsius monasterii utilitate, vel summam in constitutionibus praefati ordinis pretaxatam absque dicti dopmni prioris Camald. licentia speciali: dicens, sic Deus me adjuvet ad sancta Dei Evangelia. Preterea subsequenter et immediate dictus dopmnus prior Camald. prefatum dopmnum Angelum priorem prelibati monasterii ad osculum pacis recepit, et per suum annulum de prioratu predicto presentialiter investivit. Committentes vero fratribus nostris videlicet dopmnis prioribus sancti Matie [Forte, Michaelis] de Murano vel sancti Joannis de Judeca ejusdem ordinis cuilibet in solidum, quatenus eumdem dopmnum Angelum [Col. 0672D] priorem prefatum, sive ejus legiptimum procuratorem ejus nomine vel quovis alium ab illis vel ab illo substitutum inducant sive inducat in corporalem possessionem monasterii prelibati, eumque defendant vel defendat inductum. Contradictores et rebelles per censuram ecclesiasticam vice nostra compescendo, invocato ad hoc, si opus fuerit, auxilio et brachio seculari. In quorum testimonium omnium sigillum nostrum consuetum nostri officii appensione apponi jussimus ad cautelam, necnon registrare fecimus.

S. N. Ego Johannes dictus dopmnus olim Jacobi de Burgo sancti sepulcri apostolica auctoritate et imperiali notarius et judex ordinarius nec non scriba prefati dopmni prioris generalis predicta dum agerentur interfui, et rogatus scribere scripsi et publicavi: [Col. 0673A] ideoque subscripsi, signumque meum apposui consuetum.



XXXIX. [a 1Kb] CHARTA CONVENTIONIS Pro structura pontis lapidei super Natisonem Civitatis Austriae, pacta inter magnificam communitatem Civitatis Austriae ex una, et magistrum Jacobum q.m Martini Daguro de Bissone Cumensis diocesis super lacu Lugani, de ponte sublicio destruente et lapideo construente.


JESUS CHRISTUS.

In Christi nomine, amen. Anno a Nativitate ejusdem Domini nostri Jesu Christi millesimo quadringentesimo quadragesimo primo, indictione quarta, die undecimo mensis Decembris. Actum in stupha communis Civitatis Austriae Aquileiensis diocesis, praesentibus ibidem venerabili viro domino Marco de Crivellis canonico Civitatensi, ven. presbytero Nicolao qu. Mathei Tresoldi de Justins habitante in burgo [Col. 0673B] pontis, nobili viro Joanne Daniele qu. Joannis Pizul de Meduno, prudenti viro domino Nontin de dicta Civitate Austriae, providis viris Jacobo qu. s. Nedoni de Formentinis, et Hermacora Cerdone qu. Bortulutii de burgo portae Broxanae testibus ad haec vocatis specialiter et rogatis.

Ibique nobiles et circumspecti viri s. Franciscus de Claricinis, s. Georgius Cont qu. s. Bernardi de burgo ponte, et s. Tanus qu. s. Philippi de Cotis cives Civitatis Austriae pro infrascriptis peragendis in pleno consilio et arengo deputati, habentes ad haec specialem et plenam commissionem a magnifica communitate Civitatis Austriae praedictae, ac vice et nomine ipsius magnificae communitatis, ac pro ipsa agentes ex una parte: considerantes opus et aedificium infrascriptum peragendum non solum ad ornamentum et decorem ipsius Civitatis Austriae, sed etiam ad laudem communem et utilitatem reipublicae suae accrescendae, considerantes crebris sumptibus [Col. 0673C] et expensis, quibus praefacta magnifica communitas persaepe onerari, et gravari solebat in reparatione infrascripti pontis lignei Majoris appellati, volentesque tandem sublevari hujusmodi crebris et fere quotidianis sumptibus, pluriesque habita superinde matura et diligenti deliberatione, et cognito quod multo melius et utilius erat semel ipsum Pontem Majorem appellatum ita fortiter valideque construi, aedificari, fundari, fieri, et fabricari facere, ut perpetuis temporibus verisimiliter duraturus sit potius quam ipsum pontem ligneum putrescibilem tenere et habere, agentes et paciscentes vice et nomine praefactae magnificae communitatis, et pro ipsa communitate ex una parte: et providus vir magister Jacobus q. Martini Degaro de Bissono Cumensis diocesis super lacu Lugani pro se et vice et nomine . . . sociorum suorum et magistrorum, quos secum habere et conducere volet pro infrascripto ponte seu aedificio et laborario perficiendo, et pro quibus sociis, magistris, et coadjutoribus suis promisit de rato sub obligatione omnium [Col. 0673D] suorum bonorum ex altera, ad tales quidem compositiones, pacta, promissiones, 277 conventiones, et obligationes invicem hinc inde dictis nominibus per solemnem stipulationem et pactum unanimiter et concorditer devenerunt. Et primo quidem actum, pactum, promissum, conventum, et solemni stipulatione interveniente firmatum est dictis nominibus et inter dictas partes, quod praefactus magister Jacobus debeat, et teneatur, et obligatus sit prout ibidem solemniter promisit, convenit, et se obligavit praefactis deputatis requirentibus et stipulantibus vice et nomine communitatis facere construere, fundare, fabricare, et aedificare, et integraliter perficere, et complere pontem majorem ipsius Civitatis Austriae super aqua Natissae existentem de lapidibus, largum sive latum tantum quantum fieri poterit cum [Col. 0674A] uno arcu duplicato transeunte de uno latere ad aliud latus cum fundamentis, et armaturis necessariis et opportunis quibuscunque et cujuscunque generis verbi gratia, tam de lignamine sive lignis, quam de ferro, et cum lapidibus quadratis et picatis a lateribus. Item quod dictus pons debeat esse relevatus a lateribus cum merlis honorabiliter factis de lapidibus etiam quadratis et picatis. Et si placuerit magnificae communitati Civitatis Austriae, ad quam spectat electio, praefactus magister Jacobus et socii sui magistri et coadjutores, quos secum accipiet, debeat, et teneatur, debeantque et teneantur aedificare, facere, et construere dictum pontem cum duobus arcubus firmatis super pila de medio, quam ad praesens exstat, et cum uno alio arcu super istos duos arcus transeunte de uno latere ad aliud verbi gratia de parte versus burgum pontis usque ad partem versus civitatem cum armaturis et merlis, ut supra. Ita quod sit in libertate communitatis eligendi si volet fieri ipsum pontem vel cum duobus arcubus vel cum tribus, [Col. 0674B] ut supra dictum est.

Item quod super dicto ponte debeat fieri unus pons levatorius apud turrim ex latere civitatis seu versus civitatem cum uno barbacano sive rivelino sufficienti.

Item quod dictus magister Jacobus debeat et teneatur invenire, fodere, et laborare omnes et singulos et quoscunque lapides necessarios, sufficientes, et opportunos cujuscunque generis et conditionis existant pro constructione et complemento tam ipsius pontis quam fundamentorum, et cum effectu totum pontem suis sumptibus et expensis perficere, et integre complere, et laborare sufficienter, fideliter, bona fide, et sine fraude, ita quod judicio omnium bonorum magistrorum dictus pons bonus, et sufficienter sit et esse debeat, et videatur esse constructus, factus, et laboratus, et verisimiliter perpetuo duraturus, prout et sicut tale opus et aedificium exigit et requirit tam in fundamentis et ligaturis [Col. 0674C] et armaturis, quam in arcubus, prout supra dictum est.

Et e converso praefacti domini deputati agentes vice et nomine communitatis et pro ipsa communitate, pro qua promiserunt de rato, et se solemniter obligaverunt praefacto magistro Jacobo pro omnibus et singulis suprascriptis perficiendis et integre complendis solvere, dare, et numerare ducatos auri mille quingentos vigintiquinque, quos praefacta communitas debeat et teneatur eidem magistro Jacobo dare et exbursare de tempore in tempus prout ipse magister Jacobus laboraverit, et prout necessitate cogetur. Super quibus mille quingentis viginti quinque ducatis dictus magister Jacobus debeat et teneatur accipere in solutum tantum vinum et bladam, quantum sufficiet pro expensis suarum operationum pro eo pretio, quo vendetur in foro, et pro quo habere poterit ipsum vinum et bladam ab aliis personis.

Item actum, pactum, promissum, conventum, et solemni stipulatione interveniente firmatum existit [Col. 0674D] inter dictas partes, quod praefactus magister Jacobus habere debeat totum pontem ligneum ad praesens existentem, et omnia ferramenta ipsius, seu omnibus aliis ad ipsum pontem spectantibus et pertinentibus, possitque de dicto ponte disponere prout et sicut ei libuerit, et hoc quoniam dictus pons ligneus inde amoveri debebit.

Item actum, pactum, promissum, et solemni stipulatione interveniente firmatum existit inter dictas partes, quod praefacta communitas debeat et teneatur dare et conduci facere sumptibus et expensis ipsius communitatis calcem et arenam necessariam pro dicto ponte construendo.

Item quod praefacta communitas debeat et teneatur facere conduci sumptibus et expensis dictae communitatis omnes lapides paratos sive per ipsum magistrum [Col. 0675A] Jacobum effossos et alios quoscunque per ipsum magistrum Jacobum repertos pro dicto ponte construendo.

Item actum, pactum, et promissum est inter dictas partes: quod praefacta communitas debeat impetrare, seu obtinere licentiam . . . . . damno vel proprio ipsius magistri Jacobi, a quibuscunque habentibus fossaria seu loca in quibus habeat et effodi possint lapides sub gastaldia et dominio ipsius communitatis, ut dictus magister Jacobus impetrare possit effodere lapides quoscunque necessarios non damnificando tamen alias personas.

Item actum, pactum existit inter dictas partes quod praefactus magister Jacobus habeat et habere debeat omnem armaturam, quam ponet et faciet pro construendo et faciendo dictum pontem, ipsamque armaturam de dicto ponte amovere suis debitis loco et tempore et sine damno ipsius pontis.

Item quod praefacta communitas debeat bona fide [Col. 0675B] dare operam et exhibere debitam diligentiam in reperiendo duas sarthias, sive duas funes grossas sumptibus tamen et expensis ipsius magistri Jacobi, et impetrare licentiam a serenissimo dominio Venetiarum exportandi eas ex civitate Venetiarum, si obtineri poterit.

Item actum, pactum, et promissum est quod praefacta communitas debeat et teneatur invenire eidem magistro Jacobo unam domum sine pretio per eum solvendo cum quatuor lectis fulcitis, in qua domo dictus magister Jacobus cum sociis suis possit se reducere.

Item actum existit inter dictas partes, quod si magister Jacobus reperiret lignamina necessaria pro armaturis et aliis necessariis pro ipso opere construendo, quod praefacta magnifica communitas teneatur facere ea conduci per suos subditos sumptibus et expensis honestis ipsius magistri Jacobi, et pro pretio competenti et honesto per eum solvendo.

Postremo et ultimo ne tarditate et difficultate [Col. 0675C] conducendi ligna et alias res necessarias pro dicto ponte construendo opus tantum retardaretur, actum, pactum, et promissum est inter dictas partes, quod praefacta communitas suis sumptibus et expensis habere debeat et tenere ad minus duos magnos currus praeparatos, qui appellantur currus matti.

Quae omnia et singula pacta, promissiones, et obligationes suprascriptas praefacti domini deputati vice et nomine praefactae magnificae communitatis, et pro ipsa communitate cum obligatione omnium bonorum ipsius communitatis mobilium et immobilium, praesentium et futurorum ex una, et praefactus magister Jacobus pro se et sociis suis magistris, quos secum accipiet, et pro quibus promisit de rato ex altera cum obligatione omnium bonorum suorum mobilium et immobilium praesentium et futurorum, refectionemque damnorum omnium, interesse et expensarum litis, et extra sibi vicissim hinc inde verbi gratia una pars alteri, et altera alteri solemni stipulatione [Col. 0675D] et pacto interveniente solemniter promiserunt firma, rata, et grata habere, tenere, attendere bona fide, et sine fraude, et plenius observare, adimplere nunquam contradicere, vel contrafacere sub poena duplici eorum, de quo lis vel quaestio moveretur, qua poena soluta vel non, rata nihilominus maneant pacta suprascripta, et rogaverunt me dictae partes, ut de praedictis omnibus et singulis publicum conficerem instrumentum cum omni me . . . . et consilio sapientis.

Publicatur et datur magistro Jacobo.



XL. [a 1Kb] QUORUMDAM JURIUM, Inter caetera festum custodiendi cessio et donatio.

In Christi nomine, amen. Anno a Nativitate ejusdem [Col. 0676A] Dominici 1461, indict. 9, die vero 19 mensis Februarii. Actum in terra sancti Danielis, Aquilegen. dioecesis, sub logia magna communis: praesentibus providis viris s. Colla stipendiario quondam Augustini de Neapoli armigero magnifici domini Christophori Folentini, s. Leonardo naso qu. Gabrielis de Pithianis de sancto Daniele, et s. Thomas quondam nob. viri s. Federici de Varmo inferiori testibus ad hoc habitis, specialiterque vocatis, et rogatis.

Ibique nobiles consortes arcani superioris videlicet s. Joannes Antonius quondam nobilis viri s. Rizzardi 278 de Arcano per se et procuratorio nomine nob. s. Joannini ejus patrui, ut de procuratorio constare dixit manu mei notarii infrascripti, nec non s. Antonius quondam nob. viri Gabrielis de eodem loco ex causa donationis pure, mere, libere, simpliciter et irrevocabiliter inter vivos dederunt, cesserunt, transtulerunt, et mandaverunt praestanti [Col. 0676B] juveni s. Simoni Buccinato nob. viri s. Christophoro de Strasoldo ibidem praesenti pro se suisque haeredibus recipienti omnia et singula ipsorum consortium jura et actiones reales, personales, utiles, et directas, tacitas et expressas, quae vel quas habent, habebant, seu habere poterunt in villa et pertinentiis villae Campilongi de Strata occasione jurisdictionis, seu garritus ad ipsos consortes spectantis et pertinentis in eadem villa ejusque pertinentiis, videl. festa in ea custodiendi et consciendi, gaudia, multas et condemnationes exigendi, et omnia et singula alia faciendi et exercendi quae ad ipsos consortes spectare et pertinere pleno jure dignoscuntur seu dignosci possent, tam de jure quam de consuetudine facientes et constituentes eumdem s. Simonem cessionarium procuratorem tanquam in rem suam propriam, et ponentes in locum eorum ita et taliter quodammodo praefatus s. Simon cessionarius suo nomine, actionibus, utilibus et directis, tacitis et expressis agere, experiri, excipere, replicare, consequi, et se tueri possit [Col. 0676C] et valeat a quibuscunque, et contra quoscunque occasionibus antedictis, et omnia et singula alia dicere, facere, et exercere quemadmodum ipsi praefati consortes facere et exercere poterant et potuissent ante hujusmodi cessionem et translationem, promittentes quoque praefati consortes cessores nominibus quibus supra per se eorumque haeredes et successores, et cum obligatione omnium suorum bonorum mobilium, stabilium, praesentium et futurorum refectioneque damnorum omnium et expensarum litis, et extra ac inter, se solemniter obligare antedicto s. Simoni cessionario stipulanti pro se suisque haeredibus, aut cui jus suum dari voluerit praedictam cessionem, donationem, translationem, et omnia et singula in hoc instrumento contenta perpetuo firma, rata, grata habere, tenere, observare, et adimplere, et non contrafacere, dicere, vel venire per se vel alium sive alios aliqua ratione vel causa de jure vel de facto, et ipsam donationem nulla ratione vel [Col. 0676D] ingratitudine revocare sub poena dupli ejus, de quo lis vel quaestio mota erit, paucioribus solidis quinque in singulis capitulis hujus contractus stipulata ac promissa, qua poena soluta vel non, praesens tamen instrumentum ac omnia et singula in eo contenta, plenum obtineant robur atque perpetuam firmitatem, etc.

Ex notis olim Eg. domini Jacobi Pithiani civis ac notarius sancti Danielis prout inveni manu propria fideliter extraxi. Ego Jacobus Justa publicus imperiali auctoritate notarius ejusdem loci, me subscripsi ac signavi in fidem, etc.



XLI. [a 1Kb] DECRETUM CAPITULI AQUILEJENSIS Faciendi capita argentea quorumdam sanctorum praesertim sancti Paulini.
[Col. 0677A]

Die Dominico 13 Julii 1494.

Post prandium congregato capitulo in domibus habitationis reverendi domni Doymi decani, in quo capitulo interfuerunt ipse domnus decanus, Filippus, Franciscus, Ottus, Thomeus, Ja. de Montegnaco, Petrus, Bod. Daniel, et Richardus omnes canonici, etc. Ibidem per praefatos dominos decanum, canonicos, et capitulum determinatum et deliberatum fuit construi et fieri debere capita argentea sanctorum Paulini, et Laurentii, ac Sigismundi, et ad minus caput sancti Paulini fiat anno praesenti, hoc est usque ad Pascha prox. futurum, et deinde prosequantur alia quam citius fieri poterunt. Et quemadmodum alias determinatum fuit construi debere capellam [Col. 0677B] sancti Canciani sub choro clauso in praefata ecclesia deliberatum fuit hodie, quod in praesenti anno incipiatur construi: et commissum fuit reverendo domino Doymo decano tanquam camerario, et domino Richardo ejus collegae praemissa exsequendi, etc.



XLII. [b 1Kb] DOCUMENTUM CONSTRUCTIONIS Ecclesiae majoris civitatis Austriae.

Concordium inter reverendum dom. Hieronymum de Nordys decanum collegiatae ecclesiae beatae Mariae Civitatis Austriae, D. Bernardum Cont, D. Danielem de Puppis, et D. Laurentium canonicos intervenientes nomine reverendi capituli, et sp. s. Federicum de Formentinis Gastaldionem, et s. Guarnerium de Manzano provisores terrae Civitatis Austriae pro communitate ex una, et magistrum Albertum de monte et magistrum Franciscum ejus [Col. 0677C] nepotem ex alia.

In Christi nomine, amen. Anno Nativitatis ejusdem Domini nostri Jesu Christi millesimo quadringentesimo nonagesimo quarto, indict. 12, die quinto mensis Aprilis, actum in Civitate Austriae Aquilejensis dioecesis in platea, praesentibus.

Ibique reverendus dominus Hieronymus de Nordys decanus collegiatae ecclesiae beatae Mariae Civitatis Austriae. D. Daniel de Puppis, D. Laurentius deputati pro reverendo capitulo Civitatis Austriae, nec non D. Bernardus Cont interveniens tanquam canonicus, et pro utilitate capituli, ac sp. dominus Federicus de Formentinis gastaldio, et Guarnerius de Manzano provisor terrae Civitatis Austriae, dominus Philippus de Portis fabricarius, et Nicolaus Zani tanquam deputati ad hoc: ac clarissimi doctores D. Ermanus de Claricinis, et D. Bartolomeus de Nordys intervenientes tanquam consiliarii, et interpellati a suprascriptis omnibus dominis deputatis ex una, et providus [Col. 0677D] vir magister Albertus a Monte de Padua ex alia, causa et occasione fabricae ecclesiae majoris Civitatis Austriae in unum convenientes, ad infrascripta pacta et conventiones devenerunt, quod dictus magister Albertus promisit et se obligavit construere et aedificare omnes et singulos muros ad altitudinem necessariam suis vultibus, qui vadunt super colonis positis a parte curiae patriarchalis omnibus suis sumptibus et expensis . . . dantibus praedictis dominis deputatis ipsi magistro Alberto omnia praeparamenta necessaria, quae ad dictam fabricam et constitutionem opportuna fuerint. Item promisit et se obligavit dictus magister Albertus facere et elevare omnes armaturas, quae ad dictam constitutionem fuerint necessariae; dantibus similiter praefactis dominis [Col. 0678A] deputatis omnia necessaria ad dictas armaturas. Item quod dictus magister Albertus non teneatur ponere nisi operas manuales. Praefacti vero domini deputati quo supra nomine promiserunt et se obligaverunt dare et exbursare ipsi magistro Alberto pro ejus mercede in ratione librarum septem cum dimidio pro singulo passu ad mensuram Venetam: ita tamen quod dictus magister Albertus teneatur laborare muros secundum latitudinem inceptam, quam apparet supra primis colonis in introitu ipsius ecclesiae, et quae etiam apparet supra aliis muris, super quibus fuerit necesse fabricare: et teneantur etiam ipsi domini deputati solvere et satisfacere ipsi magistro Alberto pro vacuo vultuum secundum consuetudinem omnium fabricantium. Item convenerunt quod dictus magister Albertus teneatur accipere pro ejus mercede vina et blada pro occurrenti pretio, quae fuerint necessaria pro se et operariis suis. Item convenerunt, quod dictus magister Albertus habere debeat pro tempore, quo stabit ad fabricam ecclesiae [Col. 0678B] unam domum cum duobus lectis et pluribus secundum indigentiam dicti magistri Alberti. Item promiserunt dicti domini deputati dare omnes funes necessarios, nec non et rotas ac cidellas necessarias constructas: ita tamen quod dictus magister Albertus tenatur eas adaptare ad laborandum. Item dictus magister Albertus fuit contentus acceptare manuales necessarios ab intra super ejus mercede: illi vero qui debebunt servire a parte superiori, stent ac sint in ejus dispositionem.



279 XLIII. [c 1Kb] DESCRIPTIO PRIMI ADVENTUS DOMINI MARINI GRIMANI Ad patriarchalem sedem Utinen. civitatis.

In Dei nomine, amen. Anno Domini 1524, indict 12, die vero Lunae, ultimo Octobris, hora 17.

Reverendissimus in Christo pater et dominus, dominus [Col. 0678C] Marinus Grimanus divina providentia sacrosanctae Aquileiensis ecclesiae patriarcha, Civitatis peditatu equitatuve confertissimo, nec non excellentissimo viro domino Andrea Fosculo totius patriae praeside, cum praetoria cohorte illi obviam facto ad editam planitiem in Torrentis Cormorii ripa, praemisso equitatu domini Tadei Vulpiani equitis aurati et levium equitum illustrissimi Venetorum senatus ducis, totoque urbis clero cum Aquileiensi, supplicantium more, prodeunte usque ad portam Poscolli, ibive ab adolescentulo nimphali habitu stante concinna recitata ode, ejus praeeunte crucigero, Utineam hanc urbem perinsigni mulae insidens feliciter ingressus est. Cui quidem mulae insidenti sub umbraculo, seu, ut vulgo dicunt, baldachino, statim ad portam ex equis desilientes astitere publico Civitatis nomine magnifici et praeclari cives domini Bartholomaeus Brugnus, et Joannes Candidus ad utramque habenam; Hieronymus Sanctoninus et Franciscus Maninus [Col. 0678D] a tergo, hi jureconsulti aureis torquibus insignes a collo pendentibus; Sebastianus Monteniacus, Antonius Maninus, Joannes Luchatellus, et Laurentius Sacchia umbraculum gerentes omnes praestantissimi Civitatis Utinensis oratores ad ipsum reverendissimum antistitem ad Portum . . . Gruarium usque destinati, stricti vestibus, et ut vulgo dicunt, veluteis ornati, subsequentibus binis magnifico praeside reverendissimis episcopis dominis Joanne Argentino Concordiensi, Joanne Grimano Cenetensi, Daniele Rubeo Caprulano, Paulo Burgascio Nimosciensi, et Jacobo Nordio Urbinate. Quippe qui per Pascolli vicum, et utrumque forum novum et vetus progressus ad portam cemeterii majoris urbis templi, e regione scilicet angiporti Candidiani, e mula desiliit templum ipsum [Col. 0679A] ingressurus. Quam quidem purpureis auratisque phaleris ornatam aestimatione ducentorum aureorum ipso patriarcha annuente, eisdem reverendissimis episcopis cum pluribusve equitibus et peditibus praesentibus praenominati magnifici urbis oratores accepere, et pedites inde digressi quo ordine venerant, Sanctonino et Manino aurata antistitis calcaria manibus tentis gerentibus vacuo ephippio per vetus et novum forum peditum caterva comitante et ovante, ad lapideas reipublicae palatii scalas deduxere. Quas cum ipsi dominus Bartholomaeus Brugnus, Hieronymus Sanctoninus, et Antonius Maninus oratores, et ex septem virorum ordine ascendissent, ubi aderant et dominus Joannes Baptista Tursius, Gabriel Pavonius, et Daniel Baldanus colleghae, ipse dominus Joannes Candidus jure consultus eosdem affatus haec ita locutus est:

»Magnifici e prestantissimi signori deputati, questa è la cavalcatura con li ornamenti del reverendissimo [Col. 0679B] monsignor patriarca, la quale per privilegio di questa magnifica città nel solenne suo primo ingresso hoggi ha donata a noi vostri oratori et come veri metropolitani della nuova aquileia città Udinese, secundo la consuetudine della città nell'ingresso primo de' suoi antistiti, la quale noi in detta ragione accettando avemo al cospetto delle vostre magnificenze condutta, a quelle consignandola, acciocche dispongano di ella quanto li piaccia.«

Cui idem dominus Bartholomaeus Brugnus, unus ex septem viris omnium nomine respondit his verbis:

»Magnifici oratori, ringraziamo infinite volte le magnificenzie vostre delle opere dignissime per voi in questa vostra magnifica legatione fatte, delle quali questa magnifica città è per tener buon conto. La mula a noi presentata, accettemo per nome di questa magnifica republica, della quale si disponerà quanto s'habbia a fare.«

His peractis mula ipsa eisdem phaleris ornata ad stabulum equorum in aedibus domini Sebastiani Monteniaci [Col. 0679C] proximis a septem virorum sic jubentium praeconibus ducta fuit.

Quae omnia rogatus ab ipsis septem viris, ego Franciscus Stayner Utinensis Tabellio matriculatus notavi ad perpetuam rei memoriam: praesentibus ad hunc septem viris traditae mulae actum magnifico domino Alexandro Raubero, domini Andreae equitis, et vice decano Carinthiae filio, nob. quondam Gabriele de Zucco, domino Nisidoro Sanctorio Spilimbergensi grammatices professore, s. Martino quondam s. Donadini de Salardis Bergamensi, s. Antonio Tonino Vencionensi, et s. Antonio Tridentino Utini in Vico Aquileiense commorante, magnaque popularis peditatus multitudine testibus a me notario antescripto alta voce rogatis et vocatis, etc.

Ego idem Franciscus Stayner quondam s. Jacobi Stayneri de Utino pub. imp. auct. notarius praedictis, affui et in notatu scripsi rogatus, publicavique manu propria, etc.



XLIV. [a 1Kb] EXCERPTA EX ACTIS CAPITULI AQUILEIENSIS, Quibus quomodo ritum ecclesiasticum, patriarchinum dictum, restitui tentatum est, ostenditur.
[Col. 0679D]

Interrogationes illustrissimi et reverendissimi domini (Caesaris de Nores episcopi Parentini) visitatoris apostolici pro reverendo capitulo Aquileiensi sub die Veneris, 8 mensis Februarii 1585: ex lib. ms. rerum gestarum reverendi capituli ab anno 1580 ad annum 1586, pag. 184 et seqq.

Interrogationes 7. Num distributiones quotidianae statutae sint, et an singulis horis distincte assignatae sint.

R. Solent singuli canonici residentes ex antiquissima [Col. 0680A] consuetudine lucrari singulo die quousque durat cursus canipae panes quatuor, et zasias quatuor vini, scilicet duos ad missam, et alios duos ad vesperas, et similiter de vino. Item gallinas duas et casei libras tres in singulas hebdomadas, et similiter avenae et milei simul a die sancti Hermagorae usque ad diem sancti Paulini, cujus festum celebratur die 11 Januarii circa staria sexdecim, et demum siliginis et fabae starium unum ad cursum ut supra, etc.

Inter. 9. An in celebratione missarum ea serventur, quae in cap. de observandis et evitandis in celebratione missarum sess. 22 a sancto concilio statuta sunt.

R. Quam diligentissime possunt observant praefatum decretum. Verum est tamen, quod secundum usum Aquileien. aliquibus diebus utuntur ad altare vestibus diversis et diverso modo quam Romana utitur ecclesia.

Inter. II. An psallant in choro; quale officium recitent; [Col. 0680B] et an juxta ritum Ecclesiae vel more Romano celebrent.

R. Sex pingues praebendae canonicales auctoritate summi pontificis Innocentii IV fuerunt divisae in duodecim mansionarios, quibus annexum fuit onus psallendi et recitandi in choro divinum officium. Psallunt autem et recitant officium secundum usum Aquileiae. Canonici vero Romanum dicunt officium. Missae autem in ecclesia celebrantur ab aliquibus secundum usum Aquileiae: ab aliquibus vero secundum Romanum. Omissis, etc.

Die Sabbati 9 Februarii 1585 post prandium.

Congregati omnes praefati DD. canonici, etc.

Quia facta fuit admonitio et conscientia ab illustrissimo et reverendissimo domino visitatore apostolico de dicendo unico officio divino in choro et extra chorum tam per omnes reverendos canonicos quam mansionarios, proposita fuit pars quod continuetur ab omnibus psallere officium in choro secundum ritum sanctae ecclesiae Aquileiensis modo quo hucusque [Col. 0680C] fuit servatum. Extra tamen chorum cum dispensatione dicatur secundum ritum Romanum donec et quousque reformentur, et typis novis excudentur novi libri et breviaria secundum ritum patriarchalem, id quod debeat fieri infra tempus biennii, et ex nunc prout ex tunc supplicetur illustrissimo domino patriarchae, ut mandare velit dicta nova breviaria patriarchina corrigi et excudi. Capta omnibus votis.

Pag. 189. Die Lunae 18 praefati mensis et anni.

Congregatum fuit capitulum post vesperas loco solito capitulari, in quo interfuerunt RR. DD. Theupolus decanus, Carlevariis, Canussius, Ronchonus, Franciscus, Frumentinus, Sbroyavacca, Tritossius, et Andreutius omnes canonici praebendati et residentes, et capitulum integrum facientes: ubi ex communi omnium praefatorum DD. lectae fuere constitutiones praefati 280 domini visitatoris per excellentem D. Othelium syndicum, et alternatim diligenter consideratae, quae sunt tenoris sequentis.

[Col. 0680D] Ordinationes et seu decreta facta ab illustrissimo et reverendissimo in Christo P. D. D. Caesare de Nores episcopo Parentino visitatore apostolico in visitatione sanctae patriarchalis ecclesiae Aquileiensis.

Visitatio sanctae ecclesiae sanctorum Hermagorae et Fortunati patriarchalis Aquileiensis.

I. Habet sancta haec patriarchalis ecclesia divinorum officiorum ritus a sancta Romana ecclesia diversos, propriumque Breviarium ac Missale, et nihilominus in visitatione compertum est non eumdem in divinis celebrandis modum formulamque teneri; sed mansionarios aliosque perpaucos clericos juxta formulam Breviarii Aquileiensis horas canonicas in choro utrumque psallere seu recitare. Canonicos vero et reliquos ejusdem ecclesiae clericos officium ritu et Breviario Romano privatim etiam ipso in choro dicere, missasque conventuales duntaxat patriarchali [Col. 0681A] ritu, reliquas vero more ac ritu Romano etiam super Missali Romano a sacerdotibus celebrari: atque ita in eadem ecclesia, atque adeo in uno eodemque choro disparem cultum Deo ab eisdem ecclesiae ministris quasi in bove et asino arantibus adhiberi. Quod cum sanctissimis canonum decretis, et sanctorum Patrum auctoritatibus, atque etiam hujus ipsius ecclesiae statutis hac de ipsa re non semel perspicue disponentibus repugnare, et non modicam in ipsa ecclesia in qua tanquam in domo Dei omnia ordine fieri debent perturbationem, summamque in ipso clero caeremoniarum ac rituum ipsius ecclesiae ignorantiam, piorumque etiam animis offensionem et scandalum afferre dignoscatur: reverendissimus domnus visitator decrevit et declaravit, ut omnes tam canonici quam mansionarii, aliique ipsius ecclesiae ministri officiis chori astricti unum eumdemque in choro et ecclesia psallendi ordinem ritumve Aquileien. teneant. Qui secus fecerint, praeter fructuum et quotidianarum [Col. 0681B] distributionum amissionem aliasque poenas per sacros canones, apostolicasque sanctiones, nec non ipsius ecclesiae statuta, graviter etiam illustrissimi domni patriarchae arbitratu puniantur, nisi duorum mensium spatio a publicatione praesentis decreti dispensationem aliudve remedium a sanctissimo domno nostro, sanctaque apostolica ejus sede obtinuerint. Omissis, etc.

Utini die Veneris 4 Octobris 1585 (pag. 230).

Congregatum fuit capitulum in domo propriae habitationis R. D. P. Theupoli decani post vesperas, etc. Praeterea praefati domni omnes unanimiter dedita opera convenerunt reverendissimum domnum episcopum Catharenum vicarium patriarchalem in aedibus patriarchalibus propriae in praesentiarum suae habitationis, qui in ejus manibus reddiderunt et assignarunt litteras illustrissimi et reverendissimi domni cardinalis de Sans Romae datas, etc. praesentibus s. Francisco de Brixia oeconomo praefati domni decani, et s. Joanne Busina de sancto Daniele familiare [Col. 0681C] supradicti domni vicarii patriarchalis testibus, etc. Quae deinde litterae ex mandato ejusdem domni vicarii per Egr. Botana vice-cancellarium curiae patriarchalis ibidem alta voce fuerunt lectae praesentibus et auscultantibus praefatis domnis decano et canonicis, et eisdem fuerunt intimatae prout in Actu ejusdem Egr. Botanae, etc.

Sequitur tenor litterarum, de quibus supra.

»Al molto reverendo sig. come fratello il vescovo di Catharo vicario d'Aquileia.

»Molto reverendo sig. come fratello,

»Il capitolo d'Aquileia per dui canonici procuratori mandati a li mesi passati quà a posta ha fatto sporgere a questa sacra congregazione alcuni capi contro alcuni decreti di monsig. vescovo di Parenzo visitatore apostolico in cotesto patriarchato, e se bene li decreti sono stati fatti santamente e con buono e santo fondamento da quel prelato, la cui prudenza e [Col. 0681D] bontà congiunta col zelo del servizio di Dio benedetto è assai nota; nondimeno questi miei signori illustrissimi dopo d' aver sentito più volte li detti procuratori, et benissimo visto detti decreti, havendo sopra essi fatto matura considerazione e con diligente discorso pesato bene le qualitadi de tempi e del paese, e per altri buoni e giusti rispetti hanno fatto sopra essi la moderazione, e risoluzione, che qui mando a V. S. annotata sotto li stessi capi dati da esso capitolo. 1. Nel primo decreto obbliga li chierici a dire l'officio secondo il rito Aquilejese, il che è impossibile hora il poter esequire non essendo in quella patria più di breviadiecirii Aquilejesi, ne ritrovandosene in alcun luogo da vendere: e quelli pochi sono appresso li mansionarii vecchi senza registro e numero di carte o rubriche, non essendone stampati da cento anni in [Col. 0682A] qua. Però si supplica VV. SS. illustrissime che ci concedano grazia, che extra chorum si possano legitimamente recitare i Romani, e questo sin tanto che si provvederà di Breviarii sufficientemente.

»R. E' cosa santa e conveniente, che si serva il rito di quella chiesa tanto antica et approvato, et tutti si confrontino nell' officio stesso. Però il capitolo si provvederà di Breviarii di quel rito. Il che potrà fare comodamente, sendo poco fu stampato in Como. Et quando non si possa far altrimenti, monsignor patriarca procuri che a sue spese tra dui anni sia stampato, et intanto sia lecito extra chorum solamente dir l'officio Romano. Omissis, etc.

»Piaccia dunque a V. S. di publicar queste risoluzioni al detto capitolo oprando colli rimedii opportuni, che si mettano ad esecuzione nel modo, che sono moderate. Dovrà parimente V. S. mettere ogni pensiero che gli altri decreti fatti dal detto monsignore visitatore apostolico siano esequiti onninamente [Col. 0682B] conforme a la santa intenzione sua, che cosi vogliono questi miei signori illustrissimi, poiche le fatiche e sudori spesi in detta visita sarebbono stati fatti in darno, quando non si esequissero come si deve. Che mentre voglio credere V. S. così farà per la sua pietà, sendo questo tutto per servizio di Dio benedetto, e di coteste anime, resto con offerirmele di cuore pregandole dal Signore la sua santa grazia [a 1Kb] .

»Di Roma alli 10 Settembre 1535.

»Di V. S. molto reverenda

»Come fratello

»Il Cardinale di Sans.«



XLV. [b 1Kb] DOMNI AUGUSTINI GRADONICI PATRIARCHAE AQUILEIEN. Pastoralis pedi donatio capitulo Utinensi.

Die Lunae 25 Decembris, in qua celebratur festum Nativitatis Domini nostri Jesu Christi 1629.

Illustrissimus et reverendissimus in Christo pater [Col. 0682C] et dominus Augustinus Gradonicus patriarcha Aquileien. existens in collegiata ecclesia beatae Mariae Majoris civitatis Utini, quae plena populo existebat, dum vespere solemni ritu canerentur, finito primo Psalmo jussit mihi cancellario ad hoc ad sedem patriarchalem, in qua dominatio sua illustrissima pontificalibus ornata indumentis consistebat, consedentibus hinc inde admodum reverendis domnis decano et canonicis ejusdem ecclesiae sacris vestibus de more indutis, vocato, ut adnotare deberem, qualiter ejus illustrissima dominatio hac solemni festivitate, qua Christus Dominus ex beata Maria virgine nasci dignatus est, volens amoris, quo admodum reverendum capitulum ejusdem ecclesiae prosequitur, signum aliquod dare, et praedilectionis affectum evidenter ostendere, ipsi admodum reverendo capitulo donavit baculum suum pastorale argenteum ibidem existens, quo in majoribus solemnitatibus utitur, ut perpetuo in hujusmodi praedilectionis signo inter pretiosa capituli conservetur [Col. 0682D] ad usum tamen semper et ejus dominationis illustrissimae, et futurorum patriarcharum. De et super quibus rogatus fui ego notarius publicus et cancellarius hoc praesens publicum conficere instrumentum.

Actum ubi supra praesentibus multis, et inter hos admodum reverendo Mario Zerbo canonico Feltrensi, NN. DD. Thoma Colloreto, et Mario Turso familiaribus dominationis suae illustrissimae et aliis, etc.

Ex notis quondam sp. D. Bernardini Amutii notarii collegiati hujus civitatis, nec non cancellarii patriarchalis Aquileiensis praemissum donationis instrumentum Gaspar Gazoldius A. V. cancellariaeque patriarchalis Aquileien. notarius manu propria extraxit, seque rogatus in fidem subscripsit.

Utini die 9 Aprilis 1661.



XLVI. [a 1Kb] VERSUS PAULINI DE HERICO DUCE
[Col. 0683]

[b 1Kb] Mecum Timavi
Saxa novem flumina
Flete per novem
Fontes redundantia.
Quae saxa gluttit
Unda ponti Ionici
Histris Sausque
Tissa [c 1Kb] . Culpa Maruvio [d 1Kb] ?
Natissa [e 1Kb] Corea
Gurgites Isoncii [f 1Kb] .
Herico mihi
Dulce nomen plangite,
Syrmium Solla,
Tellus Aquilegiae,
Julii Forus,
Carmonis [g 1Kb] ruralia,
Rupes Osopi [h 1Kb]
Juga Cetenensium,
Nastensis humus,
Ploret, et Albenganus [i 1Kb] .
Nec tu cessare
De cujus confinio
Est oriundus
Urbs dives argentea
Lugere multo
Gravique cum gemitu;
Civem famosum
Perdidisti nobili
Germine natum,
Claroque de sanguine.
Barbara lingua
Stratiburgus diceris:
Olim quod nomen
Amisisti celebre,
Hoc ego tibi
Reddidi mellisonum
Amici dulcis
Ob amorem qui fuit
Lacte nutritus
Juxta flumen Quirnea.
Ecclesiarum
Largus in donariis,
Pauperum pater,
Miseris subsidium;
Hic viduarum
Summa consolatio,
Praeter quam multis
Carus sacerdotibus,
Potens in armis,
Subtilis ingenio.
Barbaras gentes
Domuit saevissimas,
Cingit quas Drauva,
Recludit Danubius,
Celat quas junco
Paludes Meotides,
Ponti coarctat
Quas unda salsiflui,
Dalmatiarum
Quibus obstat terminus.
Turres Stratonis [j 1Kb]
Limitis principium
Scit Hiemettis,
Straciae qui cardinem
A se sequestrat
Utraque confinia
Haec Austro reddit,
Haec refundit Boreae,
Tendit ad portas
Quae dicuntur Caspie.
Libycum litus
Quo redundant maria,
Mons inimici
Laurentus [k 1Kb] , qui diceris,
Vos super unquam
Imber, ros, nec pluvia
Descendant, flores
Nec tellus purpureas,
Germinet humus
Nec fructus triticeos.
Ulmus nec vitem
Gemmato cum pampino
Sustentet, uvas
Nec in ramis pendeat,
Frondeat ficus
Sicco semper stipite,
Ferat nec rubus
Mala granis punica,
Pro matre sutus
Nec globus castaneas.
Ubi cecidit
Vir frontis in praelio,
Clypaeo fracto,
Cruentata romphea,
Lanceae summo
Retunsona jaculo,
Sagittis fossum
Fundis saxa fortia
Corpus ingesta
Contrivisse dicitur.
Heu quam durum
Quamque triste nuntium
Illa sub die
Deflenda percrepuit,
Nam clamor inde
Horrendus per plateas
Lacrymis dignus,
Genuitque tristitia
Ejus per verba
Mors . . . . exposita.
Matres, mariti,
Pueri, juvenculae,
Domini, servi,
Sexus omnis, tenera
Aetas, pervalde
Sacerdotum inclyta
Caterva, pugnis
Sauciata pectora
Crinibus vulsis
Ululabunt pariter.
Deus aeterne,
Limini qui de pulvere
Psalmasti tuam
Primos ad imaginem
Parentes nostros
Per quos omnes morimur,
Misisti tuum
Sed dilectum Filium,
Vivimus omnes
Per quem mirabiliter.
Sanguine cujus
Redempti purpureo
Sumus, sacratam
Cujus carnem sumimus,
Herico tuo
Servulo melliflua
Concede, quaeso,
Paradisi gaudia,
Et nunc et ultra
Per immensa saecula.



[POETA SAXO.]




[Col. 0683]
POETAE SAXONIS ANNALIUM DE GESTIS B. CAROLI MAGNI LIBRI QUINQUE.
[Pertz, Monumenta Germaniae historica.]

Unicum, qui modo superest, poetae nostri codicem, olim, inscriptione saeculi XII in prima pagina [Col. 0684] liber sancti adriani in lamespringe testante, ex monasterio ditionis Hildesheimensis bibliothecae Juliae illatum, [Col. 0685A] primus Helmstadii an. 1596 in-4o typis dedit Reinerus Reineccius. Praestitit id editione sua, ut textum nonnullis locis vitiatum emendaret, annorum numeros aliquoties omissos restitueret, librorum divisionem clarius efferret, quaeque in codice anno 781 perperam inserta essent, loco redderet suo. Reineccii auctoritatem Chesnius T. II p. 136; et Kulpis, T., IV, p. 3, secuti sunt, nec ante Leibnitium tuit, qui eum nonnunquam a vera codicis lectione aberrasse sentiret, quod quidem vir magnus, tomo I Scriptorum Brunsvicensium poetam denuo editurus, adhibito ipso codice expertus est. Veram igitur haud raro lectionem textui Reinecciano subjiciens, notas perpaucas addidit, quarum quae ad rem facere videbantur, auctoris nomine indicato retinui. Quinta Bouqueti editio eo caeteris praestat, quod in ea prolatae a Leibnitio codicis lectiones textui, ut par erat, insertae, versuumque numeri signati sunt. Nobis aliam quae Monumentis insereretur editionem meditatis, Ebertus noster solita sua humanitate codicem ipsum [Col. 0685B] transmisit, cujus igitur ad normam textum restituere visum est. Est membranaceus in quarto, et foliis quinquaginta quinque prioribus nostrum, reliquis passionem sancti Adalberti, et Juvenci presbyteri de Vita Christi libros, omnia eadem saeculi XI manu exarata, continet. Versus per paginam viginti quinque. Locis aliquot a scriptore ipso (corr. 1), aliis secunda (2) quadam manu coaeva correctis, duplicem lectionem notavi, praeter, quod quando secunda manu melior ut saepius vocum divisio instituta esset, priorem lectionem sensu carentem minime adducendam existimavi. Glossas vel Latinas vel dialecto Saxoniae nostrae inferioris scriptas, quamvis paucas et ab editoribus neglectas, rerum harum studiosis non minus quam litteram antiquam d quater in vocibus adernam an. 778; ferdi an. 782; padarbrunnon an. 799; hludouicus lib. V, occurrentem acceptas fore judicavi. Et illae quidem secunda manu adspersae, hanc non errore aliquo inductam, sed veteris reliquias [Col. 0685C] autographi quisquis esse consentiat, cum vel in Ottonis II, Saxonici imperatoris, diplomatibus anno 986 editis, eamdem litteram nomini loci nordana scribendo adhibitam reperire liceat. In textu igitur constituendo in consilii secutus sum, ut codicis vestig a religiose legens, locis tamen paucis, eisque sine dubio scriptoris vitio corruptis, aut Reiaeccii Leibnitiive conjecturas amplecterer, aut propriis, si quae non absonae occurrerent, aliquid tribuendum censerem. Qua in re cum ut plurimum Einhardi Annales, quos noster fere ad amussim sequitur, una cum metrica ratione errorem praecluderent, eo tamen poetae saeculo indulgendum erat, ut non quaecunque antiquis regulis adversarentur, ea indistincte tollerem, sed aliorum e. g. Nigelli exemplo ductus, elisionem in littera h aliquoties non admittendam esse concederem. Notis non nisi paucis opus erat, [Col. 0686A] cum Einhardi Annales et Vita Caroli amplissimi commentarii molem gravitate sua longe superent. Caeterum magna illa libri secundi lacuna sine alterius ope codicis expleri vix poterit; quot tamen versus deessent, facili negotio indicavi. Jam enim Leibnitius, triginta versus, quos in editionibus anno 783 jure adscriptos legimus, in codice inter versum duodecimum anni 781 et versum primum anni 782, nulla annorum distinctione indicata, collocari animadverterat. Qui gravissimus error cum nonnisi folii, quo versus inscripti essent, permutatione committi potuerit, in codice autem modo superstite, cujus singula folia quinquaginta versibus constant, ligando non commissus sit, unumquodque autographi folium triginta versus exhibuisse necessario efficitur. Unde subito quidem prodit, e medio anni 782, qui nunc, superscriptione (ut codicis hujus lex vult) pro versu computata, nonnisi 89 versibus constat, jam versum unum excidisse; quonam vero in loco, cum, reliquis omnibus optime connexis, post versum trigesimum [Col. 0686B] quartum Woradi, tertii e ducibus Francorum de quibus poetae sermo est, nomen desideretur, non diu dubitaveris. Lacunas alias duas Leibnitius indicavit, nec est, qui, Einhardi Annalium ratione habita, post duodecimum anni 781 et ante primum anni 783 versum multos deesse negaverit, et illic quidem aut unum aut duo folia, hic vero unum excidisse conjicere liceat. Anno igitur 781 praeter duodecim qui exstant, triginta aut sexaginta versus alios tribui, anno autem 783 non triginta sed viginti septem cum, superscriptione pro vicesimo octavo computata, duo reliqui adhuc ad annum praecedentem pertineant, in quo poeta Annalium verba in hiberna concessit, ibique natalem Domini, ibi et Pascha more solito celebravit nondum expresserat. Hanc igitur quartam lacunam mihi deprehendisse videor.

De caeteris vix est quod moneam. Adverbia in fine saepius e caudato scribi, non magis inusitatum, quam litteras e, oe, ae, e, invicem permutari.

[Col. 0686C] Poetam Arnulfo imperante vixisse, versus libri V: Quaesumus, Arnulfus, etc., et Nunc tamen Arnulfo, etc., evincunt, Saxonem et clericum monachumve totum opus arguit; Padrabrunni vixisse, versibus anni 777, Quem Pathalbrunnon vocitant; etc: minime efficitur: multo minus iis adversarer, qui propter locum, ubi codex seculo XII servatus sit, Lamspringensibus eum annumerare velint; monasterium enim Lamspringa jam anno 872 fundatum, annoque sequenti a Ludovico rege confirmatum erat. Fides auctoris, paucissimis locis exceptis, quibus ipse, probus quidem et sincerus spectator, quae viderat audieratque refert, tota ex Einhardi Annalibus et Vita Caroli pendet; usus igitur ejus in historia imperatoris fere nullus, sed ut praeclarum nascentis apud Saxones rei litterariae monumentum, a nostratibus magni semper habebitur.



VITA CAROLI.


[Col. 0685D] Salvator mundi, postquam de Virgine nasci
Dignatus, nostri se corporis induit artus,
Evolvit septingentos rota temporis annos.
Et decies septem, sed et unus pene peractus
Insuper annus erat, cum iure monarchia regni
Francorum Carolo divinitus est data magno.
Nam Carolomannus frater decesserat eius
Presentis iam supremis prope partibus anni.
Et Carolus villam, quae Carbonata vocatur,
Adveniens, summos proceres omnesque potentes
Fraternae quondam partis susceperat illic,
[Col. 0686D] Haud retractantes domino se subdere tali;
Exceptis tantum paucis, quos forte prioris
Magnus amor domini cum coniuge fecerat eius
Et natis remanere, quibus comitata petivit
Italiam, sperans se degere posse quietam
Sub regis Desiderii munimine vitam.
Rex autem Carolus celebravit in Attiniaco
Natalem Domini, nec non paschalia festa.

Anno 722. Indict. 9.

Paulo Romane defuncto praesule sedis,
Suscepit post hunc Adrianus pontificatum.
[Col. 0687A] Et rex Wormatiam Carolus collegit in urbem
Francorum proceres ad concilium generale,
Cum quibus ut bello Saxones aggrederetur
Decrevit; [a 1Kb] quoniam Saxonum proxima Francis
Adiacet ad Boream tellus, vix limite certo
Divisi gentis fines utriusque cohaerent.
Que tum vicinae quo plus regione fuere,
Tanto seiunctas animis discordia fecit.
Finitimos sed enim per agros utrimque solebant
Assidue fieri cedes, incendia, praede.
Saxonum natura ferox et pectora dura,
Ferre iugum Christi nec dum dignata suave,
Demonico nimium fuerant errore subacta.
Christicolae vero iam longo tempore Franci
Catholicam tenuere fidem, multisque per orbem
[Col. 0687B] Iam dominabantur populis, quibus undique fulti,
Precipue virtute Dei, quem rite colebant,
Hanc unam poterant nimirum vincere gentem.
Que nec rege fuit saltem sociata sub uno,
Ut se militiae pariter defenderet usu,
Sed variis divisa modis plebs omnis, habebat
Quot pagos tot paene duces, velut unius artus
Corporis in diversa forent hinc inde revulsi.
Sed generalis habet populos divisio ternos,
Insignita quibus Saxonia floruit olim.
Nomina nunc remanent, virtus antiqua recessit.
Denique Westfalos vocitant in parte manentes
Occidua, quorum non longe terminus amne
A Rheno distat; regionem solis ad ortum
[b 1Kb] Inhabitabant Osterliudi, quos nomine quidam
[Col. 0687C] Ostvalos alio vocitant, confinia quorum
Infestant coniuncta suis gens perfida Sclavi.
Inter praedictos media regione morantur
Angarii, populus Saxonum tertius; horum
Patria Francorum terris sotiatur ab austro,
Oceanoque eadem coniungitur ex aquilone.
Hanc igitur Carolus statuit sibi subdere gentem.
Nec mora, cum totis Francorum viribus ipsam
Aggressus, late ferro vastavit et igni.
Castellum naturali munimine forte
Valde, manu quoque firmatum, quod barbara lingua
Nominat Eresburg, valido cum robore cepit.
Gens eadem coluit simulacrum, quod vocitabant
Irminsul, cuius similis factura [c 1Kb] columne
[Col. 0687D] Non operis parvi fuerat pariterque decoris.
Hoc rex evertens, mansit tribus ipse diebus
In castris iuxta positis, tum continuato
Aestatis fervore diu, caeloque sereno
Ardebant agri, nec in ipsis fontibus humor
Ullus erat, multo squalebant [d 1Kb] pulvere rivi.
Iamque fatigabat graviter regalia castra
Aucta calore sitis, sed vis dedit omnipotentis,
Cui placuit [e 1Kb] fani subversio iusta profani,
Ut mediante die subito per concava sicci
[Col. 0688A] Cuiusdam torrentis, erat qui proximus illis,
Sufficiens exercitui prorumperet unda.
His gestis cum rex Wisuram venisset ad amnem,
Obsidibus bis sex ipsa de gente receptis,
Ad patriam rediit magna cum prosperitate.

Anno 773. Indict. 10.

Missis legatis, Adrianus papa sacratus
Auxilium Caroli studuit deposcere magni
Adversus Langobardos, quorum fuit illo
Tempore rex Desiderius; nam valde premebat
Improba Romanos huius violentia gentis.
Et quia tunc illi pars maxima subdita regni
Italiae totius erat, terrasque per illas,
Scilicet hostiles, non quenquam mittere [f 1Kb] tute
Romanus praesul potuit, qui tramite recto
[Col. 0688B] Francorum terras peteret, conscendere navem
Fecit apud Romam legatum nomine Petrum,
Ut mare circuitu longo fluctusque pererrans
Susspectum vitaret itaer: sic sepe videtur
Tucior oceani fervor pelagique procella,
Quam mentes hominum, quas turbida commovet ira.
Hic igitur Petrus Roma directus ab urbe,
Per mare Massiliam petiit, longumque deinde
Preteriens iter, in villa Theodone vocata
Insignis Caroli pietatem regis adivit,
Orans devote satis, ut defendere vellet
Ecclesiam Petri, summus qui claviger aulae
Illi celestis dare praemia maxima posset.
Nec non pontificis succurreret anxietati,
Romanique simul populi mala plurima passi,
[Col. 0688C] Cui libertatis iam spes, vitaeque tenendae
Unica post Dominum, tantum restaret in illo.
Talibus auditis, causam rex protinus omnem
Sollicito volvens animo, satis affore iustum
Perpendit, gratumque Deo, defensor ut ipse
Sedis apostolicae totis pro viribus esset.
Atque suo statim regno collegit ab omni
Roboris inmensi variis ex gentibus agmen.
Quod secum ducens, Genuam pervenit in urbem,
Quam rapido cursu Rhodanus praeterfluit amnis;
Tum gemino Langobardos invadere bello
Decrevit, populumque suum divisit, et unam
Cum duce Bernhardo partem praeceperat ire
Per montem Iovis---id nomen vetus indidit error---
[Col. 0688D] At reliquam per Cinisium rex duxerat ipse.
Transcensis igitur horrendis Alpibus, instar
Turbinis Ausoniae duplex exercitus arva
Irruerat, late regnum vastans opulentum.
Iamque metus cunctos Francorum perculit ingens.
Nam Desiderium, primo qui bella parabat,
Se frustra Carolo sperans obsistere posse,
Congressu necdum facto, terrore fugavit,
Et clausum Ticino, cui nunc est Papia nomen,
Regius admotis exercitus undique castris
[Col. 0689A] Obsedit, variisque modis per plurima temptans
Temporis hiberni spatio molimina toto,
Non urbis poterat muros irrumpere ferro.

Anno 774. Indict. 11.

Tales Italicis dum res agerentur in horis [a 1Kb] ,
Saxones sibi contiguos invadere fines
Ausi Francorum, pagum qui dicitur Hassi
Praedantur, flammisque simul populantur et armis.
Quos animavit ad hoc longinqua profectio regis,
Credentes ulciscendi sibi tunc fore tempus
Damna, prius per eum que maxima sustinuere.
Qui tamen usque locum qui Frideshlar vocitatur
Progressi, quandam cupierunt tradere flammis
Ecclesiam, quam sacravit Bonifacius illic
Martir et antistes Christo dilectus in aevum.
[Col. 0689B] Hoc frustra nisos facinus complere nefandum,
Invasit subito terror divinitus ingens,
Atque fuga turpi trepidos repedare coëgit
Ad patriam, quos non hostes, non arma fugarunt.
At rex, dispositis legionibus ad Ticinensum [b 1Kb]
Obsidione iugi populum belloque premendum,
Orandi causa Rome loca sancta petivit.
Illic supplicibus votis ex corde peractis,
Ad Ticinum rediit, que iam certamine longo
Fessa repugnandi vires amiserat omnes.
Dedita tum Francis haec urbs clarissima, cunctis
Exemplo fuerat reliquis; nam protinus omnes
Tradiderant Carolo sese concorditer urbes
Eiusdem regni, quod iam sibi iure subactum
Disposuit, quantum potuit pro tempore tali
[Col. 0689C] Ad sedes etenim cupiens remeare paternas,
Accelerabat iter, secum ducens memoratum
Italiae regem, noviter quem coeperat armis.
Hic humanarum videas ludibria rerum,
Quam vario cursu vitae rota volvitur huius:
Hesterno Desiderius diademate regni
Floruit, en hodie est pauper, captivus et exul.
Filius illius, cognomine dictus Adalgis,
Cum Langobardis in eo spes ampla maneret,
Diffidens rebus patriae, se contulit inde
Ad Constantinum, Grecorum sceptra regentem;
A quo patricius praeclaro munere factus,
Hoc in honore suae permansit ad ultima vitae.
Rex autem Carolus veniens, dum cognitus eius
[Col. 0689D] Velox adventus nec dum Saxonibus esset,
Fecerat, ut triplex exercitus in regiones
Illorum missus, multis affligeret ipsos
Cedibus ac praedis, loca denique plurima vastans
Hinc est cum spoliis victor regressus opimis

Anno 775. Indict. 12.

Rex hiemis tempus ducens in Carisiaco,
Nomine quo quedam regalis villa vocatur,
Illuc Francorum proceres totumque senatum
Convocat, ac multum tractans de rebus agendis,
Et variis, quibus indiguit res publica, curis,
Inprimis hoc consilium perhibetur inisse,
Ut iugiter bellum Saxonibus ingereretur,
[Col. 0690A] Quos expertus erat fidei vel foederis omnis
Immemores, nunquam sub pace quiescere velle.
Hinc statuit, requies illis ut nulla daretur,
Donec gentili ritu cultuque relicto,
Christicole fierent, aut delerentur in aevum
O pietas benedicta Dei, quae vult genus omne
Humanum fieri salvum, quia noverat huius
Non aliter gentis molliri pectora posse,
Disceret ut cervix reflectere dura rigorem
Ingenitum, mitique iugo se subdere Christi.
Ob hoc doctorem talem fideique magistrum,
Scilicet insignem Carolum donavit eisdem,
Qui bello premeret, quos non ratione domaret,
Sicque vel invitos salvari cogeret ipsos.
Hoc inspiratum cordi divinitus eius
[Col. 0690B] Utile consilium comitantur strenua facta.
Quippe duces omnisque simul delecta iuventus
Ad Duriam vicum properant: nam rege iubente
Illic conventus populi generalis habetur.
Atque dehinc grandi transmisso flumine Rheno,
Saxonum Carolus fines hostiliter intrat
Ac primo Sigiburg castellum coepit, et inde
Eresburg petiit, quam captam diximus urbem.
Sed ne praesidio Francis fore posset, eandem
Indigene destruxerunt: hanc denique rursus
Munivit, posuitque suas illic legiones;
Inde gradu celeri Wisuram pervenit ad amnem.
Cui iuxta montem qui Brunes-berg vocitatur,
Obvia magna fuit cupiens obsistere turba,
Ne fluvium transiret, et hoc conamine casso.
[Col. 0690C] Fugit enim primo statim certamine pulsa,
Innumerosque die ferrum prostraverat illo.
Inde movens Carolus regiones venit ad illas,
Quas Osterliudi [c 1Kb] retinent, seditque locatis
Ad fluvium castris, qui nunc Ovaccra vocatur.
Tunc illi quidam, qui de primoribus eius
Gentis erat, supplex occurrit nomine Hessi,
Partis et illius pariter plebs obvia tota
Venerat, obsidibusque datis quos iusserat ipse,
Se servare fidem regi per maxima spondent
Iuramenta. Quibus cunctis hoc ordine gestis,
In pagum rediit, quem dicunt nomine Bukki.
Illic occurrere duces simul Angariorum
Cum populo, similique modo regalibus omnes
Dum parent iussis, iuramentisque fideles
[Col. 0690D] Se fore confirmant, reditum parat ilico victor.
Interea iuxta Wisuram dimissa manebat
Pars exercituum regis, locus ipse vocatur
Hlidbeki, quo castris idem sedere locatis.
Sed male securos res prospera fecerat illos,
Qua rex usus erat, cum cunctis hostibus esset
Terrori, iam tunc audente resistere nullo.
Hinc erat in castris cautela remissior illis,
Ut possent nimia Saxonum fraude noceri.
Sol summo coeli pronus vergebat ab axe,
Et vespertinas iam tendere coepit ad horas;
Tunc ut equis quidam deferrent pabula longe,
[Col. 0691A] De castris prius egressi pariter redierunt.
His se Saxonum quoddam permiscuit agmen,
Fingentum semet socios animoque fideles.
Tum se quisque novo blande sociabat amico,
Hostis quo saevus latuit sub nomine tectus.
Adhibitumque fidem verbis fallacibus auget
Obsequium; cuncti simul in commune laborant,
Pars subvectat onus viridis simul utraque foeni.
Sic introgressi Francorum castra dolosi,
Quod vi non poterant, egerunt arte; sed olim
Est dictum »Dolus an virtus, quis in hoste requirat?«
Depressos somno Francos instanter adorti
Saxones, caedem nimiam fecere feroces,
Donec discusso tandem torpore soporis,
Quidam correptis obstare viriliter armis
[Col. 0691B] Coeperunt, pugnaque de hinc utcunque remota,
Scilicet ex pacto, quod tunc angustia talis
Dictabat, hostes celeri rediere recursu.
His rex auditis illuc properare sategit,
Atque satis velox fugientum terga secutus,
Prostravit multos auctores criminis huius.
Hinc ad Westfalhos venit, statimque receptis
Obsidibus, quos tradiderant, abscesserat inde:
Ac suscepit ovans redeuntem Francia regem.

Anno 776. Indict. 13.

Cumque domum rediens princeps iter acceleraret,
Comperit Ausoniis in partibus esse tirannum,
Nomine Hrodgaudum, nova qui molimina temptans,
Nec, quem rex illi dederat, contentus honore,
Italiae latum voluit sibi subdere regnum.
[Col. 0691C] Quippe ducem comitemque Foroiulensibus ipsum
Constituit Carolus, primo cum clara triumpho
De Langobardis victor vexilla revexit.
Huic nimis ingratus dono male sollicitabat
Urbibus ex multis populos, ac fecit ut ad se
Deficerent, iusto Caroli spreto dominatu.
Hos ut comprimeret motus, nil ipse moratus,
Strenua quam celeri raptim vocat agmina iussu,
Cum quibus Italiam properans, meritoque tyrannum
Interitu plectens, urbes servare receptas
Francorum comites, quos ipse locabat in illis,
Iussit, et ut venit, velox sic inde recessit.
   Vix Alpinarum nivium iuga proxima caelo
Illi transgresso tristis fuit obvia fama,
Eresburg referens urbem, quam coeperat olim
[Col. 0691D] Militibusque suis mandaverat ipse tuendam,
Saxones expugnatam coepisse, suumque
Expulsum fore praesidium violenter ab illis.
Tum Sigiburg [a 1Kb] aliud multo conamine castrum
Oppugnare quidem studuit, nec vincere quivit
Gens eadem, cupiens ab ea regis legiones
Pellere; sed pugnae populus Saxonicus instans,
A tergo circumventus fuit atque fugatus,
Interius [b 1Kb] positis simul erumpentibus, atque
Incautos plaga facile sternentibus ampla.
[Col. 0692A] Hic rumor Caroli cum primum venit ad aures,
Conventum procerum fieri praecoepit in urbe
Wormacia, statuitque moras innectere nullas,
Quin lueret tanti sceleris gens perfida poenas.
Ergo suis exercitibus rex undique lectis,
Conatus celer hostiles praevertitur omnes,
Temptavere quibus primo defendere sese.
Nam fontes adiens, ubi Lyppia nascitur amnis,
Repperit ex ipsa numerosas gente catervas
Illic collectas, humiles veniamque precantes,
Quod non servassent anno promissa priori.
Cum vero Carolus clemens ignosceret illis,
Complures, domino se Christo credere velle
Spondentes simulacrorumque relinquere cultus,
Purgari iussit sacri baptismatis unda,
[Col. 0692B] Servandeque iterum fidei promissa recepit
Obsidibus firmata datis, quibus ipse volebat.
Eresburg iterum firmat munimine forti,
Et iuxta fluvium quem Lyppia diximus ante
Castellum condens aliud, complevit utrumque
Militibus lectis; tum Gallica rursus ad arva
Regrediens, hiemis tempus transegit in aula,
Nomen Heristalli dederat cui barbara lingua.

Anno 777. Indict. 14.

Aspirante novi placido cum tempore veris
Horrida iam transisset hiems, rex Noviomagum [c 1Kb]
Adveniens, celebravit ibi sollempnia paschae.
Tum quia Saxones suspectos [d 1Kb] semper habebat,
Haud dubitans, illos pro libertate tenenda
Artibus acturos variis quodcumque valerent,
[Col. 0692C] Et nisi continui premerentur pondere belli,
Foedera rupturos, secum condicta frequenter,
Rursus in illorum patriam fortissima ducit
Agmina: conventum placiti generalis habere
Cum ducibus se velle suis denunciat illic.
Tanto concilio locus est electus agendo,
Quem Pathalbrunnon vocitant, quo non habet ipsa
Gens alium naturali plus nobilitate
Insignem, qui praecipuae redimitus abundat
Fontibus et nitidis et pluribus, et trahit inde
Barbaricae nomen linguae sermone vetustum.
Tunc ibi villa fuit tantum, nunc pontificalis
Ecclesiae constructa nitet clarissima sedes.
Quo Carolus veniens, collectos repperit omnes
Paene duces, populumque simul, totumque senatum
[Col. 0692D] Saxonum, nisi quod quidam Widokindus abinde
Aufugit, regem veritus; nam conscius idem
Audacis sibimet facti multique reatus,
Sifridum petiit Danorum sceptra regentem.
Porro duces illic alii cum plebe gregati [e 1Kb]
Suppliciter cuncti veniam pacemque petentes,
Paruerant regi sub tali conditione,
Ut cuncta scelerum dimissa mole priorum,
Si post auderent eius violare statuta,
Libertate simul prisca patriaque carerent.
[Col. 0693A] Quorum tum Christo se credere velle professa
Magna salutiferum suscepit turba lavacrum.
Sed simulata fides versuto prodiit ore,
Quod notum multis fecere sequentia gesta.
Tunc Sarracenus quidam pervenerat illuc,
Nomine qui patrio dictus fuit Ibinalarbi.
Hic cum non paucis sociis ac civibus, ipsum
Qui comitabantur, fines regionis Hiberae
Linquentem, Carolo se dedidit, ac simul urbes,
Rex Sarracenus quibus hunc praefecerat olim.
Ob hoc Saxonum tandem regione relicta,
Gallica regna petit; post haec Aquitania regem
Insignem Carolum tenet ad paschalia festa.

Anno 778. Indict. 15.

Hortatu Sarraceni cum se memorati
[Col. 0693B] Hispanas urbes quasdam sibi subdere posse
Haud frustra speraret, eo sua maxima coepit
Agmina per celsos Wasconum ducere montes.
Qui cum prima Pyrenei iuga iam superasset,
Ad Pompelonem, quod fertur nobile castrum
Esse Navarrorum, veniens id coeperat armis;
Traiciensque vado famosum flumen Hiberum,
Cesaris Augusti quandam de nomine dictam
Urbem praecipuam terris penetravit in illis.
Acceptis tamen obsidibus, quos Ibinalarbi
Iam dictus pariterque sua de gente fideles
Illustresque viri dederant, sic inde recessit.
Ac Pompelonem rediens, deiecerat eius
Ad terram muros, fieret ne forte rebellis.
[Col. 0693C] Cumque Pyrenei regressus ad intima saltus,
Milite cum lasso calles transcenderet artos
Insidias eius summo sub vertice montis
Tendere Wascones ausi, nova praelia temptant.
Denique postremos populi regalis adorti,
Missilibus primo sternunt ex collibus altis,
Et Francos, quamvis armis animisque priores,
Impar fecit et angustus locus inferiores.
Rex iam praecessit, tardumque remanserat agmen.
Cura vehendarum quod rerum praepediebat.
Fit pavor hinc exercitibus, subitoque tumultu
Turbantur, victrix latronum turba nefanda
Ingentem rapuit praedam, pluresque necavit.
Namque palatini quidam cecidere ministri,
Commendata quibus regalis copia gazae,
[Col. 0693D] Predones illos spoliis ditavit opimis.
His gestis, hostes vasti per devia saltus
Fugerunt, celerant [a 1Kb] , fuerant quibus ardua montis
Abdita silvarum vallis loca nota profunde
Quos fuga dilapsos investigabilis et nox
Instans eripuit, sequeretur ut ultio nulla.
Ac facinus tantum quoniam permansit inultum,
Tristia regali subduxit nubila menti,
Prospera quam fecere prius complura serenam.
   Aptum praeterea se tempus habere putantes
Saxones ulciscendi quam plurima dampna
A Francis illata sibi, quia rex erat absens,
[Col. 0694A] Infesto Rheni petierunt agmine litus.
Quem transire tamen nulla ratione valentes,
Francorum terras in eadem parte iacentes
Qua venere nimis vastare ferociter ausi,
A muris urbis, quae dicta Diutia nunc est,
Donec pervenias ubi Rhenus confluit idem,
Litoribusque ferens fontes Musella Liei [b 1Kb] .
Cunctas quas poterant villas invadere, flammis
Tradiderant, ipsis etiam non ira pepercit
Aecclesiis, nec erat hominum caedis modus ullus.
Non aliquod sexus, aetatis, condicionis
Ullius furor immitis discrimen agebat,
Omnia sed ferrum vel edax consumserat ignis.
Hinc non praedandi studio, sed ut ultio quaedam
In Francos fieret, hoc eos gessisse probatur.
[Col. 0694B] Hoc rex Hispanis didicit regressus ab horis.
Tunc orientales Francos nec non Alamannos
Obvia ferre iubet statim Saxonibus arma.
Quos cum iam patriam redeuntes insequerentur,
In Baddanfeldun---sic est locus ille vocatus---
Adernam iuxta fluvium constanter in ipsos
Irruerant, nutuque Dei quem crimina tanta
In populo commissa suo dampnare decebat,
Saxones tanta ceciderunt strage perempti,
Ut de praegrandi superessent agmine pauci.

Anno 779. Indict. 1.

Vere novo Carolus causa poscente peragrans
Gallorum quondam terras, ad Wirciniacum [c 1Kb]
Accessit vicum, quo tunc occurrit eidem
[Col. 0694C] Dux Spoletanus, Hildibrandus vocitatus.
Qui preciosa ferens insigni munera regi,
Ad sua cum magno satis dimissus honore.
At rex intente meditans invadere terras
Saxonum, citius Rhenum traiecerat amnem.
Cui se spe vana gens ipsa resistere posse
Confidens, pariter sumptis occurrerat armis,
In quodam collecta loco Bocholt vocitato.
Sed cum coepissent acie confligere, statim
Terga dedit, numero Francorum territa grandi.
Accepit tunc Westfalos in deditionem.
Progressusque dehinc, Wisuram pervenit ad amnem,
Atque dies aliquot mansit stacione locata.
Angarios sed et Ostfalhos ad se venientes
Promissam firmare fidem, qua semet eidem
[Col. 0694D] Subiectos fore spondebant, animoque fideles,
Obsidibusque datis sacramentisque coegit.
[d 1Kb] His gestis rex Wormaciam remeavit ad urbem.

Anno 780. Indict. 2.

Inde movens oportuno sua tempore castra,
Saxonum rursus properaverat in regionem.
Eresburg primo petiit, post haec ubi fontes
Lyppia flumen habet, perplurima dispositurus
In castris aliquot fertur mansisse diebus.
Hinc orientis iter sumens, ad flumen Ovacerum
Venit, et eiusdem gentis quam maxima turba
[Col. 0695A] Illuc praecepto parens occurrerat, atque
Credere se Christo simulans baptisma recepit.
Indeque festinus pergens, ibi castra locavit,
Albia qua grandis fluvius miscetur et Ora [a 1Kb] .
Nam res [b 1Kb] Saxonum voluit componere, nec non
Sclavorum, medius quos Albia dividit amnis.
Citra Saxones degunt, in litore vero
Sclavorum pagana manet gens ulteriori.
Dispositis sane rebus pro tempore cunctis,
Ad sedes tandem studuit remeare paternas.
Tum quia praecipuo semper flagrabat amore
[Col. 0696A] Petri, qui summe praeclarus apostolus extat,
Ipsius Romae decrevit limina sancta
Querere, vota precesque Deo persolvere curans.
Atque citus properans, assumpta coniuge secum
Et natis, urbem pervenerat ad Ticinensem,
In qua natalis Domini festum celebravit.
   Hic igitur statui primae cum fine decadis
Annorum Caroli, postquam rex coeperat esse
Francorum solus, primum finire libellum,
Viribus ut parvis requies solatia praestet.



ANNALIUM DE GESTIS CAROLI MAGNI LIBER PRIMUS EXPLICIT. INCIPIT SECUNDUS.
[Col. 0695]

[Col. 0695B] Octonis decies septingentisque peractis
Annis, est genitus postquam de virgine Christus,
Hic primus sequitur, Carolus quo rex pius arces
Romanas adiit, Domino ducente secundo.
Tunc Adrianus eum, iamdudum commemoratus
Presul apostolicus, cum magno laetus honore
Suscepit, populusque simul Romanus ad ipsum,
Ut defensorem libertatisque datorem,
Unanimis concurrit ovans, gratesque rependens.
Illic cum praesens foret ad sollempnia paschae,
Fonte salutifero Pippinum nomine natum
Abluit ipsius praesul venerabilis idem [a 1Kb] .
. . . . . . . . . . . . . . .

(Desunt hic versus triginta aut sexaginta.) Anno 782. Indict. 4.

[Col. 0695C] Exoriens aestas ubi primum gramine pulcro
Vestierat terras, poteratque exercitus apte
Educi, quoniam molles animalibus herbae
Dultia praebuerant florentis pabula foeni,
Innumeris fultus populis et milite claro,
Saxonum rursus rex inclitus in regionem
Venit, et ad fontes fluvii cui Lyppia nomen,
Conventum fieri procerum iussit generalem.
Illic disponens complura negocia regni,
Danorum regis Sigifridi nomine missos,
Et quos Iugurgus pariterque Caganus ad ipsum,
Hunorum misere duces, pro pace petenda,
Audiit [b 1Kb] , absolvitque datis prudenter eisdem
Responsis. Posthaec Rhenum traiecerat amnem,
Gallica seque dehinc rex magnus in arva recepit.
[Col. 0695D] Interea patriae quondam Widukindus ab oris
Qui fuerat profugus Normanorumque petivit
Auxilium, rediens vana spe sollicitabat
Saxones, initum cum Francis rumpere foedus
[Col. 0696B] Ut conarentur, multosque vocavit in arma
E populo, fecitque novum consurgere bellum.
Gens quoque Sclavorum Sorabi cognomine dicta
Audacter sumtis subito praeruperat armis
Vicinas sibi Saxonum terras populando
Atque Thuringorum fecundos frugibus agros,
Qui medias Sorabi terras camposque iacentes
Inhabitant inter fluvios: hinc volvitur amnis,
Qui Sala nomen habet, fluit Albia latior inde.
Ast ubi Sclavorum Carolo sunt cognita gesta,
Protinus illorum reprimendos censuit ausus
Arcendosque sui regni de finibus hostes.
Unde palatinis ad se tribus ipse vocatis
Principibus, quorum fuerat camerarius unus
Regis Adalgisus, Geilo [c 1Kb] stabuli comes alter
[Col. 0696C] . . . . . . . . . . . . . . . [d 1Kb]
Ductores exercituum fore iussit eosdem.
Quos orientali Francorum de regione
Collectos contra Sclavos praeceperat ire,
Nec non Saxones, sibi quos parere iubebat,
Auxilio fieri ducibus mandaverat ipsis.
Sed cum legati per eorum ducere terras
Agmina coepissent---nam sic invadere Sclavos
Tramite debuerant recto---fit protinus ipsis
Cognita iam dictae grandis defectio gentis.
Ob hoc iter coeptum flectunt, primo cupientes
Saxones, numero freti, prosternere bello.
Quod nimis incaute coeptum pariterque superbe,
Francorum misera fuerat cum clade peractum.
Namque duces ubi compererant, quod se Widukindus
[Col. 0696D] Ad pugnam multa stipatus plebe parasset,
Et iuxta montem Suntal sua castra locasset,
Illuc infestis properarunt ilico signis,
Ad praedam pocius quam pugnam semet ituros
[Col. 0697A] Sperantes, ipsam patriam rex ipse quotannis
Cum prius inpugnans vires exhauserit [a 1Kb] eius.
Immemores morum gentis simul ingeniique,
Quod tanto varia plus nititur arte doloque,
Quo premitur bellis, et victa quiescere nescit,
Vindictae rediviva parans conamina semper.
Ergo palatinis ducibus properantibus ad se,
Saxones, atie longo satis ordine structa,
Pro castris occurrerunt; ibi protinus atrox
Conseritur fundens ingentem pugna cruorem,
Francorumque truci proceres sunt cede necati,
Interfectus Adalgisus pariter quoque Geillo,
Regis legati, praeclari quattuor illic
Extincti comites, cum viginti venerandis
Nobilibusque viris aliis ac clade peremptis.
[Col. 0697B] At reliquus bello populus consumptus in illo,
Censeri numero nequid, altum denique montem
Qui vicinus erat fugiens paucissima turma
Expetiit, silvisque latens evaserat hostem.
Nuncius haec tristis narraverat omnia regi;
Ille suis exercitibus festinus in unum
Collectis, statim Saxonica venit harena.
Quem cum primores eiusdem gentis adissent,
Illud se certo non commisisse probantes,
Et rex auctores facti perquireret, una
Esse reum clamant Widukindum criminis huius,
Et quos hortatu proprio sibi consotiavit.
Nec potuit tradi, quia rursus contulerat se
Ad Northmannorum patriam post praelia gesta.
Tradita sunt sane reliquorum bis duo leto
[Col. 0697C] Milia quingentique viri, qui tam grave bellum
Illius contra Francos gessere suasu.
Hosque die cunctos rex decollaverat una
Iuxta Alaram fluvium, locus idem Ferdi vocatur.
Hac ibi vindicta regum clarissimus acta,
Ad propriam rediit villam Theodone vocatam [b 1Kb] .
. . . . . . . . . . . . . . .
. . . . . . . . . . . . . . .

Anno 783. Indict. 5.

. . . . . . . . . . . . . . .

(Desunt hic versus viginti sex aut septem.)

Gloria, certabat, sibi ne consueta periret.
Alter iam nullam statuens sperare salutem,
In ferrum prisca pro libertate ruebat
Sed tandem Carolus divino munere victor,
[Col. 0697D] Caesis innumeris reliquos exinde fugavit.
Transierantque dies pauci, cum rursus eodem
Comperit in populo repetitum surgere bellum.
Scilicet in Westfalhorum regione gregatis
Pluribus in ripa fluvii, Hasa nomine, rursus
Audebant animi plus quam virtutis habentes,
Qui victi totiens, atie confligere aperta [c 1Kb] .
Pergere rex ad quos meditans sociosque recensens,
Repperit in pugna plures cecidisse priori,
[Col. 0698A] Aegros vulneribus multos ibi forte receptos.
Sed subito novus ex Francis exercitus illi
Advenit, cunctisque suis legionibus auctis,
Ad debellandos studuit properare rebelles.
Qua dux egregie prudens dum cuncta parasset,
Virtutem, sicut solet, est fortuna secuta.
Saxones iterum caesi longeque fugati,
Abductus captivorum numerus fuit ingens.
Inde plagas orientales rex victor adivit,
Omnia quam late ferro populatus et igni,
Donec ad fluvium qui dicitur Albia venit.
Post haec ad patriam rediit; tunc est sociata
Regali thalamo coniunx Fastrada vocata,
Filia Radolphi comitis, sata germine claro.
Hibernas in Eristalli tum duxerat horas,
[Col. 0698B] Atque dies, quibus hunc nascens moriensque redemptor
Salvavit mundum, voto celebraverat almo.

Anno 784. Indict. 6.

Relliquias belli tandem fortissimus heros
Consummare volens, tanto quod tempore gestum
Saxonum cum gente fuit, numerosa virorum
Milia lectorum terris induxit eorum.
Ac primum Rheni transgressus [d 1Kb] fluminis undam,
Vastabat pagos Westvalorum regionis,
Venit et ad Wisuram, locus est ubi dictus Uculbi.
Inde Thuringorum per agros iter aegerat atque
Saxonum campos, quos Albia vel Sala tangunt
Amnes vicini, lustrans villas ibi plures
Tradiderat flammis, donec pervenit ad illum,
[Col. 0698C] Qui veteri locus est Scannigi nomine dictus.
Hinc in Warmatiam rediens se contulit urbem.
Filius interea regis, qui par genitori
Indole mentis erat, tum nomine dictus eodem,
Cum patriis exercitibus quos ipse regebat
In Westvalorum pago cognomine Dreini,
Eiusdem populi turbas ad bella paratas
Offendens, statim certamine vicit equestri,
Victor et ad patrem iam dicta venit in urbe.
Qui valida comitante manu Saxonica statim
Arva petens, iuxta fluvium consederat [e 1Kb] Ambram,
Est ubi castellum quod Skideronburg vocitatur.
In castris ibidem votis sollempnibus actis
Natalis Domini, processit ad hostia Warnae,
Qua fluit in Wisuram. Nec iam fuit ulla facultas
[Col. 0698D] Longius ad boream sicut cupiebat eundi.
Temporis obstabat simul asperitas hiemalis,
Atque iugis pluviae cursus vehementer inundans;
Ob hoc in Eresburg residens se contulit urbem.

Anno 785. Indict. 7.

Cumque dies reliquos brumalis frigoris illic
Ipse manere suum decrevisset comitatum,
Accersivit eo propriam cum coniuge prolem.
Cum quibus, ut decuit, fido firmoque relicto
[Col. 0699A] Praesidio, iuvenes animis ac viribus acres
Assumpsit secum, lataeque vagatus in omnes
Illius regionis agros, sed et oppida quaeque,
Cuncta simul flammis, spoliis ac cede feroci
Miscuerat, cupiens animos quos sepe rebelles
Expertus fuerat, tali prosternere clade.
Haec lugubris hiems illi funestaque genti
Cum tandem finita foret, vernalis et aura
Iocundum spirans ornaret floribus arva,
Publicus in Padarbrunnon conventus habetur.
Quo rex insignis sollempni more peracto,
In pagum quendam, vocitat [a 1Kb] quem barbara lingua
Berdango, celeri studuit se tramite ferre.
Tunc ibi compererat Widokindum iam memoratum
Abbonemque simul, qui de maioribus eius
[Col. 0699B] Gentis erant, memores scelerum latitare suorum
Finibus in patriis, quos sepserat ad borealem
Albia lata plagam iuxta confinia terrae
Danorum, primo mittens de civibus ipsis
Legatos, ortatur eos, quo flectere tandem
Colla sibi, fideique suae se credere vellent,
Commissi veniam, necnon et praemia spondens.
Conscia sed magni dubitarunt corda reatus
His de promissis, donec firmata salutis
Spes est obsidibus missis quos expetierunt.
Quos ut Amulwinus quidam vernaculus aulae
Ipsius adduxit, properarunt protinus ambo
Ad regem, iam tunc fuerat qui forte reversus
Ad villam propriam que dicitur Attiniacus.
Hic idem proceres sacri baptismatis unda
[Col. 0699C] Perfusi, tandem regi mansere fideles,
Ipsaque gens aliquot requieverat inde per annos.
Interea quidam coniuravere maligni,
Ut dirum facinus scelerato corde patrarent,
Vel ferro regem, vel qualibet arte necando.
Criminis incentor Hardradus tunc comes huius
Extiterat, sed ut indicio delata fideli
Factio seva fuit, statim sedata quievit,
Ingens valde foret licet et nimis acriter orta.
Auctores eius privari lumine quosdam,
Exilio reliquos dampnari iusserat ipse
Rex summe prudens, cuius clementia nulli
Reddiderat dignam tanto pro crimine poenam.

Anno 786. Indict. 8.

[Col. 0699D] Magni decreto Caroli sacrique senatus
Missus in occiduas exercitus exiit horas,
Subdere Brettones, gentem tunc forte rebellem.
Insula cuius erat fecunda Britannia dudum
Patria; namque illic habitabat tempore multo,
Cumque novas Angli sedes sibi quaerere vellent,
Saxonesque simul hanc invasere feroces,
Expulsi statim veteres cessere coloni:
Maxima pars quorum fugiens mare transiit, atque
Gallia qua fines habet extremos, ibi tandem
Fluctibus oceani que proxima viderat arva
[Col. 0700A] Detinuit, quibus in terris huc usque moratur,
Indicium patriae solo dans nomine priscae.
Haec a principibus Francorum gens superata,
Solvere vectigal quamvis invita solebat.
Cum temptaret eo dominorum tempore iussa
Spernere, directus multis cum milibus illuc
Dux Audulfus eam celeri virtute repressit,
Et satis edomuit populi fera corda rebellis
Tum regis regum Christi pietate iuvante,
Disposito Carolus regno, placidaque per orbem
Undique pace data, statuit Romam proficisci,
Nec non Italiae reliquam sibi subdere partem,
Cuius erat victum caput et pars maxima, capto
Iam Desiderio, Langobardisque subactis.
Ducatus Beneventanae tantum regionis
Non illi subiectus erat, cui praefuit illo
[Col. 0700B] Tempore dux Aragisus. Eum tunc aggrediendi
Accensus studio, partesque profectus in illas,
Accelerabat iter, quem non tardare valebat
Vel glacialis hiems solitis iam mensibus instans,
Vel via terribiles visu scandenda per Alpes
Montibus in summis, ubi tectae nubibus atris
Ac nive perpetua rupes ad sidera surgunt,
Transcensis quibus Italicas intraverat urbes.
Ex quibus est quedam Florentia nomine dicta,
In qua virginei partus florem veneratus,
Christi sanctificum supplex celebraverat hortum.
Inde cito Romam cursu penetrare sategit.
Quo cum suscepti tractans molimina belli
Parvum transigeret tempus, cupiens Aragisus
[Col. 0700C] Hunc auro quem non potuit depellere ferro,
Per natum misit proprium quam maxima dona,
Suppliciter pacem rogitans. Sed rex sibi longe
De rebus ceptis aliter ratus esse gerendum,
Qua prebet latos Campania fertilis agros,
Illuc progressus, Capua consedit in urbe,
Gesturus statim bellum, nisi dux memoratus
Prudenti sibimet facto bene consuluisset.
Nam primo firma se clausit in urbe Salerno
Tum natos utrosque suos, quorum vocitatus
Rumoldus maior fuerat, Grimoldus et alter,
Missis legatis regi contradidit, ac se
Ipsius imperiis subiectum mente fideli
Mansurum populumque suum promiserat omnem.
Talibus oblatis, Caroli requieverat ardor,
[Col. 0700D] Precipuaeque Deum metuens, ne christicolarum
Sanguinis effusi posthaec reus ipse maneret,
Abstinuit bello, non iam curans latitantem
Expugnare ducem, nec non et filius ipsi
Concessus maior, minor est detentus, ut obses
Esset apud regem; Beneventanus quoque cunctus
Dedere se populus non distulit, obsidibusque
Undenis pro pace datis, hoc deditionis
Confirmans foedus, per sacramenta spopondit,
Ut Francis, rerum dominis [b 1Kb] , serviret in aevum.
Tunc Romam regressus ovans, ibi pectore laeto
Maxima pascalis celebravit gaudia festi.

[Col. 0701A] Anno 787. Indict. 9.

Adhuc Romulea dum rex mansisset in urbe,
Tassilo legatos Adrianum misit ad almum
Pontificem, quorum fuit Arnus episcopus unus,
Abbas alter erat Hunricus nomine dictus,
Obnixe rogitans, idem mediator ut esset
Inter se et Carolum pacis fideique sequester [a 1Kb] .
Hoc antistes apostolicus ratus esse decorum,
Ut Petri de sede sacra concordia pacis
Restaurata daret ducibus populisque quietem,
Instanter regem petiit deponere cunctas
Corde simultates. Ad que cum mente benigna
Annueret, ducis ab missis inquirere coepit,
Pactio quo praesens esset firmanda tenore.
Legati nihil iniunctum de re sibi tali,
[Col. 0701B] Sed domino responsa suo, quae rex daret et quae
Praesul apostolicus, tantum referenda fatentur.
Quapropter tamquam fallacia, fraudeque plena
Papa sacratus eos sprevit mandata ferentes,
Damnandos etiam statuens anathemate diro,
Promissae dudum fidei si rumpere foedus
Temptarent, quod cum Carolo papigere volentes.
Sicque relinquentes infecta negotia pacis,
Ad patriam rediere suam. Rex, his quoque gestis,
Francorum laetus remeaverat in regionem,
Conciliumque dehinc procerum generale suorum
Intra Wormaciae muros collegit, et illic
Decrevit, certo quo disceret experimento,
Utrumnam sibimet memoratus Tassilo vellet
Iuratam servare fidem subiectus et esse.
[Col. 0701C] Unde suo populos regno perduxit ad omnes
Fortia castra nimis, ternis in partibus ipsa
Disponens, Baioarii quo tanta paverent
Agmina; nam terrore magis, quam sanguine fuso
Christicolae voluit plebis superare tumorem.
Pippinus, regis natus, cum milite multo
Italicis illuc fultus legionibus ibat,
Perque Tredentinam sua duxerat agmina vallem.
Ast orientalis quos haec in proelia misit
Francia, Saxones etiam tum signa sequentes
Regia, sic iussi, quendam Pheringa vocatum
Armati petiere locum, prope litora magni
Danubii, prisco qui nomine dicitur Hister.
Ipse super Lecchum, certus qui terminus amnis
[Col. 0701D] Est inter Baioarios nec non Alamannos,
Urbis ad Augustae confinia castra locavit.
Stipatusque manu valida, cum Norica regna,
Tassilo quae tenuit, ferro prosternere vellet,
Undique dux idem circumsessum [b 1Kb] fore sese
Conspiciens, supplex adiit vestigia regis,
Devotis vitam precibus veniamque precatus.
Qui quia natura fuerat mitissimus, illi,
Quem penitus victum vidit humilemque, pepercit.
Foedera prisca tamen rursus Baioariorum
Firmantur, populo per sacramenta coacto
[Col. 0702A] Perpetuam spondere fidem seu subditionem.
Preterea regi duodenus traditur obses [c 1Kb] .
Regressusque dehinc, hiberno tempore toto
Mansit in Ingulenheim, sedes ubi regia fulget.

Anno 788. Indict. 10.

Cum rex in villa fieri iussisset eadem
Conventum procerum sollempni more suorum,
Cum reliquis etiam fuit illic Tassilo praesens.
Quem proprius quondam populus, cui praefuit ipse,
Criminibus magnis maiestatisque reatu
Accusans, regis merito commoverat iram,
Obiciens primo, quod foedere deditionis
Neglecto, quo subiectum seu pectore fidum
Se fore iuravit, donis crebroque rogatu
Instigans Hunos, Francis ita fecerat hostes,
[Col. 0702B] Ut vellent sumptis vastare ferociter armis
Illorum fines Carolumque lacessere bello.
Eius ut hoc faceret Leutberga suaserat uxor,
Quae Desiderii fuerat quia filia regis,
Post patris exilium Francis inimica manebat,
Foemineique gerens odii sub pectore flammas,
Mittere iam populos in summa pericula pravo
Consilio studuit, non curans, sanguine quanto
Humani generis fuso, quot utrimque perirent
Milia, dum tantum Francis inferre labores
Bellorum satagens nec non dispendia rerum,
Ulcisci patrem tali ratione valeret.
Praeterea dictis seu factis pluribus illi
Obiectis, quibus indicio clarebat aperto,
Quod violata fides esset, quod foedere spreto
[Col. 0702C] Tassilo molitus fuerit contraria regi,
Ipse nihil horum vel coeperat inficiari
Vel poterat, sed convictus noxae, capitali
Dampnatur poena. Merito sic evenit illi,
Consilium quisquis fuerit muliebre secutus.
At regis pietas dampnatum protinus illum
Absolvit, retrahens ipso de limine mortis,
Et factum monachum servare monasteriale
Propositum iussit. Iuvenis quoque natus ab illo,
Nomen habens Theodo, genitoris facta [d 1Kb] secutus,
Contemplativae susceperat otia vitae.
At vero Huni, studiis gens aspera belli,
Praefato promissa duci complere studentes.
Instructis exercitibus coepere duobus
[Col. 0702D] Francorum regni fines invadere quosdam.
Italiae partes unum penetraverat agmen,
Quaque Foro nomen dederas clarissime Iuli,
Urbis ad eiusdem confinia venerat hostis.
Invasit Baioarios exercitus alter,
Sed frustra: totus quoniam conatus inanis
Is fuerat, victique loco ceduntur utroque.
His quoque temporibus Grecorum nobile rexit
Imperium Constantinus, qui splendidus ortu
Debitus augustis patribus successerat heres.
Qui iam preterito missis oraverat anno
[Col. 0703A] Legatis, ut se generum dignantis habere
Susciperet natam Caroli sibi consociandam
Foedere coniugii: sed spes frustrata petentum
More leves solito Grecos commovit in iram.
Hinc dedit augusto pariter sua curia tale
Consilium, penitus quo non pateretur inultum,
Quod rex contempsit Carolus praestare petitos
Virginis amplexus illi, cui summa potestas
Mortalem vix esse parem permitteret ullum.
Ob hoc praefecto, cui procurare Sicanas
Officium fuerat regiones, nomine dicto
Theodoro, iunctis ducibus quoque pluribus illi,
Hoc opus edicto mandaverat imperiali,
Ut sibi contiguas vastaret protinus oras
Regni Francorum, sic incentiva moveri
[Col. 0703B] Disponens belli generalis suscipiendi.
Sed cum primores Grai sibi iussa secuti,
Hesperium litus forti cum classe petissent
Ut Beneventane villas regionis et urbes
Depopularentur ferro flammaque voraci,
Occurrere duces Caroli, quibus illa tueri
Cura fuit loca, praecipue Grimoldus, in ipso
Dux anno factus patre pro defuncto Aragiso,
Nec non Spoleti rector cum milite multo
Hildibrandus ad hoc bellum properabat agendum.
Cumque novos hostes opibus numeroque potentes
Ignotos lingua celebris iam fama referret
Adventasse, maris traiecto gurgite vasto,
Urbibus Italicis ex pluribus arma suasit
Obvia ferre viros coniunctis viribus omnes
[Col. 0703C] Ut sibi consulerent praedonibus inde repulsis,
Quo motu prorsus concussa Calabria tota
Vix umquam fertur similes spectata tumultus [a 1Kb] ,
In qua conseritur pugne certamen utrimque.
Ingenti studio sumit pars iusta tropheum.
Cedit Achiva cohors, Danaum dant terga phalanges,
Grecorum quoniam semper gens strenua lingua,
Pigra manu, tantum facilis solet esse movendis,
Sed bene tractandis haud extat idonea bellis.
Victores igitur Caroli rediere fideles,
Hostibus innumeris caesis; praeda quoque multa
Et captivorum turba sua castra replentes,
Absque gravi dampno magnum cepere triumphum.
Tum Baioariam se contulit in regionem
Rex Carolus, cunctisque suis cum finibus ipsam
[Col. 0703D] Disponens commendavit rectoribus aptis.
Et rediens in Aquisgrani, quam condidit ipse
Aulam magnificam, sibimet gratissima festa
Natalis Domini, sanctum quoque pascha peregit.

Anno 789. Indict. 11.

Gens est Slavorum Wilti cognomine dicta,
Proxima litoribus que possidet arva supremis,
Iungit ubi oceano proprios Germania fines.
Haec Francis inimica nimis cum tempore multo
Esset, eis vel subiectos vel foedere iunctos
Sclavorum populos sibimet regione propinquos
Insectans odiis, bello quoque sepe premebat.
[Col. 0704A] Nec potuit tolerare diu hoc inclitus archos,
Sed populis secum variis legioneque multa
Assumpta, gentem studuit penetrare procacem.
Cui per Saxonum terras iter istud agenti
Albia traiciendus erat latissimus amnis.
Illic immensum, positis in littore castris,
Est opus aggressus, celeri quod fine peregit.
Nam gemino stravit quam maxima ponte fluenta,
Et caput ipsius vallo munivit utrumque,
Imponens et praesidium, ne forte regresso
Quis prohibere viam super alto flumine stratam,
Lignorum rupta fragili compage, valeret.
Exin Wiltorum [b 1Kb] terras invaserat amne
Transmisso, quas cum ferro vastaret et igni,
Barbaricum subito domuit terrore tumorem.
[Col. 0704B] Denique Francorum multis ubi castra referta
Conspiciunt populis Wilti, fortissima quamvis
Gens foret et numero pollens, certamina belli
Omnimodis fugiens se dedidit ilico regi,
Inprimis rex Dragawiti, quem nobile clarum
Prae reliquis fecit genus et maturior aetas.
Namque propinquaret cum rex illius ad urbem,
Obvius ipse suo pariter processerat omni
Cum populo, Caroli sese tradens dicioni.
Sic quoque cum ducibus gens et primoribus illa
Cuncta suis servituram se mente fideli
Francorum dominis dans iuramenta spopondit.
Tum rex obsidibus quos iusserat ipse receptis,
Et simul hoc populo tali ratione subacto,
Tramite quo venit memoratum rursus ad amnem
[Col. 0704C] Felici cursu rediit, cunctisque reductis
Per pontem propriis legionibus, ipse reversus
Wormatia tempus hiemis transegit in urbe.

Anno 790. Indict. 12.

Hic modo Musa novam Caroli deprome quietem.
Est hic primus enim postquam regnaverat annus,
Quo non cum propriis foret in longinqua profectus
Militibus, seu diversos ut sterneret hostes,
Aut aliis quoque pro causis ac rebus agendis.
Cui cum Wormatiae tandem residere liceret,
Illic Hunorum missos audivit, ad illos
Ipse suos etiam misit: nam maxima causa
Hos inter populos litem commovit atrocem,
Dum quo regnorum confinia certa suorum
Esse loco veteri deberent iure statuta,
[Col. 0704D] Ingenti studio disceptaretur utrimque.
Haec et origo fuit belli, quod posteriori
Tempore cum Hunis Franci gessisse probantur.
Sed rex nec spatium torpere per otia parvum
Dignatus, semper sed strenuus indole mentis,
Est aggressus iter Moinum navale per amnem,
Ascenditque per hunc, donec prope moenia venit
Magna palatinae sedis, Salt nomine dicta,
Nascenti vicina Salae; nam fluminis huius
Rivus adhuc modicus haec ipsa palatia cingit,
Vix raucum per saxa ciens resonantia murmur.
Dispositis ibi rebus, aqua redeundo secunda
[Col. 0705A] Wormatiam petiit, qua cum per tempora brumae
Mansisset, subito regales funditus aedes
Illic constructas noctu consumpserat ignis.
Ipse redemptoris nati passique sacrata
Festa gerens ibidem veris transegerat ortum,
Expectans vestita foret dum gramine tellus,
[Col. 0706A] Fronderent silvae, possent et sole sereno,
Et coelo, de diversis regionibus apte
Ad bellum gentes variae populique vocari.
Namque novum rursus voluit certamen inire,
Atque labore gravi modicam mutare quietem.



ANNALIUM DE GESTIS CAROLI MAGNI LIBER SECUNDUS EXPLICIT. INCIPIT TERTIUS.
[Col. 0705]

[Col. 0705A] Aurea siderei transcendere cornua Tauri
Fulgentesque polo iam sol intrare Laconas
Coeperat, et gelidis breviatae noctibus umbrae,
[Col. 0705B] Auraque productae spatio iucunda diei,
Florenti semper studiis animoque vigenti
Dant gratum Carolo tempus, quo viribus uti
Posset et ad bellum proprias educere turmas.
Qui post annorum centena volumina cursu
Septeno transacta, decem quoque circiter annis
Emensis novies, postquam Deus est homo natus,
Hoc fuit aggressus Hunos certamine primo.
Nec sibi cunctandum ratus est, quin redderet illis
Quam meruere vicem, veteris hoc denique causae
Poscebant odii. [a 1Kb] Nam gens dum floruit illa,
Innumeris dominans aliis, quas subdidit armis,
Tum Francis inferre malum persepe solebant.
Sic veteres memorare solent, quod funditus olim
[Col. 0705C] Illorum terras immani caede furentes
Vastarint, dederintque voracibus omnia flammis
Oppida, rura, domos, urbes, coenobia, villas
Nam furor hostilis voluit nec parcere sacris
Aedibus, et regno vix una remansit in illo
Mettenses intra muros constructa decenter
Ecclesia Stephani, martyr qui primus habetur
Denique continuis Francos compluribus annis
Sic impugnabant Huni, rex donec eorum
Attila, multorum totiens victor populorum,
Feminea, [b 1Kb] periit dextra sub tartara trusus.
Namque ferunt, quod eum vino somnoque gravatum,
Cum nox omnigenis animantibus alta quietem
Suggereret [c 1Kb] , coeptis crudelibus effera coniunx,
Ducens insomnes odiis stimulantibus umbras,
[Col. 0705D] Horrendo regem regina peremerit ausu.
Ulta necem proprii tamen est hoc crimine patris.
Hoc res Hunorum tristi velut omine lapsa,
Post rediit retro, nec prosperitate priori
Sunt posthaec usi. Prius oppressere profan
Christicolas [d 1Kb] Francos antiqui temporis aevo,
Castigante Deo caros sibi more benigno.
Ergo patrum cladis nota mansit inusta nepotum
Pectoribus, servans irae monimenta vetuste.
Tum nova praeterea de causis orta simultas
Iam dictis, animum Caroli commovit, ut illos
Francorum totis cum viribus aggrederetur.
[Col. 0706A] Protinus edicto producitur imperiali
Ex cunctis ingens populis exercitus illi
Subiectis, et cunctarum validissima rerum
[Col. 0706B] Copia, quas tanti belli instrumenta gerendi
Poscebant, vigili cura studioque paratur.
Sed numerosa nimis quoniam produxerat ex hoc
Agmina, per partes eadem seiunxerat, ac sic
Pannoniam, gens Hunorum quam seva tenebat,
Tramite distantem longo penetrare sategit.
Tunc unam populi partem comiti Theodrico
Atque Magenfrido, ducibus hoc tempore primis,
Committens, aquilonales per fluminis horas
Danubii praecepit eos iter accelerare.
Ipse per australis tendebat litoris agros,
Milibus innumeris stipatus et agmine forti.
In medio fluvius cunctis alimenta vehebat
Agminibus, regis speciosa classe repletus,
Quam Baioariis fuit ingens cura tueri.
[Col. 0706C] Ipsos in ratibus descendere quippe secunda
Iussit aqua. Sic ad fluvium rex venit Anesum,
Qui medius Baioarios seiungit et Hunos.
Hunc iuxta positis per prata virentia castris,
Communi voto ternis statuere diebus
Suppliciter celebrare preces, ac pectore toto
Auxilium regis regum deposcere Christi,
Ut coeptis pius annueret, quo cuncta darentur
Prospera, tot populis in tam longinqua profectis,
Munitis signo fidei, contraque nefandos
Gentiles felix fieret certamen agendum.
Atque dehinc motis memoratae proclia castris
Intulerat genti, cuius munimina statim
Pulsis praesidiis destruxerat, ex quibus unum
[Col. 0706D] Non operis parvi Cambus praeterfluit amnis,
Atque super dictum Cumberg munitio montem
Altera pregrandi fuerat circumdata vallo.
Destructis utrisque tamen cum robore forti,
Aequatisque solo, ferro vastabat et igni
Hostiles late terras, ad ostia donec
Perveniens Arrabonis, qua fertur in undas
Danubii, lassis ibidem statione locata
Militibus parvum dederat requiescere tempus.
Sic ubi Pannoniae fuerat pars maxima latae
Divitiis spoliata suis ac tradita flammis,
Incolumem victor populum rex inde reduxit,
[Col. 0707A] Cui fuit hostilis haec tota profectio plane
Prospera, res in ea nec contigit ulla moleste,
Excepto quod tanta lues eius legionis,
Quam rex duxit, aequos morbo consumpsit atroci,
Ut decimam partem vix de tot milibus huius
Expertem cladis tradant potuisse reduci.
Rex autem veniens Reginum, quam Reganesburg
Nunc vocitant, ibidem natalis gaudia Christi
Cordeque sacratum celebravit pascha fideli.

Anno 792. Indict. 14.

Celsa Pyrenaei supra iuga condita montis
Urbs est Orgellis, praesul cui nomine Felix
Prefuit. Hic haeresim molitus condere pravam,
Dogmata tradebat fidei contraria sanctae,
Affirmans, Christus dominus quia corpore sumpto
[Col. 0707B] Est homo dignatus fieri, non proprius ex hoc,
Sed quod adoptivus sit Filius omnipotentis.
Responsumque Toletano dedit hoc Helipando
Pontifice, de re tanta consultus ab ipso,
Atque suum scriptis defendere dogma libellis,
Omni quo potuit studio curavit et arte.
Hinc ad catholici deductus principis aulam---
Idem Regino [a 1Kb] nam tum hiemabat in urbe---
A multis ibi presulibus synodoque frequenti
Est auditus, et errorem docuisse nefandum
Convictus, posthaec Adriano mittitur almo,
Sedis apostolicae fuit hoc qui tempore praesul.
Quo praesente, Petri correctus in aede beati,
Pontificum coram sancto celebrique senatu,
Dampnavit Felix prius infeliciter a se
[Col. 0707C] Ortam perfidiae sectam, meruitque reverti
Ad propriae rursus retinendum sedis honorem.
At Baioaricis aestivum tempus in horis
Dum rex duxisset, suprema pericula poene
Incurrit, nisi quod pietas divina resistens
Ausibus humanis, saevas everterat iras.
Horror inest animis tales recolentibus ausus,
Quod fuerit rutilum Francorum tam prope lumen
Extinctum, facinus vel concepisse malignos
Tantum mente viros. Carolum nam tradere morti
Omnimodis satagunt: hinc coniuratio fertur
Inter Francorum proceres crudeliter acta.
Precipue regis materno [b 1Kb] sanguine cretus,
Sed plus nequitia morum, quam degener ortu,
[Col. 0707D] Auctorem sceleris demens se prebuit huius.
Non tamen hoc odium regem meruisse, vel ipse
Hostis iure queri poterat, regina sed atrox,
Ac saevum gestans animi Fastrada tumorem.
Insidiatores partim suspenderat illos
Informis leti laqueus, natoque pepercit
Rex tantum proprio, tonsumque monasteriali
Proposito purgare scelus iussit meditatum.
In Baioarica vero regione moratus,
Instabat princeps navalem condere pontem,
Qui per Danubium bello prodesset agendo,
[Col. 0708A] Quod contra saevos olim susceperat Hunos.
Hinc et natalem Domini celebraverat illic,
Ipsius et merito clarissima festa triumpho,
Quo pariter vicit mortem mortisque ministrum.

Anno 793. Indict. 15.

Cum rex ad coeptum statuisset conficiendum
Belli certamen Hunos invadere rursus,
Comperit extinctas, Theodricus dux legiones
Quas per Fresonum pagum Hriustri vocitatum
Ducebat: nam Saxonum periere dolosis
Insidiis, captae Wisurae prope litora pulchrae.
Dissimulans igitur tanti infortunia dampni.
Intermisit iter, quo disponebat adire
Pannonias, et cum Hunis committere pugnam.
[Col. 0708B] Interea suasere sibi, qui nota ferebant
Talia, quod fluvios inter, Radantia quorum
Unus habet nomen, sed et Alcmona dicitur alter,
Si fieret tantus fossa tellure paratus
Alveus, inductis ambos dum tangeret amnes
Gurgitibus, posset puppes ut ferre natantes,
In Rhenum de Danubio celer efficeretur,
Et facilis cursus ratibus. Radantia namque
Se Moino, Moinus [c 1Kb] Rheno miscere probatur;
Alcmona Danubii rabidis illabitur undis.
Consilium credens igitur sibi dantibus istud,
Ipse locum princeps operi quem credidit aptum
Expetiit tanto, multis quoque milibus illuc
Conductis operatorum, simul omnia poene
Autumni studio consumpsit tempora casso.
[Col. 0708C] At tamen in longum passus duo milia ducta
Fossa fuit, pedibus tercentum lata patebat,
Sed non perfectum poterat consistere prorsus
Hoc opus, assiduus quoniam nimis offuit imber,
Et naturalis terram dissoluerat humor,
Egestumque fuit quantum sudore diurno,
Rursus humi tantum rediit sub nocte relapsa.
Cumque lutum semper madidis incresceret arvis,
Alveus et firmo constaret litore nusquam,
Ima petens inmensa palus per lubrica fluxit,
Ac densum scrobibus caenum subsedit in altis.
Cum tamen in coepto persisteret ipse labore,
Hunc tristi tandem fama reuocante reliquit,
Est totius enim subito defectio gentis
Saxonum rursus bellum narrata mouentis.
[Col. 0708D] Preterea Sarraceni permaxima damna
Intulerant, quedam regni confinia ferro
Vastantes, ducibus Francorum denique caesis,
Cum spoliis laetoque nimis rediere trophaeo.
Tum rex aduersis commotus talibus, inde
Ad Francos rediit, natalis gaudia Christi
Deuote caelebrans Moini prope clara fluenta,
Qua locus insignis Kiliani martyris almi
Nomine seu meritis fulget: sanctum quoque pascha
Est in Franconoford magno veneratus honore.

[Col. 0709A] Anno 794. Indict. 1.

Dira venenifere conatus semina sectae,
Quae Felix infelici male sparserat ausu,
Vellere de sacro Domini radicitus agro,
Catholicus princeps, synodum celebrare vocatos
Undique pontifices iam dictam fecit ad aulam.
Nec non affuerat Stephanus cum Theophilacto:
Nam fuit antistes sedis legatus uterque
Romane, quos papa sacer mittens Adrianus,
Rite suam servare vicem mandaverat illic.
Tunc igitur cuncti cum decreto generali
Hanc condemnarunt haeresim, scriptusque libellus
Est illam contra, quem confirmaverat ille
Pontificum coetus, simul et subscripserat omnis.
[Col. 0709B] Annis praeterea synodum non pluribus ante
Constantinopoli celebrari fecit in urbe
Grecorum princeps, qui Constantinus habebat
Nomen, et eiusdem genetrix Herena vocata,
Et condixerunt, ut septima seu generalis
Appellaretur; sed eam non nomine tali
Dignam concilium pariter cognoverat istud,
Utque supervacuam spernendam censuit iste.
Tunc ibi regalis Fastrada migraverat uxor
Hac ex luce, diem tandem sortita supremum.
Cuius in Albani speciosa martyris aede,
Iuncta Mogontiacae fulget quae moenibus urbis,
Cum magno fecit sepeliri corpus honore.
Atque dehinc Carolus cunctis hoc ordine gestis,
Foedifragis rursum Saxonibus intulit arma.
[Col. 0709C] Ac geminis exercitibus decreverat ipsos.
Instructis terrore simul ferroque domare,
Ut cito gens bellis succumberet una duobus,
Ex quibus haud unum paenitus sufferre valeret.
Regis ab australi properabant agmina parte,
Saxonum miseras late vastantia terras;
Filius ipsius Carolus traiecerat undas
Rheni, quem comitabatur delecta iuventus,
Invadens ex occidua regione rebelles.
Quos statim terror merito pervaserat ingens:
Et magni quamvis campi per plana Sinothfeld
Collecti, pugnaque forent certare parati,
Hoc animi cecidere metu, nec spes erat illis
Ulla resistendi Francis, quos tot populorum
Agminibus fultos vinci non posse videbant.
[Col. 0709D] Protinus omisso sese certamine belli
Subiciunt regi, iuramentis quoque firmant
Obsidibusque datis haec foedera deditionis.
Ipse regressus Aquasgrani---sic regia sedes
Inclita nomen habet, nec non vocitatur Aquensis---
Illic more suo celebravit tempora sancta,
In quibus est unita Deo substantia nostra,
Morsque redemptoris mundum reparaverat omnem.

Anno 795. Indict. 2.

Cum nimium suspecta foret gens facta rebellis
Saxonum totiens, crebro quoque foedere rupto
Sub iusta regis ditione quiescere nolens,
Haud ullum respirandi dare censuit illi
[Col. 0710A] Atque rebellandi spacium fortissimus archos,
Sed rursum terram populans hostiliter ipsam,
Eius in extremo tandem prope limite castris
Consedit positis, vicus qua nobilis extat,
Nomine Bardonwich dictus, quo iusserat ad se
Pergere Sclavorum proceres sibi foedere iunctos.
Illic adventum quorum dum forte maneret
Operiens, ex his extinctum comperit unum.
Rex Abodritorum fuit is, cognomine Witzun,
Iussus et ut fuerat, regem dum vellet adire,
Incidit insidias, illi quas ante pararunt
Saxones, quoniam Francis novere fidelem.
Hinc irae stimulis animo commotus amaris,
Eiusdem regionis agros villasque feroci
Quam late ferro populari iussit et igni.
[Col. 0710B] Tunc ex Hunorum quidam primoribus illuc,
Tudun habens nomen, venit per longa viarum,
Velle fatebatur regi qui subdere sese,
Et Christo domino devota credere mente.
Hinc in Aquasgrani Carolus remeaverat aulam,
Ac memorata prius supplex ibi festa peregit.

Anno 796. Indict. 3.

Sedis apostolicae sublimis culmine praesul
Hoc Adrianus ab hac vita decesserat anno.
Post quem sortitus summum Leo pontificatum,
Confestim claves, quibus est confessio sancti.
Conservata Petri, vexillaque miserat urbis
Romuleae Carolo pariterque decentia dona.
Admonuitque piis precibus, quo mittere vellet
[Col. 0710C] Ex propriis aliquos primoribus, ac sibi plebem
Subdere Romanam, servandae foedera cogens
Hanc fidei sacramentis promittere magnis.
Missus ad hoc Angilbertus, qui corpore sancti
Richarii clare decoratam rexerat abbas
Ecclesiam, pariter regalia detulit illuc,
Devote sancto misit quae munera Petro.
Nam spoliata fuit Hunorum regia, Hringum
Quam vocitant. Hanc dux Erichus hoc ceperat anno,
Multimodos etiam regi devexerat inde
Thesauros, aevo quos collegere vetusto
Innumeris crebro spoliatis gentibus Huni.
Ex quibus est Romam tunc maxima copia missa,
De reliquo summos proceres aulaeque ministros
Multum larga manus ditavit principis omnes.
[Col. 0710D] His gestis iterum rex Saxonum regiones
Invadens late vastaverat, atque reversus
Victor Aquisgrani brumali tempore mansit.
At dux Italiae Pippinus, regia proles,
Adiunctis Baioaricis legionibus illi,
Hunis intulerat bellum, sic patre iubente.
Cum quibus eventu certamina prospera laeto
Trans fluvium Tizan gessit, cunctisque fugatis
Hostibus, a Francis Hunorum regia tota
Est aequata solo, quam Hringum diximus ante.
Cuius poene gazae gentis tunc funditus omnes,
Magnus erat quarum numerus, cunctaeque priorum
Diripiuntur opes regum, quas depopulantes
Plures in variis sacras regionibus aedes,
[Col. 0711A] Temporibus multis male congessisse feruntur.
Tunc quibus ablatis, tam clari iure triumphi
Ad patrem victor memorata venit in aula
Pippinus, regni cui thesauros spoliati
Attulit, exuviasque ducum, vexillaque capta.
Cum quo iam dictus Tudun quoque venerat illuc,
Promissisque fidem propriis adhibere sategit,
Cum toto comitum numero baptisma suorum
Percipiens etiam per sacramenta spopondit,
Se fore subiectum Francis fidumque per aevum.
Sed postquam rediit, mutans promissa fidemque,
Perfidiae luerat parvo post tempore poenas.
At rex sollempni voto celebraverat illic
Tempora, quae Christus nascens moriensque sacravit.

[Col. 0711B] Anno 797. Indict. 4.

Cum pulchro renitens ortu claresceret aestas.
Ad regem Sarracenus cognomine Zatus
Adveniens, a se pervasam reddidit urbem,
Barzinona cui nomen: nam limite structa
Constat in Hispano, vario cogenteque casu
Nunc Sarracenis fuerat, nunc subdita Francis,
Perque ducem tandem memoratum reddita, qui se
Sponte sua pariter Carolo permisit et urbem,
Francorum subiecta fuit posthaec ditioni.
Inde suum gnatum, Hludowicum nomine, regem
Tunc Aquitanorum, direxit ad obsidionem
Oscae nomen habet sic urbs Hispanica quedam.
Ipseque more suo rursum Saxonibus arma
Intulit, auderent duras ne forte levare
[Col. 0711C] Cervices iterum, quorum vastaverat omnes
Extremos etiam fines, quos Albia claudit,
Et qua diffuso miscent se gurgite salsis
Fluctibus oceani Wisurae praeclara fluenta.
Cumque rediret Aquisgrani, devotus adivit
Regis Abinmage Maurorum filius illum,
Abdelle cui nomen erat, quem rex ibi clemens
Cum suscipisset, collegerat inde senatum,
Et quo conficeret tandem Saxonica bella
Consilium prudens iniit, quo tempore toto
Instantis brumae regione maneret in ipsa.
Ergo suo secum comitatu protinus omni
Assumpto, Wisurae positis in litore castris
Sedit, Heristellique locum iussit vocitari,
Hactenus hoc et habet nomen, terramque per ipsam
[Col. 0711D] Adductos secum populos diviserat, atque
Indigenas licet invitos dare compulit ipsis
Hibernas sedes simul et stipendia cunctis.
Huc ex Italia venit Pippinus ad ipsum;
Hispanis etiam rediens Hludowicus ab horis,
Hunorum quoque legati, nec non Hadefonsi,
Asturiae regis, quam maxima dona ferentes,
Ex tam longinquis Carolum terris adierunt.
Hinc est in regnum proprium dimissus uterque
Regalis natus: misit quoque cum Hludowico
Abdellam, qui post patriam deductus, et illis
Est commissus, ad hoc quos tunc elegerat ipse,
Et quorum fidei se credere non dubitavit.
Rex autem residens in Saxonum regione,
[Col. 0712A] Prefatoque loco sanctissima festa peregit,
In quibus indutus processit corpore Christus,
Et posuit carnem moriens, sumpsitque resurgens.

Anno 798. Indict. 5.

Veris in initio facinus commiserat atrox
Saxonum populus quidam, quos claudit ab austro
Albia seiunctim positos aquilonis ad axem.
Nos Northalbingos patrio sermone vocamus.
Nam pro iustitia legali more gerenda
Cum rex legatos illuc transmitteret, ipsos
Impia foedifrage iugulavit factio gentis.
Cumque Godescalcus, regis legatus et ipse,
Ante dies missus paucos ad regna tenentem
Danorum, Sigifridus erat cui nomen, in ipso
Tempore regrediens foret interceptus ab Hunis,
Auctores huius fuerant qui seditionis,
[Col. 0712B] Pertulerat mortem pariter pro crimine nullo.
His rex commotus Wisuram properavit ad amnem,
Inque loco quem Munda vocant sua castra locavit,
Atque necis legatorum iustissimus ultor,
In desertores irae laxavit habenas,
Vastari late sparsis legionibus illam
Precipiens terram. Tum saevus ubique furebat
Miles, ubique cruor rivis madefecerat arva,
Omnibus atque locis increverat horrida clades,
Vulnera, mors, luctus, clamor, fuga, flamma, rapinae,
Omnia complebant, donec compescuit altis
Albia gurgitibus procedere longius arma.
At Northalbingi missos inpune peremptos
[Col. 0712C] A se cernentes Caroli---nam regia castra
Haud traiecerunt fluvium---superaddere magnos
Disponunt ausus, Abodritos denique, Francis
Qui tunc subiecti fuerant ac foedere iuncti,
Nisibus ex totis coepere lacescere bello.
Ast illis Abodritorum dux nomine Thasco,
Comperto tali motu, tulit obvia signa,
Consertaque loco pugna, quem Suentana dicunt,
Quattuor hostilis prostravit milia coetus,
Ac victos fecit nimia cum clade reverti.
Cumque regressus Aquisgrani rex esset in aula,
Constantinopoli missos suscepit ab urbe
Legatos, Augusta suis pro rebus ad ipsum
Quos misit Herena, preces ac dona ferentes
Nam Constantinus fuerat qui natus ab illa,
[Col. 0712D] Cum foret inmensa morum gravis improbitate,
A Grecis regni deiectus culmine, magnas
Nequitiae dederat privatus lumine poenas.
Unus erat missus Michael, et presbiter alter
Theophilus, quibus est tandem poscentibus actum,
Ut magna regis pietate Sisinnius, olim
In bello captus, patriam dimissus abiret.
Is germanus erat praefate praesulis urbis,
Que caput imperii Grecorum nobile fulget.
His quoque dimissis, Hadefonsi regis ab horis
Hispanis venere viri, qui munera magno
Attulerant Carolo, renovantes foedus avitum,
Semper amicitia reges quod iunxerat ipsos;
Magna quibus dederat susceptis dona benigne,
[Col. 0713A] Ac patriam tali laetos dimisit honore.
Insule invase Baleares esse feruntur
Hoc anno, quarum Maiorica dicitur una,
Altera nomen habet sermone Minorica prisco.
Has etenim Mauri devastavere pyrate.
At rex praefata tempus celebravit in aula,
Quo nasci voluit coeli terraeque creator,
Et quo mors mortis fuit infernumque momordit,
Reddidit et nobis vitam de morte resurgens.

Anno 799. Indict. 6.

O quam triste nefas mortalia pectora crebro
Concipiunt, quam praecipiti summersa profundo
Nequitiae, dum non leges, non iura verentur,
Horrificos nimium caeci labuntur in actus.
[Col. 0713B] Testis hic est annus, quo res indigna relatu
Crimine Romuleam saevo maculaverat urbem.
Nam sacer antistes, mundo venerabilis omni,
Civibus a propriis poenas Leo sumpsit atroces.
Credidimus tormenta quidem cessasse piorum,
Iamdudum saevis tortoribus igne gehenne
Damnatis, quos imperii dum sceptra tenentes
Fecerat elatos inmensa potentia secli.
Martyribus cesis implerunt sanguine Romam
Nunc in pace novi sceleratis ausibus orti [a 1Kb]
Carnifices ibidem, longe licet inferiores
Iure potestatis, simili sed mente feroces.
Temporibus tantum scelus admisere modernis,
Indicto cum iustitio, se publica vota
Cum precibus solvens plebs castigare fidelis
[Col. 0713C] Deberet, pariterque suos purgare reatus.
Tum celebrare volens Christi mysteria cunctis
Pro sibi commissis, sollempni more sacerdos
Vectus equo, Lateranensi processit ab aula,
Ad tua Laurenti pergens sacra limina martyr,
Qua decus ecclesiae lectus modo ferreus auget,
Virtutis monimenta tuae clarissima praebens,
Quod superimpositus prunis contempseris ignes,
Corporis ardescens Christi magis intus amore.
Sed neque tale tuum meritum sedare furores
Hostiles potuit, quin ad tua dum properaret
Antistes summus suffragia sancta petenda,
Insidias illi simul et tormenta pararent.
Cum celeraret iter, turba vallatus iniqua,
Crudelesque manus tolerans, amiserat ipsum
[Col. 0713D] Effossis oculis lumen, linguam quoque tortor
Praecidit, nudumque dehinc liquere iacentem
Seminecemque foris, foedatum sanguine multo,
Inque monasterium posthaec deductus Herasmi
Martyris---auctores facti sic nempe iubebant---
Curandi specie fuerat servatus in ipso.
Donec cognoscens Wingisus [b 1Kb] res ita gestas,
Dux Spoletanus, Romam festinus adivit,
Nocteque sublato per murum praesule sacro,
In sua cum iustis deduxit honoribus ipsum.
Qui miserante Deo transacto tempore pauco,
[Col. 0714A] Amissum recipit visum pariterque loquelam:
Seu quia festinans tortor trepidansque nefandis,
Dum concurrentes metuit non talia turbas
Passuras, sed velle suum defendere papam,
Non quantum voluit crudelia facta peregit:
Seu, quod credendum magis est, antiqua redemptor
Per meritum magni renovans miracula Petri,
Sanari successorem donaverat eius.
Haec Winigisus ut ad Caroli dux detulit aures,
Admonitus probitate viri summeque colendo
Ordine sedis apostolicae, rex iussit, ut ad se
Glorifico presul deductus honore veniret.
Egit iter tamen ipse suum, decrevit ut ante,
Saxonum terras adiens, ibidemque locatis
[Col. 0714B] Ad Padarbrunnon [c 1Kb] multo cum milite castris,
Opperiebatur non parvo tempore summi
Praesulis adventum. Carolus quoque, regia proles,
A patre missus ad eiusdem confinia gentis,
Perrexit lato qua profluit Albia cursu,
Disponenda forent dum forte negotia quaedam
Cum Wiltis et Abodritis, ac suscipiendi
Saxones aliqui, qui se de partibus illis
Iam delegerunt fidei committere regis.
Haec satis egregie peragens dum cuncta, moratus
Iunior esset in his Carolus, spectatque reversum
Dum videat natum patrio rex magnus amore,
Venit apostolicus, terrarum poene supremas
Iam penetrans horas. Illi via tanta peracta
Visa brevis fuerat, quia compensaverat omnes
[Col. 0714C] Intuitu Caroli quos pertulit ante labores,
A quo cunctorum solamina digna malorum
Danda sibi merito spe certa credidit olim.
Namque propinquantem cum primum noverat, illi
Obvius ipse loco de castrorum memorato
Stipatus multis populorum milibus ibat.
Pontificemque vicem Petri, cui claudere coelos
Et reserare licet verbo, sedemque tenentem
Suscepit cum magnifico reverenter honore.
Cumque dies aliquot laetos ibi duceret, idem
Insinuans praesul sua quaeque negotia regi,
Illius facilem cognovit ad omnia mentem
Concedenda, pie voluit quaecumque praecari
Inde reducendum digne primoribus illum
Francorum commendavit, qui iussa replentes
[Col. 0714D] Ingressi pariter Romam sua restituerunt
Omnia pontifici rursum, quo iura regendae
Sedis apostolicae iustosque teneret honores.
Et post discessum papae rex duxit eodem
Tempora pauca loco, subito cum tristis ad illum
Nuncius interitum procerum mortemque duorum
Detulit, insignes fecit quos maxima virtus.
Unus erat Baioariae comes, isque vocatus
Geroldus, qui cum populum defendere Christi
Conatus, bello saevis obsisteret Hunis,
Finivit vitam fragilem, sumpsitque perennem.
[Col. 0715A] Italici vero fuerat dux limitis alter,
Nomen habens Erichus, qui post bene plurima gesta
Praelia, post crebro sumptos ex hoste triumphos,
Oppugnare Liburnorum contenderat urbem
Tharsaticam, civesque loci quem robore semper
Invictum novere, dolis ac fraude necarunt.
   At Carolus, quantum tempus permiserat illud,
Saxonum rebus certo moderamine cunctis
Dispositis, in Aquisgrani se contulit aulam.
Ad quem Wido comes, cui Brettonum regiones
Commissae fuerant, gentis quam sepe rebellis
Detulit arma ducum, proprio quae nomine quisque
Inscripto dederat: signum fore deditionis
Hoc statuere suae, Francis servire coacti.
Nam sociis comes ille suis cum pluribus ipsam
[Col. 0715B] Hoc anno penitus terram lustraverat omnem,
Corda domans belli terrore ferocia grandi.
Et iam perpetuo Brettones iure subacti
Parerent Francis, si non promissa fidemque
Perfida fallacis mutassent pectora plebis.
   Tunc quoque Sarracenus, Azan cognomine dictus,
Direxit Carolo claves cui praefuit urbis
Oscae---sic illam vocitavit barbara lingua---
Magnaque dona simul mittens, hanc tradere sese
Promisit, si tempus ad hoc contingeret aptum.
   Tunc Hierosolima monachus directus ab urbe,
Inmenso nimium spacio terraeque marisque
Transcurso, regi munus preciosius omni
Auro detulerat, mittente pio patriarcha
Pignera sancta loci, Christus quo carne sepultus
[Col. 0715C] Morte resurrexit victa, quo gaudia mundo
Angelus haec caeli missus narravit ab arce.
Rex quoque natalem Domini celebravit in aula
Iam dicta, monachumque dehinc remeare volentem
Absolvit, comitemque simul coniunxerat illi
Zachariam, regalis erat qui presbyter aulae.
Per quem magna locis misit donaria sanctis,
[a 1Kb] Atque viris inopem vitam ducentibus illic,
Et mala perpessis mundi sub nomine Christi.

Anno 800. Indict. 7.

Martia cum medios explessent tempora cursus,
Phebus et initium mundi totius et anni
Arietis aetherii gradiens in signa tonaret,
Florigerum rediit hiemis ver aspera pellens,
Frondibus exornans silvas, et prata virenti
[Col. 0715D] Gramine, dans avibus voces, augmenta diebus,
Tum decus egregium mundi, lux clara moderni
Temporis, ex aula Carolus progressus Aquensi,
Oceani litus, nomen cui Gallicus extat,
Lustrabat, classemque mari perfecit in ipso,
Infestum quod Northmanni fecere pyrate [b 1Kb] .
[Col. 0716A] Iam tunc Francorum nimium gens noxia regno.
Inque monasterio, sancti quo membra quiescunt
Richarii, celebravit ovans sollempnia paschae.
Tramite tum cepto properans pervenit ad urbem
Turonicam, Martine tuam sanctissime tumbam,
Qui confessor apostolica virtute choruscus
Effulges, adiit quaerens suffragia supplex.
Coniugis hic illum tristis valitudo morari
Compulit: extremas ibi vitae clauserat horas,
Moribus et vitae merito laudabilis omni,
Cui nomen Liudgardis erat. Tum funere digne
Illic curato, tumulique decore peracto,
Ipse Mogontiacum rediit, primisque suorum
Undique collectis, ibi conventum generalem
Fecerat Augusti circa primordia mensis.
[Col. 0716B] Tunc et in Italiam multis iter aggrediendum
Condixit populis, illuc quos pergere secum
Decrevit, quod distulerat non tempore longo;
Agmine delecto sed eô comitante profectus,
Moenia famosae petiit praeclara Ravennae.
Cumque dies esset septem non amplius illic,
Pippinum regem gentis cum milite multo
In Beneventanae direxerat oppida terrae,
Ipseque Romanas ibat devotus ad arces.
Obvius huic ad Nomentum Leo papa sacratus
Venerat, et gaudens multum veneransque recepit,
Quem defensorem solum sibi senserat olim.
Dulcibus alloquiis ibi tunc epulisque peractis,
Antistes summus regem praecessit ad urbem.
Postera cumque dies celebris, festivaque praebens
[Col. 0716C] Gaudia Romanis, qua suscipiendus ab illis
Rex tantus fuerat, solis fulgesceret ortu,
Pontifices clerumque suum collegerat omnem
Papa. Quibus secum sumptis, ad limina magnae
Basilice Petri qui summus apostolus extat
Venit, et in gradibus templi stipante sacrato
Constitit ipse choro: Carolum sic advenientem
Suscepit, laudum modulamina dulcia cantans,
Atque Deo grates ex toto corde rependens,
Quod moderatorem defensoremque dedisset
Ecclesiae talem, cui non ea noverat aetas
Mortalem similem, vel sic virtute valentem,
Omne bonum vel devota sic mente volentem.
Tantus honor, talis Francorum gloria regem
Magnaque Romanae comitantur gaudia plebis,
[Col. 0716D] Aecclesiam Petri puro cum pectore magni
Intraret, fusis lacrimis humilique precatu
Implorans tanti suffragia sancta patroni.
Iam quoque solstitii glacialis tempore crescens
Asperitas brumae tandem cogebat, ut illic
Militibus hiberna quies optata daretur.



INCIPIT LIBELLUS IIII ANNALIUM DE GESTIS CAROLI MAGNI IMPERATORIS.
[Col. 0715]

[Col. 0715D] Festa dies caelis, eadem celeberrima terris,
Virginei partus Christique refulserat ortus,
[Col. 0716D] Post octingentos ex quo processerat annos,
Tectus servilis Dominus velamine formae.
[Col. 0717A] Et iam natalis tanti cumulaverat omnem
Laeticiam Roma Caroli praesentia regis.
Hic, cum missarum sacro sollempnia ritu
Incipienda forent, magnam processit in aulam,
Quae corpus mundo venerandum continet omni
Petri, cui claves Christus dedit ipse polorum;
Eius et ante sacros artus cum mente fideli,
Effusis precibus, sese rex inde levaret,
Ipsius imposuit capiti Leo papa coronam.
Conclamat pariter populus, sacra personat aedes
Ingenti iubilo, vox fertur ad aethera plebis,
Romanae sic concordi simul ore canentis:
Augusto Carolo magno, pacemque ferenti,
Imperii merito Romani sceptra tenenti,
Gloria, prosperitas, regnum, pax, vita, triumphus!
Post laudes igitur dictas, et summus eundem
[Col. 0717B] Praesul adoravit, sicut mos debitus olim
Principibus fuit antiquis, ac nomine dempto
Patricii, quo dictus erat prius, inde vocari
Augustus meruit pius, imperii quoque princeps.
Tempore paucorum post haec abeunte dierum,
Ipse suum Carolus praeceperat ante tribunal
Duci, iudiciumque viros legale subire,
Per quos praeterito fuerat tot cladibus anno
Affectus sacer antistes, legemque secundum
Romanam maiestatis cogente reatu,
Dampnavit poena merito cunctos capitali.
Sed licet indignis, interveniente benigno
Praesule, concessit vitam, tamen esset inultum
Ne tantum scelus, exilio relegaverat omnes.
[Col. 0717C] Festaque transegit postquam paschalia Rome,
Egressus Spoletanam perrexit in urbem.
   Augustus vero quo tempore manserat illic,
Aprilis horam cum nox extrema secundam
Obscuram nimium tenebris involveret atris,
Ingenti subito tellus exterrita motu
Contremuit, sonitusque graves nimis et metuendos
Ediderat, stabilem cui sustulit ira quietem
Caelestis, grandi sub mole latentia mundi
Intima concutiens impulsu viscera diro.
Cumque procellosus penetrasset [a 1Kb] turbo cavernas
Occultas, ac venarum loca tecta sub alto
Terrarum gremio, nec, qua prorumperet inde
Vis venti, patulos usquam reperiret hiatus,
Quassatis fluctus quosdam generavit in arvis.
[Col. 0717D] Tamque domi maior quam gurgite terror in ullo
Naufragii fuerat, tremulo sua culmine quisque
Dum fugeret subitam minitantia tecta ruinam.
Moenia cuncta simul tetro sonuere tumultu,
Pendula crispanti stridunt ut lintea flatu,
[Col. 0718A] Aut dum quae tenui squalebant pulvere vela,
Exagitant famuli certatim discutientes.
Haud aliter muros omnes tremuisse videres.
Hic tamen Italiam terror specialiter omnem
Perculerat, cuius plures subverterat urbes,
Avulsosque ruit montes radicibus imis.
Tum Romae cecidere trabes venerabilis aedis,
Pigneribus propriis quam Paulus apostolus ornat.
Gallia nec tantae fuit aut Germania cladis
Immunis, circa Rhenum loca denique motu
Plurima terrifico nimium concussa fuerunt.
Audiri quoque mugitus e montibus altis,
Et tetri sonitus reddi variique boatus,
Morborumque lues fieri permaxima coepit.
   At Spoletanis Carolus regressus ab oris,
Ad Ticinum rediit, cui nunc est Papia nomen
[Col. 0718B] Italie linquens fines Augustus, Aquensem
Expetiit sedem, mansitque quietus hoc anno,
Perque sui partes regni direxerat omnes [b 1Kb]
Legatos, aequo legum moderamine mandans
Iusticias facere et varias componere lites,
Reddere ius civile bonis, terrere malignos:
Divinas mundique pias ex ordine leges
Tunc exerceri mandaverat et renovari.

Anno 802. Indict. 9.

Hoc de longinquis elephans regionibus anno
Primitus adductus, mira spectacula regno
Francorum; dederat Persarum denique princeps
Hunc Aaron: idem, fuerat cui subditus Indis [c 1Kb]
Exceptis oriens totus, curaverat ultro
Eius amicitiae se foedere iungere firmo,
[Col. 0718C] Ac dignum duxit pre cunctis regibus ipsum
Temporis illius solum, cui munera larga
Praecipui causa transmittere vellet honoris.
Nam gemmas, aurum, vestes et aromata crebro,
Ac reliquas orientis opes direxerat illi,
Ascribique locum sanctum Hierosolimorum
Concessit propriae Caroli semper dicioni.

[d 1Kb] Anno 803. Indict. 10.

Nobilis hic annus longi certamina belli
Tandem Saxones inter Francosque peracti
Firmo perpetuae conclusit foedere pacis.
Augustus pius ad sedem Salz nomine dictam
Venerat: huc omni Saxonum nobilitate
Collecta, simul has pacis leges inierunt,
[Col. 0718D] Ut toto penitus cultu rituque relicto
Gentili, quem daemonica prius arte colebant
Decepti, post haec fidei se subdere vellent
Catholicae, Christoque Deo servire per aevum.
At vero censum Francorum regibus ullum
[Col. 0719A] Solvere nec penitus deberent atque tributum,
Cunctorum pariter statuit sententia concors,
Sed tantum decimas divina lege statutas
Offerrent, ac presulibus parere studerent,
Ipsorumque simul clero, qui dogmata sacra,
Quique fidem Domino placitam vitamque doceret.
Tum sub iudicibus [a 1Kb] , quos rex inponerat ipsis,
Legatisque [b 1Kb] suis, permissi legibus uti
Saxones patriis et libertatis honore.
Hoc sunt postremo sociati foedere Francis,
Ut gens et populus fieret concorditer unus,
Ac semper regi parens aequaliter uni.
Si tamen hoc dubium cuiquam fortasse videtur,
De vita scriptum Caroli legat ipse libellum,
Quem Francos inter clarus veraxque relator
[Col. 0719B] Ac summe prudens, Einhardus nomine, scripsit.
Hac igitur pacis sub conditione fideles
Se Carolo, natisque suis, stirpique nepotum
Ipsius, iuraverunt per saecla futuros.
Quos per ter denos et tres tam duriter annos
Linquere protracti penitus conamina belli
Plus regis pietas et munificentia fecit,
Quam terror. Nam se quisquis commiserat eius
Egregiae fidei, ritus spernendo profanos,
Hunc opibus ditans ornabat honoribus amplis.
Copia pauperibus Saxonibus agnita primum
Tunc fuerat rerum, quas Gallia fert opulenta,
Praedia praestiterat cum rex cumpluribus illic,
Ex quibus acciperent preciosae tegmina vestis,
[Col. 0719C] Argenti cumolos, dulcisque fluenta Liei.
His ubi primores donis illexerat, omnes
Subiectos sibimet reliquos obtriverat armis,
Et multis experta modis innotuit eius
Tam dulcis pietas quam formidabilis ira,
Praefatum statuere fide servare perenni
Foedus, et ulterius non id mutasse probantur.

Anno 804. Indict. 11.

Praesul apostolicus Roma perrexit ab urbe,
Augusti Leo flagranti deductus amore,
Aecclesiae quoque pro causis, quibus imperiali
Esse videbat opus munimine, rursus adire
Francorum terras satagens per longa viarum.
Hic ubi terribiles primum transcenderat Alpes,
Adventasse virum tantum rumore volucri
[Col. 0719D] Indice compererat statim prope Gallia tota,
Protinus hoc etiam laetus cognovit, et illi
Obvius Augustus Remensem venit ad urbem,
Susceptumque satis digno veneratus honore
Duxerat ad sedem, cui nomen Carisiacus.
Natalis Domini festis ibi rite peractis,
Sedis Aquensis abhinc petierunt moenia pulchrae,
Glorificeque simul celebrato tempore sancto,
Quo stella monstrante Magi cognoscere veri
In terris nati meruerunt luminis ortum,
Colloquioque dehinc, pro quo praesul venerandus
Venerat, expleto, rex inclitus obtulit illi
[Col. 0720A] Munera, digna simul danti seu suscipienti,
Hic cum pontificum clarissimus, illeque regum
Temporis illius, nullo dubitante fuissent.
His gestis, propriam praesul remeavit ad urbem,
Seque viri seiunxerunt ibi corpore solo,
Mentis amore pio iuncti sine fine manentes.

Anno 805. Indict. 12.

Natio Sclavorum studio satis aspera belli,
Quos Behemos vocitant, in se levitate procaci
Irritans Francos, Caroli commoverat iram.
Quos contra missus multis cum milibus eius
Natus et aequivocus, bellum virtute sagaci
Commisit, celeri victor quod fine peregit.

Anno 806. Indict. 13.

[Col. 0720B] Cum pius Augustus Domini munimine fultus,
Legitimo cunctos tanti moderamine fines
Imperii servans, placidam daret undique pacem,
Sollerti meditabatur depellere causas
Mente simultatum, populo quas posse fideli
Tempore discidium vidit generare futuro.
Unde suos inter natos ne gignere posset
Post aliquam litem patrii divisio regni,
Certas ipse dedit partes ut cuique volebat.
[c 1Kb] Italico regi Baioariam simul omnem
Pippino addiderat; nec non Burgundia, quantum
Parte sub extrema celsas interiacet Alpes,
Cum paucis Alamannorum quoque finibus illi
Traditur. At Carolo reliquos donans Alamannos,
Saxones ac Fresones subiecit eidem,
[Col. 0720C] Cui simul ex magna fertur data Gallia parte,
Oceani donec vastis concluditur undis.
Hunc in Francorum sibimet succedere regnum
Disposuit, si non aliter Domino placuisset.
Subicitur vero sceptris Burgundia paene
Tota pii regis Hludowici, iure tenentis
Post haec imperium, nec non Aquitania cuncta,
Quae commissa prius fuerat, nunc traditur illi
In regnum proprium, stabili dicione regendum.
Hinc omnes obtestatus, multumque precatus,
Admonuit servare fidem, nec spernere pacem,
Ne proprio quisquam transgresso limite, causas
Rixarum bellique daret, fusique cruoris
Christicolae plebis merito reus esset in aevum,
Sed facerent inter sese, quo firma maneret
[Col. 0720D] Debita fraternas socians concordia mentes.
Ipse dehinc princeps in sede manebat Aquensi,
Nec post militiae solitos exercuit usus,
Aut aliquos ivit bellum gesturus in hostes.
Nam nec opus fuerat, nec eum permiserat aetas,
Iam quibus exsaciatus erat, renovare labores,
Cui gravis inrepens, et per momenta senectus
Singula succrescens, faceret decrescere vires.

Anno 807. Indict. 14.

Rex Sarracenae gentis nimium truculentae,
Atque gravis late mundo terraque marique,
[Col. 0721A] Muneribus tamen Augustum veneratur opimis,
Transmittens etiam quoddam mirabile donum
Denique tunc, inter tentoria qualibet arte
Facta dedit maius cunctis et pulcrius unum.
Fama solet veterum quicquam si dicere verum,
Mirandum, collecta forent ubi carbasa tanta,
Aut quibus orta seges lini tam fertilis agris,
Materies operi quae posset idonea tanto
Affore: non hominum tantam nisi milia molem
Erigerent. Spacium campi concluserat amplum
Textilis excelsis paries herendo columnis,
Nec summi culmen tecti superare volatu
Viribus impulsae magnis potuere sagittae.
Intus erant multi generis habitacula pulchra,
Quilibet egrediens ut non haec esse putaret
[Col. 0721B] Vela movenda loco, sed moenia nobilis aulae.
Interea Northmannorum dux, Alfdeni dictus,
Augusto magna sese comitante caterva
Subdidit, atque fidem studuit firmare perennem.

Anno 808. Indict. 15.

Sunt Sclavi quidam Lini cognomine dicti;
Hos contra, genitore suo mittente, profectus
Iunior est Carolus, cuius non Albia lata
Praepediebat iter, sed Francorum legiones,
Fluminis eiusdem traiecto gurgite, laetis
Auspiciis usus, memoratos duxit in hostes,
Signaque gaudenti retulit victricia patri.

Anno 809. Indict. 1.

Undique praesentis pax laetificaverat anni
[Col. 0721C] Cunctos imperii fines, sed tristia quaedam
Multis contigerant terris: nam sevior omni
Hoste nefanda lues pecudum genus omne peremit.
Nam cum pastores agerent armenta gregesque
Mane foras laetos in prata virentia, sero
Aegra domum rediit vix pars paucissima, dirae
Signa gerens pestis macie mortisque propinquae.
At maior numerus campi per plana iacebat,
Qua dulces animas virides efflavit ad herbas.
Iamque cadaveribus foetebant pascua stratis,
Extractis etiam, praesepia quaeque labore
Purgari multo poterant, tum qui moriturum
Cernentes animal magis id prosternere ferro
Eligerent, statim stillans e vulnere tabo
[Col. 0721D] Prodiderat toto concretum corpore virus.
Noricus ista sinus fertur specialiter esse
Perpessus cum vicinis regionibus illi.
Praeterea steriles hoc factae tempore vites,
Impenso sibimet nulla mercede labori
Respondent, spes est avidi frustrata coloni,
Dum vineta carere suo pubentia foetu
Conspicit, et vane silvescit inutilis arbor,
Palmite diffuso nullas dum pampinus uvas
Contegit, et fructu vacua stat vinea lata.
Partibus in multis regni sic omine tristi
Bachica non solito perierunt pocula damno.
Tempore nimirum tanto licet ante, per orbem,
Augusto, luctum, terris abeunte, futurum
Iam ostendebat casus tristissimus iste.

[Col. 0722A] Anno 810. Indict. 2.

Pippinus rex Italiae, lux inclita quondam
Francorum, nitido laetum cum duceret aevum,
Flore vigens simul aetatis mentisque decore,
Cui praeclara fuit virtus, cui gloria summa,
Omnia fallacis pariter cui prospera mundi
Tunc aderant, morbo vitam finivit acerbo.
Immaturus huic obitus iocundaque vita
Extitit, unde suo nimium de funere patri
Omnibus et Francis gemitum luctumque reliquit.

Anno 811. Indict. 3.

Rursus ut omnipotens caros sibi sepe flagellis
Erudit, aeternae det ut illis gaudia vitae,
Augusto vis iudicii veneranda superni
Omnem praeteriti luctum geminaverat anni,
[Col. 0722B] Ipsius assumens alium de corpore natum,
Mortalisque iubens vitae finire tumultus.
Hic patris equivocus fuerat, nec nomine solo,
Indole sed mentis clara probitateque morum,
Omnimodaque patrem virtutum dote referret,
Si rectore frui meruisset Francia tali.
Hoc quoque Bernhardo regnum concesserat anno
Italicum pius Augustus; nam filius idem
Pippini merito patri successerat heres.

Anno 812. Indict. 4.

Maxima longinquis terrarum venit ab horis
Grecorum de principibus legatio missa.
A quibus Augustus pacem donare rogatus,
Iure piis precibus, multum quas novit utrique
Proficuas regno, consenserat ilico clemens,
[Col. 0722C] Foedus et inter se fidei pacisque tenendae
Iurando partes firmarunt protinus ambae.

Anno 813. Indict. 5.

Iam gravis Augusto morbus simul atque senectus
Corpore sustulerant solitum marcente vigorem;
Curarumque, quibus res publica tanta regenda
Ac servanda fuit, non se sufferre valere
Immodicum pondus, placidae sed sola quietis
Otia, supremo labentis tempore vitae
Vidit amanda sibi, quo procurare migranti
Hinc animae requiem propriae veniamque studeret.
Unde duces ac primores sollempniter omnes
Atque magistratus ad concilium generale
Undique collegit, natoque suo Hludowico
Cunctorum cum consilio ius omne regendi
[Col. 0722D] Tradidit imperii, successoremque paterni
Imposito designavit diademate regni,
Consortemque sui factum totius honoris
Augustum pariter vocitari iusserat ipsum.
Quod cum magnifico satis accepere favore
Consilium cuncti, cum prorsus id utile regno
Multimodis intellegerent. Hinc aucta refulsit
Maiestas Caroli, concordia facta futuris
Hinc est temporibus, cum tot caput extitit unum,
Unanimi populis monstratum mente sequendum.
Hinc metus externis incussus gentibus ingens.
Nil sperare dedit Caroli de morte propinqua.
Quo minui posset status et rectissimus ordo
Regni Francorum, cuius non ante reliquid
[Col. 0723A] Tam clarus princeps regimen, quam sumpsit id alter,
Quem merito patri similem virtute putarent,
A quo non dubium, quin armis regna subacta
Cuncta simul miti regeret moderante sophia.
Ut quondam magnus pariter rex atque propheta,
Qui lyrico modulante melo caelestia doctus
Carmina divino completus pangere flatu,
Nunc cytharis David digitos fidibusque canoris,
Nunc capulis aptare manus armisque solebat,
Innumeras postquam gentes hostesque triumphis
Subdiderat propriis, meritis maturus et annis,
Se vivente, suus iussit quo filius omni
Haebrei Salomon regni frueretur honore.
Sic Carolus noster solitus tractare vicissim
[Col. 0723B] Proelia, daemonicos etiam subvertere cultus,
Catholicam firmare fidem, damnareque sectas
Perversas, ut doctrinae coelestis ubique
Cordae concordes in Christi laude sonarent,
Magnifice bellis regnum nimis amplificatum
Prudenti nato pacemque reliquit amanti,
Quique labore patris bona conquisita quietus
Sumeret, exercens divini dogmata cultus.
Haec ita dum fierent, passim permixta videres
Gaudia tristitiae. Nam res ex ordine gesta
Et ratione pia, multis cum iure placeret,
Amplius angebant cunctos tamen intus amari
Mestitiae stimuli, quod carni debitus omni
Ex oculis carum Carolum rapturus adesset
Terminus. Id valetudo simul cogebat et aetas.
[Col. 0723C] Utque solet fieri, quotiens ammittitur ulla
Res bona, tunc melius cogit dolor ipse videri,
Ipsius utilitas qualis preciumque fuisset:
[Col. 0724A] Sic morum probitas, animi sic maxima virtus,
Sic pietas Caroli cunctorum mentibus herens,
Tunc perspecta magis fuerat, cum principe tali
Sese cernebant carituros esse per aevum.
Multorumque graves sapientum pectora curae
Mordebant, in deterius iam iamque timentum
Lapsuras res Francorum, multas quoque clades
Post obitum tanti venturas principis esse.
Ut sub fine cadit cum longior umbra diei,
Et sol oceani properans se tinguere fluctu
Pergit in cubitum, tegit et ferrugine vultum
Lucigenum, mixto maculis pallore nigellis,
Signa procellose dat noctis abinde sequentis,
Quamvis succedens, dum tramite fertur eodem,
Orbe valet pleno sublustrem reddere luna.
[Col. 0724B] Haud aliter tum prudentes sensere futuras
Bellorum tempestates, meritoque gemendas
Regni Francorum Carolo moriente ruinas.
Solvitur interea populi conventus, et inde
Qui fuerant proceres redituri tramite longo
Ad sedes proprias, sibimet iam conicientes,
Cari conspectum domini [a 1Kb] hunc esse supremum,
Interni gemitus dederant animique dolentis
Pallenti signum facie meroreque pressa.
Composito plures vultu, dum fingere laetos
Se cupiunt, quo suspectum reperiret in illis
Nil novus augustus, tamen et ridere volentum
Ora madent lacrimis falsa inter gaudia veris.
Non aulam tunc more suo complebat Aquensem
Laeticiae sonus, auditur vox musica nusquam,
[Col. 0724C] Alloquitur socium vix saltem murmure tristi
Quisque suum, prodens tacitus quid pectore gestet,
Cum dolor imponit gemebunda silentia multis.



ANNALIUM DE GESTIS CAROLI MAGNI LIBER QUARTUS EXPLICIT; INCIPIT QUINTUS DE VITA ET OBITU EJUSDEM.
[Col. 0723]

[Col. 0723C] Pangite iam lacerae carmen lugubre Camene,
   Dignus enim multis annus hic est lacrimis.
Ecce quater denis ternisque prioribus annis,
   [Col. 0723D] Quid nisi prosperitas dicta fuit Caroli?
Annua cum variis ipsius gesta triumphis
   Tum placuit laeto connumerare stilo.
At modo lugentes obitum nos admonet ordo
   Et tempus tanti commemorare viri.
Hic veri plangunt elegi, nil fingere mestum
   Est opus, affectus res habet ipsa suos.
Quis recolens, qualis fuerit, modo defore terris
   Tale decus nimium non gemat et doleat?
Sed quia res consolatur haec sola fideles,
   Caros [a 1Kb] forte suos mors quibus abstulerit,
Pro iustis ut eos feliciter actibus esse
   Confidant regni participes superi:
Idcirco meritum, pro quo modo credimus illum
   [Col. 0724C] Vivere cum Christo, iure libet canere.
Materiem tantam nimis audax barbara lingua
   Ingenii tenuis viribus aggreditur;
[Col. 0724D] Sed me magnus amor, praesentis carminis auctor.
   Ignarum fandi non reticere sinit.
Denique sum Carolo semper flagrantis amoris,
   Sum quoque perpetui debitor obsequii;
Is gentem nostram fidei cognoscere lucem
   Fecerat, abiectis perfidiae tenebris.
Quam bellando diu, quam multa pericula passus,
   Quam sudore gravi, quam studio vigili?
Poene recordantur populi hoc hactenus omnes
   Europae, tanti participes operis.
Nempe sui vires regni collegerat omnes,
   Ut nos demonicis cultibus abstraheret.
Denique barbariem quisnam mollire ferocem
   Posset adhortantis dogmatis alloquio?
[Col. 0725A] Ob hoc per Carolum clemens Deus est operatus,
   Id quod tunc aliter non potuit fieri.
Usus enim gemina, Saxonum saxea corda,
   Arte, suadebat subdere se Domino,
Nunc terrens bello, nunc donis alliciendo,
   Illic magnanimus, hic quoque munificus.
Nec prius abstiterat, Saxonia quam simul omnis
   Idola proiciens facta fidelis erat.
Quas igitur grates illi modo possumus omnes,
   Vel quas quisque suo solvere pro modulo?
Si qua meam scripturarum scintillula mentem
   Artis, et illustrat si qua scientiola,
Nonne dabit iuste Carolo praeconia laudum
   Per quem nancisci tale bonum merui?
Nostri non solum fidei documenta parentes,
   [Col. 0725B] Sed penitus cunctos nescierant apices;
Per Carolum nuper nobis est huius honestas,
   Ac pariter vitae spes data perpetuae.
Ergo tibi primum dignas nos dicere laudes
   Da Deus, omnimodi fons et origo boni;
Muneris inde tui quamcumque retexere partem
   Nos in eo, nostri dux animi, tribue,
Quem pie Christe tuo multorum more saluti
   Prospiciens, talem praestiteras fieri.
Nam nostrae miserans naturae conditionem,
   Serpentis postquam fraus vitiavit eam,
Contuleras hominum generi solacia crebra
   Per claros homines atque tibi placitos,
Efficiens fortes, per quos fragiles regerentur
   [Col. 0725C] Doctos, qui reliquos instruerent stolidos.
Ut lux illorum tenebras depelleret horum,
   Errantes revocans, restituensque viae,
Stantes ut erigerent lapsos, miserisque piorum
   Virtus exemplo esset et auxilio.
Et tales semper dederas ab origine mundi,
   Apti salvandis qui fuerant aliis.
Inprimis patriarcharum sacer ordo, deinde
   Legifer, et vatum missus ad hoc chorus est.
Nec non in variis imitabile gentibus olim
   Exemplar iusti, te quoque teste, dabant.
Sed quis per servos servis te consuluisse
   Miretur; donum sit licet eximium?
Cum per te mundi dominus plus egeris, immo
   Sis passus minimis maxima pro famulis.
[Col. 0725D] Pro quibus iniustis iustus, pro sontibus insons,
   In mortem propriam tradideras animam.
Tanta redemptor erat nostrae tibi cura salutis.
   Perdita ne fieret prorsus imago tui.
Unde tibi laudes modulentur cuncta creata,
   Atque genu flectant inferus, arva, poli.
Nam neque dum complevit opus, tua gratia, tantum,
   Cessavit, sine qua deperit omnis homo;
Sed post haec eadem lucrandis omnibus extat
   Cura per electos gentibus exhibita.
Oris apostolici terram sonus ivit in omnem,
   Verba per extremas intonuere plagas,
[Col. 0726A] Cui dedit, aetherea caeli demissus ab arce,
   Flammantes linguas Spiritus omnipotens.
O quam multorum purgatas sorde reatus
   Mentes ardentes fecit amore tuo!
Ordinis ejusdem nec non virtutis honore
   Et studio plures post fuerant similes,
Qui simul exemplis animas et dogmate sacro
   Multas caelesti reddiderant patriae.
Quid memorem, quanti pro te tormenta necemque
   Passi, lucrati hinc alios fuerint?
Hos animus constans, illos miracula visa
   Credere haec danti commonuere tibi.
Mille modis tua magna, Deus, clementia gentes
   Salvat per sanctos egregiosque viros.
Nec reges facis expertes fore muneris huius,
   [Col. 0726B] Dum per eos animas corrigis atque doces;
Temporibus Carolus rex, te donante, modernis
   Quam multis summae causa salutis erat?
Credendi pulchre moderandis moribus aptus,
   Et mutare pie perfida corda potens.
[a 1Kb] Cuius nunc insigne genus si pandere coner,
   Compellor regum scribere catalogum.
Sed non est opus: excelsum quia non genus illi,
   Sed summo generi addidit ipse decus.
De claris genitus fulsit praeclarior, atque
   Patribus invictis fortior enituit.
Est quoque iam notum, vulgaria carmina magnis
   Laudibus eius avos et proavos celebrant
Pippinos, Carolos, Hludowicos et Theodricos,
   [Col. 0726C] Et Carlomannos Hlothariosque canunt.
At Tamen hic quanto plus fecerit omnibus illis,
   Dicet praesentis sermo sequens operis.
Unum commemorem, tanto de germine parem
   Quem sanctum Christi praedicat aecclesia,
Scilicet Arnulfum, Francorum qui fuit olim
   Princeps, ac presul post satis egregius.
Ductus amore Dei qui spreverat omnia mundi,
   Quae mulcent oculos, queque trahunt animos,
Malens divinas mundi quam tradere leges,
   Esse Dei famulus quam populi dominus.
Nunc ovat in caelis, praebens miracula terris,
   Sublimis meriti signa decora sui,
Indeque nostrorum totam seriem dominorum,
   Stirpem nempe suam, protegit atque fovet.
[Col. 0726D] Prae cunctis igitur tibi cura nepotibus una,
   Quaesumus, Arnulfus sit tuus omonimus.
Fac ut regnanti Christus sit previus auctor,
   Quo nimis ipsius indiget aecclesia;
Qui modo iustificus rex est, defensor et unus
   Inter tot clades, nunc quibus atteritur.
Ex illo nobis igitur tam principe sancto
   Hactenus est dominans inclita progenies,
In quam descendit sancti benedictio Iacob,
   Quam Iudae pandens ipse futura dedit,
Ut non deficeret de germine sceptriger eius,
   Sed foret inde manens longa ducum series.
Sic electa Deo mansit iam tempore longo
   [Col. 0727A] Haec stirps in regno, atque diu maneat,
De qua non quisquam fortem pietateque plenum
   Miretur regem progenitum Carolum.
Cuius ut exterior virtus roburque parentes,
   Sic satis ornabat religionis amor,
Et quo maior eis provenit gloria mundi,
   Mens humilis tanto plus fuit ante Deum.
Sed huic naturae quicquid bene praestitit ortus [a 1Kb] ,
   Hoc exercitio auxerat assiduo,
Intentus semper rebus constanter agendis,
   Et disponendis consilio stabili.
Unde nec in bellis quisquam felicior illo,
   Tempore nec pacis plus moderatus erat;
Et quod suscepit florens et nobile regnum,
   Reddiderat duplo latius et melius.
[Col. 0727B] Sicque suos, licet invictos, vicisse parentes
   Noscitur, hac multo re magis egregius.
Nam plures unus terras populosque subegit,
   Quam totus regum vicerit ordo prior.
Regnabant inter Rhenum Ligeremque priores,
   Ad boream fuerat terminus oceanus,
Australemque dabant Balearica litora finem,
   Alpes et tectae perpetuis nivibus,
Et Francos orientales, nec non Alamannos,
   Ac Baioarios iam tenuere prius;
Fresones etiam, simul et rexere Thoringos:
   Et regnum Caroli hoc habuere patres.
Pippino patre defuncto, cum fratre regebat [b 1Kb]
   Id Carolomanno, sorte fruente sua.
Atque simultates illum rixasque moventem
   [Col. 0727C] Hic semper multum pertulerat paciens,
Ut mirum multis fuerit, quod viderit ira
   Commotum causis nemo licet gravibus.
Annis sic geminis decesserat ille peractis,
   Et regnum soli iure datur Carolo.
Quod primo victis Aquitanis gentibus auxit [c 1Kb] ,
   Wasconumque simul subiciens populum.
Et iuga cuncta Pyrenei superavit, Hiberum
   Donec ad fluvium tenderet imperium.
Italicasque dehinc regiones subdidit omnes,
   Dicere quas certo quis valeat numero?
In longum decies centenis milibus atque
   Amplius, ut fertur, tenditur Italia.
Tum, quibus est ex non modica Germania parte
   [Col. 0727D] Subdita, Saxones addidit imperio.
Ex hac in latum duplo plus denique Francis,
   In longum partem pene parem renitent.
Pannonias etiam victor subiecit utrasque
   His cum vicinis urbibus innumeris.
Arva Liburnorum, vel que vocitantur ab Histro,
   Nec non Dalmatiam subdidit et Daciam.
Sclavorum populos censum sibi solvere fecit
   Plures, quam quisquam dinumerare queat.
Gesserit ista quibus bellis, signando priores
   Quattuor annales iam retulere libri.
Nunc studium, mores, ususque domesticus, eius
   [Col. 0728A] Corporis et habitus, que fuerint referam.
Que quicumque sciet iam non mirabitur, illi
   Cur sic contigerint omnia laeta foris.
Nam quod scire decet hominis meminisseque cunctos,
   Hic quoque lectorem commoneam breviter.
Audiat hoc omnis rector, vel praemia gestis
   Pro laudabilibus quisquis habere cupit:
Interius radix operum latet exteriorum,
   Mens moresque viri facta palam generant.
Qui solet esse domi constans prudensque decenter,
   Perficit is crebro facta decora foris.
Intra se vitiis dominans, rationeque pollens
   Exteriora sibi nulla nocere sinit,
Fortiter in cunctis facienti seu pacienti
   [Col. 0728B] Pro meritis animi gloria proveniet;
At cui mens torpet, mores neque corrigit in se,
   Illum iure manet dedecus exterius
Sic regnum terret cunctos extrinsecus hostes,
   In se quod pacem iusticiamque tenet;
At contra si quod scelus et discordia foedat,
   Raptores avidos clade sua faciat.
Ergo domi Carolum rationis iura secutum
   Est comitata foris gloria magna satis.
Assuescens potuit virtutibus exuperare,
   Ferreque consilio cuncta pericla sua.
Et quia iusticia pacatum reddidit intus,
   Externis regnum cladibus eripuit.
Artibus ipse quidem cunctis instructus honestis [d 1Kb] ,
   Harum doctores magnifice coluit.
[Col. 0728C] A sene levita quodam cognomine Petro
   Curavit primo discere grammaticam.
Artis rethoricae, seu cui dialectica nomen,
   Sumpsit ab Alquini dogmate noticiam.
Hic etiam levita gradu multumque peritus,
   Ex Anglis veniens Saxo fuit genere.
A quo precipue studuit totam rationem
   Et legem cursus noscere siderei [e 1Kb] .
In causis iudex iustissimus, audiit ipsas
   Sepius, et finem litibus imposuit.
In sermone satis dulcis, facundus, abundans,
   Nec patrio tantum claruit eloquio,
Sed solitus lingua sepe est orare latina,
   Nec graece prorsus nescius extiterat;
[Col. 0728D] Intellexit eam melius, quam proprietates
   Illius posset voce sonare sua.
Legerat assiduae Scripturae dicta sacrate,
   Quosque libros sancti composuere Patres;
Quos Augustinus caeli de civibus almis
   Scripsit, amanter eos crebrius audierat.
Scribere temptabat: nam circumferre solebat
   Secum cum parvis codicibus tabulas,
Ac ponens ipsas ad cervicalia lecti
   Regalis, numquam fecit abesse sibi:
Inter tot curas, tantique negotia regni,
   Rex exercuerat his animum studiis.
[Col. 0729A] Cuius ut ingenium multum resplenduit acre
   Sic omnis motus optima temperies.
Non umquam nimium laetus, non valde remissus,
   Non multum tristis atque severus erat;
Non lenis hominum vitiis, non turbidus ira.
   Plectebat iusta cum ratione reos.
Quod terrore magis fieri quam morte volebat,
   Ni cum dira rei cogeret impietas.
O qualis probitas, quam constantissimus ordo
   In cunctis eius moribus enituit!
Fortis in adversis rebus, cautusque secundis,
   Perpetuae tenuit sobrietatis iter.
Tantum cum natos sibi Pippinum Carolumque
   Mors auferret, ob hoc ipse nimis doluit.
Nec non Rhuottrudis, reliquis quae filia natu
   [Col. 0729B] Maior erat, flevit valde gemens obitum.
Hanc et Grecorum luxerunt ditia regna,
   Quod non hac tali digna forent domina.
Sponsa fuit Constantini nam, sceptra regentis
   Illius semper nobilis imperii.
Inclita Constantinopolis de germine nostri
   Optabat Caroli nobilior fieri.
Tantum contigerant haec infortunia regi,
   In his quae genuit pignora clara satis.
Tum concertabat constantia cum pietate,
   In Carolo virtus utraque non modica.
Haec casus omnes iussit tolerare decenter,
   Illaque dilectae commonuit sobolis;
Ista magnanimus fulsit virtute, sed illa
   [Col. 0729C] Non minus ardebat plenus amore pio,
Quorcica vicit pietas in morte suorum,
   Et regem largas compulit ad lacrimas.
Nec non Romani mortem sibi flevit amici
   Pontificis, nomen huic Adrianus erat.
Nam velut in reliquis rebus, sic optimus eius
   Laudatur merito mos in amicitiis;
Admittebat eas caute, sed firmiter immo
   Ex se servavit foedere perpetuo.
Unde decus regni factis et nomen amicis
   Auxerat externis regibus et populis.
Ex quibus unus erat Hadefonsus nomine dictus,
   Qui rex Asturiae Galliciaeque fuit,
Qui dum legatos et munera mitteret illi,
   Mandabat dici se proprium Caroli.
[Col. 0729D] Scottorum reges ipsum dominum vocitabant,
   Ac se subiectos ipsius et famulos
Hoc apices ab eis missi testantur ad illum,
   Quorum claret amor maximus alloquio.
Persarum princeps illi devinctus amore
   Precipuo fuerat, nomen habens Aaron.
Gratia cui Caroli prae cunctis regibus atque
   Illo principibus tempore cara fuit:
Augustis cum Grecorum poscentibus ultro
   Dignatus pactum pacis inire fuit.
Unde suos ad eum legatos mittere crebro
   Curavere Leo, Niciforus, Michahel.
Transgredimur moetas, dum designamus amicos,
   Monstrandus magis est ipse stilo Carolus.
Hic se venatu nec non equitando frequentor
   [Col. 0730A] Fecerat ignarum desidiae poenitus;
Vix illi glatialis hiemps auferre valebat
   Usus castrenses gestaque militiae.
Praeterea solitus fuit exercere venatum,
   Qua tunc arte magis nemo peritus erat;
Et naturali fontes fervore calentes
   Illi praestabant grata lavacra nimis.
Unde locum sedis sibimet delegit Aquensis,
   Plurima quo manat copia talis aquae,
Balnea qua multo condens iucunda decore,
   Annis extremis mansit ibi iugiter.
Ac secum fecit natos proceresque lavari,
   Quodque sui custos corporis agmen erat.
Eiusdem nam commoditas spetiosa lavacri
   Centenos homines plusque valet capere.
[Col. 0730B] Corpore robusto fuit ipse decenter et amplo,
   Incessu firmus, vividus atque agilis,
Egregie procerus, et hoc moderamine iusto,
   Septem namque suis longus erat pedibus.
Ipse rotundus apex capitis, cervix et obesa,
   Naris plus paulo quam mediocris erat;
Late fulgentes oculi, facies quoque laeta,
   Et vox clara satis, pulcraque canities.
Usus vestitu patrio, semper peregrinum
   Respuerat, quamvis pulcher et ipse foret.
Bis tantum Romae, summis rogitantibus ipsum
   Praesulibus, longa usus erat tunica;
Tunc etiam clamidis speciosae sumpsit amictum,
   Moreque Romano tegmina facta pedum;
Regalis habitus tantum gestabat honorem,
   [Col. 0730C] Cum celebraretur valde sacrata dies,
Aut quotiens aderant missi mandata ferentes
   Ex longe positis gentibus et ducibus.
Tunc auro textam nectebat fibula vestem
   Aurea, comebat gemma pedes varia,
Distinctum viridi gessit diadema smaragdo,
   Stellatus radiis iaspidis ensis erat.
Distabatque parum reliquis in veste diebus
   A solito procerum vel populi habitu.
Felici semper valitudine laetus ad annos
   Supraemos vitae poene suae fuerat,
Nam servavit eam victu sumens moderato,
   Solum quod sensit esse salubre sibi.
Si tamen adversum leviter quicquam pateretur,
   Quod iam crescenti contigerat senio,
[Col. 0730D] Non admittebat medicos, sibi nempe perosos,
   Plus arbitratu cuncta suo faciens.
Cum reliquis vitiis specialiter oderat illud,
   Quo vertunt mentis pocula multa statum;
Hinc vinum parce potum quoque sumpserat omnem,
   Atque cibis paulo aegrius abstinuit.
Nam vix ferre suum poterat ieiunia corpus,
   Quae sibi nonnumquam noxia questus erat.
Cum numero solitus hominum convivia grandi,
   Sed tantum festis praecipuis, agere.
Porro quaterna iugem praebebant fercula caenam,
   Praeter venantum que labor attulerat,
Assam qui verubus longis inferre solebant,
   Illi gratus erat plus aliis cibus hic.
[Col. 0731A] Caenanti lector recitans non defuit umquam,
   Perque vices aliquod audiit acroama:
Res antiquorum gestas regumque piorum
   Ipse legi sibimet fecerat assidue.
Indulgere parum somno permiserat illum
   Mens semper magnis dedita consiliis,
Et res magnificas iugiter meditatio volvens
   Reddiderat curis multimodis vigilem.
Ob hoc nocte quater fertur vel sepius, omni
   Somno depulso, membra levasse toro.
O quantum curis respublica creverat illis,
   Quam conservatum floruit imperium!
Nam bene previdit, nec qua ratione pateret
   In regnum variis hostibus introitus.
Gallica praestruxit nec non Germanica classe
   [Col. 0731B] Litora, qua fluvios suscipit oceanus,
Atque quod Europam pelagus seiungit ab austris,
   Et dirimit terras gurgitibus media,
Qua rapidos ex Gallorum regionibus amnes
   Aut capit ex magnae partibus Italiae,
Hostia seu portus, positis stationibus, omnes
   Fecit inaccessos hostibus omnimodis.
Hinc nec eo Mauri quicquam vivente nocebant,
   Nec Northmannorum tunc metus ullus erat,
Ni Centumcellae---sic urbs Hetrusca vocatur---
   Quod tunc a Mauris depopulata fuit,
Et quod Northmannis vastantibus, insula quaedam
   Parvula Fresonum dampna tulit gravia.
Ve tibi, vae tali modo defensore carenti
   Frantia, quam variis cladibus opprimeris?
[Col. 0731C] Gentibus ecce pates populantibus undique saevis,
   Et quondam felix nunc nimis es misera;
Quippe tuis hilares exultant fletibus hostes,
   Ditanturque tuis assidue spoliis,
Milia cesorum captivaque turba tuorum
   Amplior est numero, quam sit harena maris.
Nam Carolo moriente, tuum decus et honor omnis
   Ex illo sensim fugit et interiit.
Nunc tamen Arnulfo merito sub principe gaudes,
   Qui similis tanto moribus est abavo,
Denique magnanimus, clemens, promptusque labore
   Pervigili lapsum corrigit imperium,
Francorumque movet veteri virtute lacertos,
   Atque vocat resides rursus in arma viros.
[Col. 0731D] Sed moles immensa, diu quae corruit ante,
   Non restaurari se subito patitur.
Illi det vitam, qui virtutem dedit amplam,
   Et magne nobis causa salutis erit.
Vos que de Carolo restant dicenda, Camenae,
   Strictim veloci carmine concinite.
Cum fuerit regno tam clarus in amplificando,
   Intentus bellis continuis animo,
Ornatus operum varios tamen, et decus ingens
   Fecerat, et visu moenia pulcra nimis;
Ex quibus inprimis merito laudatur Aquensis
   Sedis mirifice condita basilica,
Quam pie Christe tibi sanctaeque tuae genetrici
   Ad laudem studuit perpetuam facere.
Ingylemhem dictus locus est, ubi condidit aulam,
   [Col. 0732A] Aetas cui vidit nostra parem minime.
Quorum multiplicem si quis describere laudem
   Curabit, longum texet opus nimium.
Ad quae marmoreas praestabat Roma columnas,
   Quasdam praecipuas pulcra Ravenna dedit.
De tam longinqua potuit regione potestas
   Illius ornatum Francia ferre tibi.
Preterea Rheni constravit ponte fluenta,
   Commoda dans urbi tanta Mogontiace.
Est ibidem latus quingentis passibus amnis,
   Ut pondus tanti scire queas operis.
Quodque magis stupeas, firmaverat ordine recto
   Colles ingentes fluctibus in mediis;
Supposuit basibus haec fundamenta locandis,
   Et supra celsam struxerat inde viam.
[Col. 0732B] Hoc opus extremis illius poene sub annis
   Consumpsit subito flamma vorax poenitus.
Quod reparare volens, fieret quo saxeus illic
   Pons, ubi constructus ligneus ante fuit,
Prô dolor est obitu praeventus, opusque remansit
   Hoc imperfectum, sic quoque semper erit.
Virtutis monimenta manent tamen eius in aevum,
   In vastis stantes gurgitibus tumuli.
Congestae saxis etenim tellureque moles
   Parent elatis flumine verticibus,
Aggeribusque pari spacio distantibus ordo
   Metitur lati terga decens pelagi.
Condidit et Domino perplurima templa dicanda,
   Exornans eadem sumptibus ex propriis.
Neglectu dilapsa prius vel tempore longo
   [Col. 0732C] In regno reparans cuncta suo noviter.
Religionis enim sanctae studiosus amator,
   Sectatorque fuit catholicae fidei.
Tempore namque suo hereses extinxerat ortas,
   Quod iam praemissis diximus ante libris.
Aecclesiam certis intraverat impiger horis,
   Fundens devotas nocte dieque preces,
Eius et omne ministerium cum vestibus atque
   Vasis ornatu composuit nimio.
Verus quippe Dei cultor praeponere sancto
   Eius nil umquam servitio voluit.
Nam regnum terrestre tenens, caelestis amore
   Plus multo flagrans extitit et cupidus.
Quod sibi, prae cunctis clemens, et largus egenis,
   Curavit donis assiduis emere.
[Col. 0732D] Nemo peregrinos illo plus fertur amasse,
   Nemo pari cura suscipiebat eos:
In quo paene modum pietas excesserat eius,
   Si quid in hoc nimium quisque potest facere,
Cum non regali solum foret advena turba
   Aulae, sed toto iam gravis imperio,
Ipse pius compensabat dispendia rerum,
   Mercedis laeto perpetis intuitu.
Hac invitati fama cum partibus orbis
   De cunctis ad eum confluerent inopes,
Non tamen in proprio satis exercere putabat
   Regno gratuite largitionis opus,
Sed per legatos mittebat ad extera regna
   Christicolis crebro munera pauperibus;
[Col. 0733A] Quos Aegyptus Alexandrique ex nomine dicta
   Urbs inopes habuit, iuvit eos opibus.
Africa munificum Cartagoque senserat illum,
   Est experta satis largifluum Syria.
Ad Hierosolimam seu cetera quae loca Christi
   Gestis corporeis sanctificata manent,
Saepius indiguis donanda fidelibus auri
   Misit et argenti pondera non modica.
Trans mare gentiles positos solum sibi reges
   Ad hoc firmata iunxit amicitia,
Quatinus illorum, qui sub ditione fideles
   Essent, perciperent inde refrigerium.
Praeque locis sanctis aliis, specialiter eius
   Menti Romanae sedis inhaesit amor;
Nam sanctum venerans Petrum, qui claviger extat
   [Col. 0733B] Caeli, quique chori primus apostolici,
Eius ad aecclesiam donaria maxima sepe
   Mittens, thesauros contulit innumeros,
Atque sui magis in toto nil tempore regni
   Curavit, maius non habuit studium,
Quam sedes Romana suo munimine fulta,
   Ut veteri pollens nobilitate foret.
Et tamen ipse quater tantum pervenerat illo,
   Vota precesque pia solvere mente volens,
Ultimus adventus hac causa contigit eius,
   Quod turbatus erat tunc status ecclesiae,
Scilicet eiecto simul et tormenta Leone
   Praesule perpesso civibus a propriis.
Hoc quasi naufragio suprema pericula passum
   Vexatumque loci sedicione statum,
[Col. 0733C] Ad portum placidae statuit revocare quietis,
   Illic per totam poene manens hiemem.
Tunc ibidem culmen susceperat imperiale,
   Ordine quo quarto diximus ante libro.
Quod tamen invitus papa cogente recepit,
   Et multis populi Romulei precibus.
Qui si consilium praescisset praesulis ante,
   Tunc se subtraheret prorsus ab aecclesia,
Denique sic multis coram iuraverat ipse,
   Quamvis illa dies valde foret celebris.
Videris hoc illi tantum cur displicuisset,
   Quod mos est aliis regibus appetere.
Ipse decem posthaec et ternos circiter annos
   Augusto laetus vixit in imperio.
In quibus antiquas leges correxit, in ipsis
   [Col. 0733D] Uniri mandans dissona que fuerant.
Addidit his etiam noviter quae congrua duxit,
   Pauca quidem numero valde sed utilia,
Cunctorumque sui regni leges populorum
   Collegit, plures inde libros faciens.
Nec non quae veterum depromunt proelia regum,
   Barbara mandavit carmina litterulis.
Coepit et ingenii totis cum viribus acris
   In linguam propriam vertere grammaticam.
Ardua phylosophis etiam res haec foret, artem
   Ad hanc sermonem cogere barbaricum.
Talibus a studiis non regni maxima cura,
   Non aetas gravior tum revocavit eum.
Compotus annalis fuerat notissimus illi,
   [Col. 0734A] Quem rimabatur mente satis vigili.
Sidereos ortus, cursus, obitusque notabat,
   Nullus eum punctus zodiaci latuit.
Et ventis bis sex totidem quoque mensibus ipse
   Francorum lingua nomina composuit.
Illi namque prius menses dixere latinis
   Et partim linguae nominibus propriae;
Ventorum vero proferre vocabula tantum
   Norant eloquio quattuor ante suo.
Nonne videns quantum sudarit in artibus istis,
   Proelia vix ab eo quaelibet acta putes?
Rursus si numeres eiusdem bella, triumphos,
   Armis tot regna subdita, tot populos,
Otia mireris, quando vel parva legendi,
   Vel quid discendi contigerit spacium?
[Col. 0734B] Cum operis differs huius finire laborem,
   Dum Caroli trepidas dicere mens obitum,
Sit licet hoc nobis mestum, sit triste, sed ordo
   Exigit, idque nihil nos reticere iuvat.
Quin potius dulces lacrimae lugentibus esse,
   Atque sui gemitus ipsa querela solet.
Ipsius ut regni Hludovicus filius heres
   Et consors factus, patre iubente, fuit---
Namque hunc Augustum sumpto diademate dici,
   Ut regeret secum iusserat imperium---
Ipse dehinc morbo pariter defessus et aevo,
   Alterius vitae tendit ad introitum.
Venatum tamen ex aula perrexit Aquensi,
   Autumni lapso tempore iam medio.
Hinc in praedictam rediens se contulit aulam,
   [Col. 0734C] Disponens in eo tunc hiemare loco,
At mensis veniens Iani de nomine dictus
   Acribus hunc subito febribus inplicuit.
Abstinuitque cibis, statim sic pellere morbos
   Vel saltim levius ferre suos solitus.
Sed dolor accedens lateris, iam tempus adesse
   Eius decessus fecerat haud dubium:
Cumque dies senos decumberet, inde secutus
   Septimus huic vitae ultimus extiterat.
In quo percepto venerando corpore Christi,
   Adiungi meruit civibus aethereis.
In templo situs est, ibidem quod condidit ipse,
   Quali cum luctu nemo referre valet.
Post octingentos Christi nascentis ab ortu
   Hic annus quartus extitit et decimus;
[Col. 0734D] Ipse die quinta decesserat ante Kalendas
   Mensis, quo Numa rex Februa constituit.
Multa propinquantis fuerant praesagia finis,
   Atque rei tantae congrua prodigia.
Denique defectus solis luneque frequenter
   Annis continuis contigit ante tribus.
Septenis ater color est in sole diebus
   Visus lucigenam commaculans faciem;
Porticus immensae molis collapsa, repente
   Aulae iam dictae omne decus minuit;
Quemque decem Rheni pontem construxerat annis,
   Horis consumpsit flamma tribus poenitus:
Nam nisi quae labens fluvius subtraxerat igni,
   Astula nec saltem parva superfuerat.
[Col. 0735A] Ipseque Danorum contra regem Godefridum
   Ultima disponens bella senex agere
Ibat per patriam cum milite nostram,
   Exiit et castris exoriente die.
Nam tum pallenti spargebat luce serenum
   Aëra sol superis partibus appropians.
Cernitur a cunctis subito delapsa ruisse
   De coelo species sideris ignivomi,
Vibratamque facem longo traxisse volatu,
   Donec in laevam decidit ipsa plagam.
Hoc admirantem sonipes, quo vectus abibat,
   Elisit casu praecipiti graviter;
Denique regalis clamidis hinc fibula rupta,
   Disruptusque simul balteus est gladii,
Excussumque manu telum, quod forte gerebat,
   [Col. 0735B] Invitus longum iecerat in spacium.
Preterea tremor hoc aulae praedixit Aquensis,
   Terrificans cunctos motibus insolitis,
Idque domus regis crepitu laquearia crebro
   Tactaque signabat fulmine basilica,
In qua per gyrum lucens epygramma canebat,
   Aedem quis tantam condiderit Domino,
Idcirco Carolus princeps ibi commemoratus
   Extremi versus in serie fuerat;
Sed quibus est scriptum, PRINCEPS, mirabile dictu,
   Sponte sua poenitus dispereunt apices,
Deletique sui vestigia nulla relinquunt,
   Mensibus haud multis ipsius ante obitum.
Quod quia vis quaedam cunctis incognita fecit,
   Tristiciam multis omen hoc intulerat.
[Col. 0735C] Iure more doluit signis exterritus orbis
   Hunc, cui post similem non habiturus erat.
Sed nec in antiquis ducibus seu regibus illo
   Omnimodis quisquam clarior enituit:
Romani multis ducibus multisque sub annis
   Italiae populos vix sibi subdiderant,
Unus hic in spacio perpauci temporis omnem
   Subiecit victor, disposuit dominus;
Adde tot Europae populos, quos ipse subegit,
   Quorum Romani nomina nescierant:
Ob hoc mirificos Caroli qui legeris actus,
   [Col. 0736A] Desine mirari historias veterum.
Non Decii, non Scipiadae, non ipse Camillus,
   Non Cato, non Caesar maior eo fuerat;
Non Pompeius huic merito, vel gens Fabiorum
   Praefertur, pariter mortua pro patria,
Terrea forsan iis fuerit par gloria, sed nunc
   Caelestis Carolus culmen honoris habet.
Illic Daviticae pollet virtutis honore
   Cum Constantino atque Theodosio;
Illic antiquum gaudet quod vicerit hostem
   Eripiens multos ipsius a laqueis,
Illic congaudent illi salvata per ipsum
   Munere Christe tuo milia spirituum.
Quis numeret, quantas animas, dum credere fecit
   Saxonum populos, reddiderit Domino?
[Col. 0736B] Quot nunc aecclesiae fulgent, ubi fana colebant
   Antiqui, quot sunt structa monasteria?
Quot laudes in eis, vel quot tibi vota fideles
   Reddunt, tot Carolo praemia, Christe, dabis;
Iudiciique dies cum venerit ultima magni,
   Qua reddes omni quod meruit homini,
O quam laetus erit, sibimet commissa talenta
   Praesentans grandi multiplicata lucro?
Nullus apostolicis tunc iure propinquior illo,
   Ut res ipsa docet, caetibus esse valet.
Nam cum ludaico processerit agmine Petrus
   Stipatus, cuius dogmate crediderat,
Paulus totiusque [a 1Kb] , licet si dicere, mundi
   Gentes salvatas duxerit ore suo:
Andreas populos post se producet Achivos,
   [Col. 0736C] Iohannes Asiae proferet aecclesias:
Matheus Aethiopes niveos baptismate factos,
   Indorum Thomas ducet ad astra greges:
Tum Carolum gaudens Saxonum turma sequetur,
   Illi perpetuae gloria laeticiae.
O utinam vel cunctorum sequar ultimus horum,
   Qui nostri salvi de populo fuerint!
O si Christe velis hoedum transferre sinistrum,
   Me pius ut dextris consocies ovibus,
Quo non mortalis psallam tibi carminis odas,
   Sed laudem valeam dicere perpetuam! Amen.




ANNO DOMINI DCCCIX.
SANCTUS SIMPERTUS ABBAS MURBACENSIS.




[Col. 0737]
NOTITIA HISTORICA IN SANCTUM SIMPERTUM.
(Ex Fabricio, Biblioth. med. et Inf. Latinitatis.)

Sindpertus vel Simpertus, abbas Murbacensis et episcopus. Expungunt eum ex serie abbatum Murbacensium Gabr. Bucelinus et Car. le Cointe Annal. Francorum; restituit autem illum Mabillonius.

De episcopatu ejus non omnia huc usque fuerunt clara. Mabillonius sedem ipsi ignotam dicit. Auctores Historiae litterariae Galliae, tom. IV, p. 362, eum episcopum Augustanum an. 809 mortuum dicunt. Melius Eccardus Rerum Francicarum XXV, 46, 47, ex variis documentis ipsum Ratisbonensem, et an. 791 defunctum esse, asserit.

Ejus Epistolam Encyclicam admodum brevem edidit Mabillonius, Annal. p. 418, cui accedit alia salutatoria. Regularia statuta monasterii Murbacensis edidit Bern. Pez. tomo II Thesauri Anecdotorum novissimi, p. 72.




[Col. 0737]
SANCTI SIMPERTI REGULARIA STATUTA MONASTERII MURBACENSIS.
(Apud Pezium, Thesaurus Anecd. nov., t. II.)

[Col. 0737A] In nomine Domini amen. Noverint universi praesens publicum instrumentum, infra scriptorum regularium statutorum et caeremoniarum tempore sancti Simperti episcopi Augustensis ac abbatis monasterii Murbacensis promulgatorum pariter et observatorum transumptum seu transcriptum continens, inspecturi, quod anno a Nativitate Domini Incarnationis millesimo quingentesimo, indictione tertia, die prima mensis Maii, hora ipsius diei octava vel quasi ante meridiem, in loco capitulari monasterii Murbacensis, serenissimo principe et domino domino Maximiliano Romanorum rege feliciter regnante, in mei notarii publici testiumque infra scriptorum, ad hoc specialiter vocatorum et rogatorum, praesentia personaliter constituti reverendi, honorabiles [Col. 0737B] ac religiosi viri domini Waltherus de Wiltsperg abbas, Leonhardus de Reichenstain decanus, et capitulum, seu conventus ecclesiae, seu monasterii imperialis sancti Leodegarii in Murbaco, ad Romanam Ecclesiam nullo medio pertinentis, ordinis sancti Benedicti Basiliensis dioecesis, proposuerunt et verum esse asseruerunt, quod anno indictionis, ut supra, die prima mensis Aprilis, propter evidentes et urgentes necessitates dicti monasterii Murbacensis, nec non ob praeceptum regale abbati praefato factum ad dietam sacri imperii principibus in Augusta praefixam, ministerialium ipsius monasterii certa scientia et expressa voluntate accedente ad Augustam [Col. 0738A] destinarunt venerabilem et egregium virum fratrem Joannem Naburg sacrae theologiae professorem et decretorum doctorem, monachum praedicti monasterii et praepositum ecclesiae beatae Virginis in Murbaco, qui ob sancti Simperti et abbatis honorificentiam adiit monasterium sancti Udalrici in Augusta ordinis ejusdem, et, ut idem asserebat, quod laeta inibi humilitatis fronte fuerit susceptus. Inter colloquendum abbas sancti Uldalrici et nonnulli alii Patres regulari pollentes institutione sancti Simperti (ut decet) debitum honorificentiae cultum ampliare cupientes, praelibato doctori ac monacho humiliter supplicarunt, quatenus regularia instituta tempore sancti Simperti custodita, et ab eodem promulgata transumi et transferri faceret, et ab abbate Murbacensi fieri impetraret.

[Col. 0738B] Unde praedicti reverendi, honorabiles ac religiosi viri domini abbas, decanus et conventus antedicti monasterii Murbacensis piis annuere votis et veritati non deesse, et magnificum vitae ac famae decus sancti Simperti Dei intuitu, qui gloriosus est in sanctis suis, propagare cupientes, statuta, caeremonias sancti Simperti, illibatam vitam piarum aurium aedificationem docentes, in una vetusta rotula seu charta pergamena exarata, certa, sana, integra, illaesa, in nullis characteribus rasa aut caduca, tunc mihi notario subscripto ostenderunt, praesentarunt atque dederunt, meque in praesentia testium subscriptorum [Col. 0739A] debita cum instantia requisierunt, quatenus abbati et conventui sancti Udalrici in Augusta, ubi sanctus Simpertus tumulatus esse dignoscitur, eamdem rotulam regularium statutorum et caeremoniarum transcribere et in publicam formam redigere vellem, in finem, ut eisdem copiis authenticis tanquam rotulae originali coram quibuscunque personis cujuscunque status sive [Cod., status sui] praeeminentiae exstiterint, stetur et credatur.

Quam quidem rotulam sive chartam pergamenam vetusta littera exaratam recepimus, vidi ac de verbo ad verbum transumpsi, transcripsi, et copiari, debita cum collatione per me cum eisdem facta, feci, nihil addito vel mutato quod facti mutet substantiam aut variet intellectum, ipsamque chartam sive rotulam [Col. 0739B] regularia statuta sancti Simperti continentem de verbo ad verbum satis alta, clara et intelligibili voce testibus astantibus perlegi, tenorem, qui sequitur continentem.


Regularia decreta a sancta synodo in Francia jussu Caroli Magni patricii et regis Romanorum celebrata, ad memoriam verbo et scripto praesentibus fratribus monasterii Murbacensis patefacta per Simpertum abbatem ejusdem loci et episcopi Augustensis, cui synodo interfuit personaliter.

Ad memoriam vestram, fratres charissimi, revocare scripto decrevimus ea quae verbis et capitulis, quae ibi digesta sunt, quasi recapitulationem facientes possibilitatis et necessitatis in eis commoda requisivimus, quia quaedam ibi secundum auctoritatem regulae, quaedam vero usu et consuetudine prolata [Col. 0739C] sunt, quae consuetudo, si aliquo vitio corrupta non fuerit, pro lege regulari inculpate retineri poterit.

Primo enim capitulo denuntiatum est, ut, cum abbates ad propria loca remeassent, regulam per singula discutientes relegerent et adimplerent, quod a nobis in discussione verborum juxta modulum intelligentiae nostrae actum est. Illa vero adimpletio non in spatio temporis sicut illa interpretatio, sed in cursu totius vitae nostrae ponenda est duobus modis, aut adimplendo, Domino adjuvante, sponsionem nostram; aut si peccatis surripientibus praevaricatores sanctae regulae existimus, emendando regularibus disciplinis.

Secundo, ut, qui possunt, regulam memoriter discerent. [Col. 0739D] Ubi jungendum putavimus, ut, cum ex corde recitanda dicitur, a dictatoribus ordinatis distantibus interpretetur. Quosdam vero totam per ordinem memoriae commendare jussimus, qui descripti in nostro catalogo continentur, quorum numerus usque ad triginta sex excrescit. Quibusdam vero capitula decem ex eadem regula denominata discenda injunximus, qui simili modo descripti noscuntur, nisi forte aetatis aut visus impedimentum ad discendum obstiterit: saltim haec clauso codice ex corde possunt proferre. Qui vero nec ex integro nec ex parte ista percurrere nequierint, audiendae sententiae singulorum penetrent et menti reponant, in quo se participes caeteris, si opere audita probaverint, esse non dubitent. Ubi etiam addendum est, ut nullus fratrum [Col. 0740A] praetermittatur, qui in aliqua meditatione lectionis divinae tempore ordinato occupatus non sit, verbi gratia, ut scholastici, postquam psalmi, cantica, et hymni memoriae commendata fuerint, regula post regulae textum committi, interim vero historiam divinae auctoritatis et expositores ejus, nec non et collationes Patrum et vitas eorum legendo, magistris eorum audientibus percurrant. Postquam vero in istis probabiliter educati fuerint, ad artem litteraturae et spiritales se transferant flores. Qui vero de habitu saeculari conversi notitia litterarum indigent, post earum cognitionem orationem Dominicam et symbolum, et sic deinceps poenitentium psalmos, post haec reliquos, usque dum vita et virtus suppetit, discere non desinant.

[Col. 0740B] Tertio, ut omnes officium sancti Benedicti faciant. Quod capitulum illis observandum convenit, qui hactenus Romanae Ecclesiae officio sub monachico habitu degentes usi sunt. Nos vero, qui ab ipsis pene cunabulis a majoribus nostris eruditi in eadem dispositione viximus, quidquid menti occurrit, quod negligentia praetermisit, emendatio supplere debebit, id est, omnes horae canonicae tam ad nocturnas vigilias, quam ad diurnas horas excepto completorio antiphonis terminentur. Hebdomadarii legentes in refectorio lectiones per singulas horas canonicas unicuique tempori congruentes, in ecclesia recitant, quas per ordinem memoriae commendent. Similiter et eas, quae tempore aestivo ex prophetis ad nocturnas decantandae sunt, pronuntiationes in choro per [Col. 0740C] tres horas canonicas, id est, ad nocturnos, matutinis et vespertinis conventibus sine intermissione fiant. Psalmi ordinate absque ulla festinatione divisionibus in versibus custoditis psallantur, orationes quae a sacerdote recitantur, usque ad divisionem versuum ab eodem sacerdote dicantur, ac deinde subsequentia congregatio respondeat. Quinquagesimus sine confusione alicujus praecipitationis choris alternantibus dicatur: Kyrie eleyson in ordine suo simul stando ordinate decantent. Ea vero quae in regulari distributione psalmorum de usu Romanae Ecclesiae addita sunt, et in quibusdam coenobiis in usu non habentur, adhuc nobis retinenda censuimus, donec consultu meliorum aut dimittantur, aut tenendum certiora reddantur.

[Col. 0740D] Quarto, ut abbates communes esse debeant ejus monachis in manducando, in bibendo, in dormiendo, seu in caeteris quibuslibet causis. In hoc quippe negotio uti regulari potestate volo, cui non praejudicat alicujus novae constitutionis censura. Sive enim communi victu, seu in abstinentia singulari, quilibet rumore vulgi respergi poterit, quod et exemplo Salvatoris et ejus praecursoris factum dignoscitur. Nos vero sicut in conventu fratrum infirmitates corporis nostri exposuimus, non in tantum obtemperando gulae illecebris, quantum consulendo necessitatibus corporis, sic victum nostrum Domino moderante disponere cupimus, ut et sustineat ad utilia, et non noceat ad adversa.

[Col. 0741A] Quinto, ut fratres in coquina, in pistrino, et caeteris officiis artium propriis manibus laborent, et vestimenta sua lavent: in lavatione vestium antiqua consuetudo teneatur, ut, qui per se possunt, faciant; qui vero senio aut infirmitate deficiunt, cura praepositi ab aliis adjuti eorum necessitas expleatur. In calceamentis vero et vestimentis consuendis adhuc ordinatio nostra teneatur, ita ut qui per se hoc facere potuerint, faciant: quibus vero causa impossibilitatis supra descripta obstiterit, cura praepositi et camerarii eorum necessitas sustentetur, ne ab aliis intus forisve solatio eis ad hoc quaerendi necessitas incumbat. Interim vero, quo haec taliter geruntur, instruendi sunt fullones, sartores, sutores non forinsecus sicut hactenus, sed intrinsecus, qui ista fratribus [Col. 0741B] necessitatem habentibus faciant, quae induciae usque Kalendas Septembres proximas dandae sunt. In coquinandi vero et pistrinandi arte in commune ab omnibus adjuvetur, tam a septemanariis quam a reliquis omnibus, quibus solatio sint novitii et pulsantes nostri ad hoc deputati, donec in supradicto spatio temporis fratres ad hoc eligantur, qui hoc annuis temporibus excursis vicissim expleant, caeterorum omnium solatio, sicut hactenus, adjuti.

Sexto, de modo vigiliarum observando, sicut in illo capitulare continetur, sufficit nobis, id est, ut opus vigiliarum semper cum die finiatur, nisi forte maturius contingat surgere, ubi necesse est ut imbecillitas corporum somno refocilletur.

Septimo, ut a volatilibus omni tempore ab omnibus [Col. 0741C] abstineatur, excepta causa infirmitatis, licet hoc regulae auctoritas non interdicat, sed quasi in arbitrio edendi aut abstinendi derelinquat. Decreverunt in praefata synodo sancti Patres quia optioni nostrae relictum est, religiosioris vitae sumere disciplinam, suoque praecepto firmaverunt, ut a tali edulio monachi abstinentiae freno omni tempore cohiberentur, excepta causa necessitatis suprascripta.

Octavo et nono capitulis, in quibus lavatio pedum in Quadragesima et Coena Domini describitur, facili ordine poterit observari, si abbas praesens fuerit: si non, praepositus, qui in vice ejus est, sicut locum, ita officium compleat.

Decimo: ut abbates frequenter villas non circumeant [Col. 0741D] nisi causa necessitatis, nec fratribus illas custodiendas committant: ubi nostrae visitationis raritas utinam noceat. Nam frequentationis circumitio inter villas ideo nunquam fit a nobis, quia aliud impedimentum nostrae occupationis nos fatigat, dum inter curas episcopatus et palatinas ordinationes nulla ad providendas possessiones nostras nobis licentia suppetit. Sed Deus est testis, qui conscius est cordis, quod in terrenis occupationibus non sponte, sed invitus inhaereo, qui quandoque a tributis Caesaris nos absolvat, quibus obnoxii sumus, ut securius, quae Dei sunt, quandoque nobis agere liceat. Fratres vero, qui in diversis ministeriis foris occupati fuerant, medio Augusto, cum mutatio facienda erit, sive de cellis seu de villis ad coenobium redeant, quod ante [Col. 0742A] nullatenus fieri potest propter notitiam locorum, in quibus praesunt. Interim vero actores boni providendi sunt, qui praedicta loca in posterum provideant.

Undecimo: ut poma et lactucae, nisi cum alius cibus sumitur, non comedantur, quod statim adimpletum est.

Duodecimo vero capitulo: ut tempus phlebotomiae certum non terminetur: nisi quando necessitas exposcit, concedatur. Ubi jungendum est, ut, qui tantummodo phlebotomantur, quadragesimali cibo recreentur: qui vero potionem pro certis aut denominatis passionibus biberint, esu volatilium reparentur. Et ideo volatilia, quae de curtis nostris venire annuo tempore soliti fuerant, ad hoc reserventur: quae vero ex acto [Cod., exacte] censu ab hominibus [Col. 0742B] nostris venerant, pensandum qualiter in fratrum necessaria utilius vertantur.

Tertio decimo: ut mandatum post coenam fiat, quod et antea similiter fecimus.

Quarto decimo: Quod de numero vestimentorum seu calceamentorum dictum est, et de datione uncti et sapone, sicut hactenus a nobis observatum est, adhuc inantea teneatur: ut indigentibus vestimenta praebeantur, veteribus in praesenti redditis: quae vero superabundant priori reddantur propter pauperes consolandos. Corium vero confectum fratribus detur ad annum sicut ante, usque dum sutores nutriantur. Tunc calceamenta praebeantur, sicut in synodo definitum est. Radendi vero usus, qui media quadragesima solebat fieri, in sabbatum sancti Paschae [Col. 0742C] differatur.

Sexto decimo vero et decimo septimo capitulo nihil addendum est, quia sicut ante a nobis observatum est, sic inantea observabitur.

Decimo octavo capitulo in quo carcer talis fieri jubetur, ut focus in eo fieri possit; iste quem hactenus habuimus sufficiat, usque dum plus necessaria aedificia, quae igne consumpta sunt, restaurentur.

Decimo nono capitulo de Alleluia decantatione sicut in eadem synodo definitum est, Romanae Ecclesiae concorditer ut in Septuagesima dimittatur.

Vicesimo capitulo de susceptione novitiorum, sicut regula docet, ita agatur. Tonsura vero eorum et mutatio vestimentorum postquam promissionem [Col. 0742D] suam firmaverint agatur. De sacerdotibus vero vel scholasticis suscipiendis praeceptum synodi non habemus, et ideo susceptio eorum regularis, quantum possibilitas sinit, habeatur, usque dum decretum manifestius inde audiatur.

Vicesimo primo capitulo usus balnei interdictus omnino est, excepto quibus necessitas infirmitatis insistit. Unde nos considerantes infirmorum imbecillitates usque ad initium Quadragesimae scaphas balneum concedimus. Interim vero fiant copae balneariae abundanter praepositi et cellerarii ordinatione factae, in quibus fratres singillatim, et non communiter, cum necessitas exposcit, benedictione ante percepta, lavare possint, invicem sibi solatia praebentibus sine accessu extraneorum. In hac dilatione [Col. 0743A] non praevaricatores synodi, quod absit, simus, sed induciis factis, usque dum necessitas procuretur, ut illicitum cautius afferatur.

Vicesimo secundo capitulo, in quo praecipitur ut abbas ad portam cum hospitibus non convivet, quod nos in usu nunquam habuimus. In auditorio vero, ubi abbas legere solet et cum fratribus et cum hospitibus vicissim seu communiter colloquium habere solitus est, comedere cum hospitibus valde raro usi sumus. Quem usum, nisi certius interdicatur, habere volumus. Qui locus in confinio claustri et januae monasterii situs est, ita ut fratres sine impedimento hospitum, et hospites sine fratribus ad colloquium recipere possit.

Vicesimo tertio capitulo: ut hospitibus, quibus [Col. 0743B] licentia intrandi est in refectorium, digne administretur: abba vero contentus sit cibo fratrum, quod facile observabitur, ut et abbati digne administretur et hospitibus. Fratres etiam in adventu fratrum aliquatenus congaudeant et abstinentiae frena relaxent.

Vicesimo quarto et quinto capitulis, quae de lectoris cibo et ministrorum refectione descripta sunt, statim observata sunt.

Ultima vero duo capitula, quae de prohibitione osculi feminarum et ut monachi nudi non verberentur, istius modi usus apud nos nunquam fuit, nec Domino adjuvante inantea erit. De compatratione et commatratione omnino caveatur, ne ab ullo monachorum aliqua occasione praesumatur, quia in veritate [Col. 0743C] non expedit animabus eorum, et omnino alienum est a proposito eorum. Hactenus explicitis capitulis, quae proxime in sua synodo gesta sunt, et a nobis recapitulatis, supersunt aliqua, quae illa schola monachorum in usu habet juxta quorum exempla nos informandi sumus.

Duas etenim silentii regulas custodiunt, unam nocturnam, alteram diurnam. Illa cum nocturna a collatione vespertinali usque ad versum capituli protrahitur: illa vero diurna a versu capituli usque ad supradictam vespertinam collationem. In illo enim nocturnali silentio penitus loquendi licentia interdicta est: in diurnali vero cum alter alterum appellaverit, sive junior a seniore aliquid requisierit, [Col. 0743D] silenter absque ullo strepitu vocis et humilis fit confabulatio, paucis valde et rationabilibus verbis, nullaque eis aut simul standi aut consedendi aut coambulandi sinitur mora, excepto discendi aut cooperandi gratia, sed semper aut in lectione aut in opere manuum omnes horas diurnas consumant.

Intervallum, quod inter opus Dei et horam refectionis contigerit, aut orando aut legendo transigunt, excepto si ad necessitatem naturae quis ire debeat. Ubicunque gloria sanctae Trinitatis sive in oratorio sive in quolibet loco insonuerit, si stantes sunt, prope usque ad humum prosternuntur usque dum sancta Trinitas perdicatur. Si vero sederint, ab humo surgentes gloriam resurgendo et inclinando deferunt sanctae Trinitati.

[Col. 0744A] Obviantes sibi juniores a prioribus usque ad genu deflexionem corpora humiliando petunt benedictionem. Cum in domum quamlibet intraverint, ubi conventus fratrum esse debet, genuflexo et supplice dextera petunt benedictionem postulando. In salutatione hospitum similiter et genuflectunt, et dexteram terratenus dimittunt.

Cum tempus legendi est, nunquam sine lectorivo suo residere audent, sed singuli singulos habentes lectionem suam in eis memores [Cod., suam meis memoris] commendant, qui quoquomodo a nobis etiam facti fiant, a nobis ordinandum est. Jurandi usus apud eos penitus non habetur, quod evangelicum mandatum eum omnibus Christianis interdicat: quanto magis his qui eum nomine Christiano etiam [Col. 0744B] saeculo abrenuntiaverunt.

Usum Latinitatis potius quam rusticitatis, qui inter eos scholastici sunt, sequuntur. In tali etiam confabulatione notitia Scripturarum aliquotiens magis quam lectione penetratur, et dictandi usus discitur, et ad discendum sensus acuitur.

Haec et alia similia his, quae menti non occurrunt, in supradictorum coenobitarum conversationibus comperta habemus, ad quorum exempla informandos per universa regni sui coenobia monachos decrevit imperiali censura, ut uno modo ea, quae ex auctoritate regulae, seu illa, quae ex consuetudinum adinventione aguntur, in usu habeantur. Unde necessarium reor, si vestrae placet dilectioni, ut in his ante praemoniti certamen habeatis, in his omnibus instrui, ut [Col. 0744C] bonis et honestis moribus exculti non tantum coram Deo laudabiles, sed etiam coram hominibus . . . possit ad humilitatem et gratiarum actionem caeteros revocare. Interim providendi sunt unus aut duo, qui in unumquodlibet ex his coenobiis mittantur ad speculandam vitam et habitum illorum, qui nos in omnibus, in quibus fortasse titubamus, certiores reddant, qui et illis boni exempli forma sint ad quos intraverint, et nobis sine zizaniis mixtum triticum reponendum in horrea reportant.

Super quibus omnibus et singulis dum reverendi, honorabiles ac religiosi viri domini Waltherus de Wiltsperg abbas, Leonardus de Reichenstain decanus, capitulum seu conventus imperialis monasterii Murbacensis [Col. 0744D] sibi a me ut publico notario subscripto unum vel plura publicum seu publica fieri petierunt tot, quot fuerint necessaria, instrumentum vel instrumenta.

Acta sunt haec anno, indictione, die, mense dicti Maximiliani Romanorum regis tempore, loco et hora quibus supra, praesentibus ibidem honorabili domino, et discretis viris Joanne Ortt presbytero capellano Murbacensi, et Richardo Muling atque Joanne de Wertheim ejusdem loci incolis laicis litteratis Basiliensis dioecesis, testibus ad praemissa vocatis specialiter et rogatis.

Et ego Wilhelmus de Hohenhem, etc., laicus conjugatus, Constantiensis doctor publicus sacra imperiali auctoritate notarius, quia dictae rotulae pergamineae [Col. 0745A] vetustae seu chartae Statutorum ac caeremoniarum regularium tempore sancti Simperti usitatorum, praesentationi, receptioni, requisitioni, transumptioni ac auscultationi omnibusque aliis et singulis praemissis, dum, sicut praemittitur, fierent et agerentur, una cum praenominatis testibus praesens interfui, eaque omnia et singula sic fieri vidi et audivi. Idcirco praesens publicum transumpti instrumentum per me fideliter scriptum exinde confeci, [Col. 0746A] subscripsi, publicavi, et in hanc publicam formam redegi, signoque et nomine meis solitis et consuetis signavi rogatus pariter et requisitus in fidem et testimonium omnium et singulorum. Attamen ut veritas magis elucescat, et fides plena adhibeatur, reverendus semper ac colendus domnus Waltherus saepe dictus abbas Murbacensis praesens publicum transumpti instrumentum sigilli ipsius appensione communiri fecit ac jussit.




[Col. 0745]
S. SIMPERTI EPISTOLA ENCYCLICA.
(Apud Mabillonium, Analect., p. 418.)

[Col. 0745B] Reverentissimae matrifamiliae ill. Sindbertus, dono Dei vocatus episcopus atque abba de monasterio Morbac, in Domino aeternam salutem.

De caetero comperiat melliflua charitas vestra eo quod frater vester nomine ille vel ille, de hac luce [Col. 0746B] migravit (ut credimus) ad Christum, qua ex re obnixe obsecramus almitatem vestram, ut pro ipsius anima sic jubemini (sic) agere de psalmis seu missis atque vigiliis, ceu ingens bonitas vestra consuevit. Optamus vos bene valere.




[Col. 0745]
EJUSDEM INDICULUS AD EPISCOPUM.
(Mabill., ibid.)

[Col. 0745B] Domino reverentissimo episcopo ill. Sindbertus, [Col. 0745C] gratia Dei vocatus episcopus atque abba de monasterio [Col. 0746B] Morbac, una cum fratribus, aeternam in Christo [Col. 0746C] Jesu Domino nostro salutem, etc., ut supra.




ANNO DOMINI DCCCIX.
SANCTUS LUDGERUS MIMIGARDEFORDENSIS EPISCOPUS.




[Col. 0745]
NOTITIA HISTORICA IN SANCTUM LUDGERUM.
(Apud Mabill., Act. Ord. S. Bened., saec. IV.)

[Col. 0745C] 1. Liudgerus seu Ludgerus, aliis Luidgerus, Luidigerusve, primus Mimigardefordensis, nunc Monasteriensis, Ecclesiae episcopus apud Westphalos seu occidentales [Col. 0745D] Saxones, qui Frisiis et Francis Ripuariis finitimi sunt, a multis scriptoribus celebratus est. Primus (ut puto) Altfridus, Liudgeri post Gerfridum successor, is qui anno 849 vivere desiit, de Vita sancti Patris Liudgeri aliquid agressus est scribere, »quatenus tam veneranda illius exempla multis ad aedificationem proficerent«, nefas putans »tanti viri latere virtutes«. Quae prologi ejus verba satis indicant, neminem ante eum id praestitisse. Altfridi lucubratio duobus libris contenta, in Martio Bollandiano edita primum est cum eruditis commentariis. Idem argumentum duobus itidem libris retractavit anonymus monachus Werthinensis, quaedam subinde admiscens nonnihil ab Altfridi narratione discrepantia: cujus auctoris scriptionem ex Fuldensibus membranis eruit Christophorus Browerus, qui Othelgrimum Liudgeri socium ejus conditorem esse existimavit. Verum auctor ejus Vitae scribebat post annum 864, ut patet ex lib. II, cap. 26. Tertiam Vitam binis etiam libellis constantem, quae ex duobus prioribus [Col. 0746C] conflata est, typis vulgavit Surius in prima sui operis editione (nam Browerianam loco ejus substituerunt tertii editores collectionis Surianae). Quarta [Col. 0746D] rhythmica est, a monachis Werthinensibus in modum litaniae jussu Bernardi abbatis condita sub annum 1140, partim in Martio Bollandiano edita. Browerus addit aliam ab Uffingo monacho compositam sub initium saeculi X, quae forsan non alia est quam metricum Liudgeri elogium a Bollandianis itidem vulgatum, qui etiam aliam recentioris auctoris se legisse testantur. Primam ex his et secundam hic exhibere visum est, tum quia utraque auctoris est fere aequalis, tum quia Broweriana nonnulla continet quae in Altfridiana non leguntur. Primos Vitae Liudgerianae scriptores Werthinensis litaniae conditor ait fuisse »Othelgrimum discipulum ejus, Altfridum Monasteriensem episcopum, et Uffingum coenobitam Werthinensem.« Othelgrimo tanquam primario auctori tribuisse videtur secundam Vitam, quae tamen paulo serius edita est quam Othelgrimi aetas ferat.

2. Praeter hos auctores alii non pauci de eo agunt, Dithmarus Merseburgensis episcopus in Chronico, Joannes a Leidis in Chronico Belgico, Joannes Beka [Col. 0747A] in episcopis Ultrajectinis, Cincinnius in libello singulari, et alii recentiores, praeter Joannem Trithemium, Wionem, et alios e nostris.

3. Liudgeri sanctitatem statim ab ipsius obitu miracula varia declararunt. Super ejus tumulum extra Wertinensem basilicam positum Hildegrimus ipsius frater, Halberstadensis episcopus, oratorium erexit, quod Hildebaldus Coloniensis archiepiscopus dedicavit in honorem sancti Stephani, teste Valafrido Strabo, cujus hi versus in ecclesia monasterii quod Rura vocatur:

Hoc templum Stephani celebratur honore dicatum,
   Cum Jacobo nostri fratre simul Domini:
Quorum sub precibus Christi pietate receptis
   Summi adipiscamur munera larga boni.
Hildigrim struxit, Hadabaldus episcopus archi
   Sanctificavit: honor certus utrumque manet.
Festum ejus diem feriari coeperunt Werthinenses sub medium saeculum nonum, tum circumpositi accolae, [Col. 0747B] ut constat ex Vitae secundae lib. II, cap. 8 et 9. Demum tempore Adalwigi Werthinensis abbatis circiter annum Domini 1075 sancti Liudgeri corpus ex crypta oratorii sancti Stephani in majorem Werthinensis monasterii basilicam translatum est, ubi pone summam chori aram in pretioso loculo requiescit, elatum super duas insignes marmoreas columnas, ut mihi litteris testatus est R. P. Gregorius prior Werthinensis, qui et addit, illustrissimum Christophorum Bernardum Monasteriensem episcopum nuper a Werthinensibus aegre impetrasse duas particulas ex corpore sacro, nempe ossa duo de spina dorsi et de digito. Liudgerum celebrant Martyrologia, Romanum, Benedictinum, et alia fere omnia recentiora. De eo ita legitur in Saxonico Chronico ms. »Anno 809 sanctus Liuderus ad superna migravit, qui efferae genti Saxonum cum fratre suo Hildegrimo Halberstadensi episcopo jugum Christi imposuit.« Ergo Saxonum vere dicendus apostolus, uti et sancti Willehadus et Anscharius. [Col. 0747C] In quodam brevi chronico monasterii Uticensis Liudgerus »Caroli Magni capellanus« appellatur.

4. An Liudgerus fuerit monachus, quaestionem movet post Albertum Crantzium Browerus, dein socii Bollandiani. Crantzius monachum fuisse non probat, tum quod carnium esu non abstinuerit Liudgerus, tum quod habitum monasticum deposuerit. Browerus huc inclinat ut monachus fuerit. Bollandiani aiunt merito a Benedictinis coli virum sanctum, etiam si habitum monasticum non gestasset, ut certe gestavit, »cum ita ordinem ipsorum dilexerit exornaritque, et in primario eorum coenobio duos annos et dimidium inter monachos monachus habitarit.« Ante hos omnes »quidam (ait Paulus Langius Joannis Trithemii discipulus in Chronico Citizensi) qui epitomen ex gestis episcoporum Monasteriensis Ecclesiae nuper congessit, divum Liudgerum, primum dictae praesulem Ecclesiae, sui in exordio libelli futilibus ostendere nititur argutiis, nostri non fuisse ordinis [Col. 0747D] monachum. Sed incassum, inquit, inficiari desiderat, quod irrefragabiliter gestum constat.« Sed tamen ratio quam affert Paulus, nempe quod »eo aevo passim Ecclesiarum antistites e coenobiis eligebantur,« rem non satis probat. Controversiam dirimit Altfridus in vitae sequentis lib. I, num. 27, ita scribens: »Cucullum, eo quod promissionem observationis monachorum regulae non fecerat, portare desivit: cilicii tamen indumentum, quod magis abscondi potuit, usque ad finem vitae suae ad carnem gestavit. Carnium esus certis temporibus non renuit.« Idem fere tradunt Werthinenses in rhythmica sua Litania.

Sancto consilio cum filiis habito,
Permiserunt eum conversari secum,
Cucullam sumere, non tamen promittere
Observationem ejus regularem.
Rem sic habere existimo. Liudgerus »in Trajecto monasterio tonsuram.« accepit, ubi monachos tum [Col. 0748A] fuisse ordinis nostri, aut saltem canonicos regulae nostrae servantes demonstravi ad Vitam sancti Gregorii abbatis Trajectensis in saeculi tertii parte II, tum Eboraci sub Alcuino praeceptore eruditus, postea »Patri Gregorio et caeteris tanto tunc dignior et acceptior, quanto fuit et monasticis eruditionibus illustrior.« Denique Casinum profectus, ibi sesquiduobus annis mansit sub Theodemaro abbate consanguineo suo. Istic monasticas vestes eum accepisse puto: sed postea episcopus factus cucullam deposuit, et nonnunquam esu carnium vescebatur, (quia regulae solemnem professionem non fecerat), retento tamen cilicio, quod monachis nostris fere in perpetuo usu tum erat.

5. Quo in facto tria observanda sunt: unum, monachos qui ad episcopatum promovebantur, monasticas vestes, adeoque cucullam retinuisse; qua de re exstat canon ultimus concilii Romani sub Adriano papa secundo, seu octavae synodi prohibentis, [Col. 0748B] »ne monachi ad episcopatum assumpti monasticum habitum deponant.« Et Eugenium papam tertium semper »cum cuculla« decubuisse legimus in Vita sancti Bernardi abbatis Claraevallensis. Alterum observatu dignum est, eosdem monachos episcopos etiam a carnibus abstinuisse, uti in monasterio. Huc spectat id quod scribit Pardulus Laudunensis episcopus ad Hincmarum Rhemorum pontificem ex monacho Dionysiano: cui ex morbo convalescenti vetat »a lardo sive quadrupedibus abstinere, donec sanitas confirmetur: et sic ad siccos et miseros tardioresque monasticos cibos redeatur.« Postremum observa nonnullos per ea tempora vestes monasticas suscepisse, ac diu eas intra et extra monasterium retinuisse, nulla facta solemnis voti professione. Exemplum ejus rei posteriori aevo nobis exhibet Wadislaus, Casimiri ducis Evinacensis filius, qui in Divionensi sancti Benigni monasterio »per aliquot annos ut conversus mansit, nulla regulari promissione emissa,« testante Clemente papa V in epistola [Col. 0748C] ad ipsum scripta, quae exstat in Spicilegii tomo VII: quanquam in synodo Aquisgranensi anni 817 statutum est, cap. 34, ut novitius »nec tondeatur, nec vestimenta pristina immutet, priusquam obedientiam promittat.« Nam susceptione habitus voti reum fieri persuasio fuit veterum, etiam ante Liudgeri aetatem. Quo fit ut Liudgerum votis se obstrinxisse certo crederem, nisi me revocaret Altfridi scriptoris gravis auctoritas.

6. Liudgerus tria construxit monasteria: unum clericorum »sub regula canonica Christo famulantium,« ex Altfridi lib. I, num. 20, situm Mimigardefordae, quae urbs ab ipso monasterio dicta est Monasterium, saeculo XI, unde et Monasteriensis episcopus dictus; alterum Werthinae ad Ruram fluvium apud Westphalos; tertium prope Helmenstadium in ducatu Brunswicensi: utrumque monachorum ordinis sancti Benedicti.

7. Primum ex his conditum videtur Werthinense [Col. 0748D] seu Werdinense, a praeterlabente fluvio Rura nomen etiam sortitum; situm in saltu Wideburg, adjacens dioecesi Coloniensi. Locum sibi divinitus indicatum repurgavit Liudgerus, et monachis nostris concessum ipse sibi elegit in viventis secessum et mortui sepulturam. Ecclesiam in honorem Salvatoris et beatae Mariae, quorum reliquias, de sanguine scilicet Christi Domini et de lacte Deiparae, ab Adriano papa obtinuerat, dedicavit. Quo anno jacta sint monasterii fundamenta colligimus tum ex Vitae Surianae lib. I, cap. 18, ubi Liudgerus locum a Deo sibi ad hoc destinatum didicisse memoratur, et adiisse »annis ferme novem ante datum sibi episcopatum,« ac proinde anno Christi 793; tum ex litteris et instrumentis monasterii, quae socii Bollandiani accurate investigarunt. Prima donatio quae »Liudgero presbytero ad reliquias sancti Salvatoris et sanctae Mariae« facta legitur, est Amulrici cujusdam, »acta anno 17 regni domni religiosissimi regis Carli, XVII Kal. Aprilis,« [Col. 0749A] id est anno Christi 795. Anno vero insequenti alia invenitur Theganbaldi Liudgero abbati, uti et plures aliae, inscripta: quod argumento est jam tum monachos quosdam eo in loco exstitisse, et Liudgerum ipsis praefuisse. Monasterium postea dictum est sancti Salvatoris et sancti Liudgeri ob celebritatem viri sancti ibidem sepulti. Hinc Werthinenses Vitae Surianae auctores in prologo, etiam Altfridi, dicuntur. »Fratres in coenobio sancti Salvatoris et sancti Liudgeri degentes;« quae verba perperam de trajectensi sancti Salvatoris monasterio Jacobus Gerardus Vossius interpretatus est in lib. de Historicis Latinis. Hactenus subsistit istud coenobium sub Bursfeldensi congregatione.

8. Subsistit etiam Helmenstadiense in ducatu Brunswicensi, a conditore suo sancti Liudgeri dictum, vulgo Sant-Ludigaris clooster, quod Liudgerus »in paterna haereditate« construxit, veluti receptum quemdam, in quo identidem ex praedicationis labore [Col. 0749B] fatigatus sese recreabat. Hujus monasterii meminit Ditmarus Merseburgensis episcopus in Chronici libro IV. Exstat apud Henricum Meibomium post Witichindi Annales diploma quoddam Ottonis Magni imperatoris, quo nonnullas decimas monachis ejus loci concedit rogatu Bernardi episcopi Halverstadensis, in cujus dioecesi abbatia consistit, medio Brunswigam inter et Magdeburdum itinere, in suburbio Helmenstadii.

9. Locus ubi nunc Monasterium (Munster) urbs episcopalis sita est, olim dictus est Mimigerneford, Mimigarneford, et Mimigarnevord. Istic erecta per Carolum Magnum episcopalis sedes, cui primus praefectus est Liudgerus. Id factum anno 802, uti socii Bollandiani deducunt ex variis monumentis, in quibus Liudgerus abbas nominatur usque ad annum 33 Caroli Magni, qui in annum Christi 801 incidit. Ecclesiam eo in loco condidit vir sanctus, et »monasterium sub regula canonica Christo famulantium,« ut scribit Altfridus in lib. I num. 20. Ab eo monasterio [Col. 0749C] nomen saeculo X et celebritas loco accessit. Mistam fuisse istic ex canonicis et monachis congregationem principio exstitisse existimo: et clericos quidem »habitu canonico« usos, »regula vixisse monastica,« uti factum Bremae Adamus refert, verisimillimum est. Porro monachos etiam aut solos, aut certe canonicis permistos ab initio fuisse colligo non tantum ex propensa Liudgeri in nostros voluntate, sed etiam ex testimonio Altfridi, qui Hildradum monachum et diaconum nostrum, id est Mimigarnefordensis Ecclesiae diaconum vocat in lib. II, cap. 12. Idem in [Col. 0750A] prologo suo Thiatbaldum Liudgeri »presbyterum« laudat, quem auctor Browerianus Werthinensis coenobii monachum fuisse satis innuit in lib. II, cap. 27. De trium horum monasteriorum conditione ita canunt in rhythmica Litania Werthinenses.

Fundavit insuper tria loca pariter,
Numero locorum, quo et populorum.
Werthinam, Helmenstad monachis fundaverat
De proprietate vel hereditate:
Et episcopium dictum Monasterium.
Et infra alia etiam condidisse fertur.

Condidit antiqua etiam claustricula
Istic conversorum, illic conversarum.

10. Ex his quae hactenus dicta sunt, Liudgeri vitae series sic ordinari potest. Is sub annum Christi 758 Gregorio abbati Trajectensi commissus ab eoque tonsus; postea in Angliam trajecit ad scholam Alcuini post mortem Egberti Eboracensis archiepiscopi, quae anno 766 contigit. Tum diaconus factus, Trajectum [Col. 0750B] revertit. Dehinc in Angliam iterum reversus circiter annum 772, post biennium rediit ad Gregorium abbatem, qui anno fere 776 decessit. Eodem anno Albricus in locum Gregorii suffectus ordinatur episcopus; Liudgerus sacerdos, qui Frisiis verbum Dei praedicavit per annos fere septem. Anno 784, saeviente Witichindi in Christianos procella, Liudgerus adit Romam, et impetratis ab Adriano papa reliquiis Casinum secedit, ibi moratus annos duos et dimidium. Anno 787 ad Frisiorum conversionem destinatus a Carolo Magno, locum opportunum quaerit condendo monasterio, cujus fundamenta Werthinae jecit sub annum 795. Episcopus factus anno 802, decessit VII Kal. Aprilis anni 809, secundum calculum recentiorem, id est sub finem anni praecedentis secundum veterem.

11. Ad scripta ejus quod attinet, composuit librum de Vita venerabilium ejus doctorum, Gregorii scilicet et Albrici: quo in libro »primordia sancti Bonifacii adventus atque ordinationis, quae fuerant in [Col. 0750C] alio opusculo de Vita Bonifacii praetermissa, pulchro sermone conscripsit,« inquit Altfridus in lib. II, num. 6. Praeter eum libellum, an aliquid scriptum reliquerit, incertum; nam [a 1Kb] epistola de canonizatione (quam vocant) sancti Suidberti, et alia id genus, Liudgero attributa, spuria esse probatum est in Elogio sancti Suidberti in saeculi III parte 1. Caeterum Liudgerus, »etsi omnes linguas non nosset; Theotiscam tamen et Latinam (ne plures dicamus), id est barbaram et Romanam, non ignoravit,« ut legitur in Vita Suriana.




[Col. 0749]
VITA SANCTI GREGORII ABBATIS ET RECTORIS ECCLESIAE TRAJECTENSIS AD RHENUM, AUCTORE S. LUDGERO MIMIGARDEFORDENSI EPISCOPO, IPSIUS GREGORII DISCIPULO.
(Ex Mabill., ibid.)





OBSERVATIONES PRAEVIAE.
[Col. 0749D]

1. Vitam sancti Gregorii abbatis, administratoris Ecclesiae Trajectensis [Utrecht] ad Rhenum, a sancto Ludgero episcopo Mimigardefordensi ipsius discipulo scriptam fuisse, docet in primis Altfridus episcopus in sancti Ludgeri Actis: »Erat sanctus Ludgerius, inquit, in Scripturis sacris non mediocriter eruditus, sicut in libro ab eo composito de Vita venerabilium [Col. 0750D] ejus doctorum, Gregorii scilicet et Albrici, aperte probatur. Sed et primordia sancti Bonifacii adventus atque ordinationis quae fuerant in alio opusculo (scilicet sancti Willibaldi) praetermissa, pulchro sermone ipse conscripsit.« Quae omnia sanctus Ludgerus exsequitur in subjecto libro, quem Christophorus Browerus anno 1619 vulgavit notationibusque illustravit: cujus libri aliquot fragmenta jam ediderat Nicolaus Serarius in Historiae Moguntinae lib. IV. [Col. 0751A] S. Gregorii gesta perstringunt Joannes de Beka et Willelmus Heda in Historia Trajectensi, et Joannes Gerbrandus in Chronici Belgici lib. VI.

2. Gregorium monachum ac monachorum Patrem seu abbatem fuisse argumenta non pauca persuadent, tametsi in subjectis ipsius Actis nulla monasticae professionis mentio fiat. Quippe is adolescens rudis et litterarum expers sancto Bonifacio adhaesit, institutusque videtur in monasticis rebus, sive in comitatu Bonifacii et sociorum monachorum, sive in coenobio Ordorfensi, quod primum sanctus Bonifacius aedificasse dicitur; sive in Fritislariensi. Nam in monasteriis ab ipso conditis pueros fuisse educatos, patet ex epistola 17, in qua jubet ut post mortem Wigberti abbatis Fritislariensis »Wigbertus presbyter et Megingordus diaconus magistri sint infantium.« Certe Gregorius in Ecclesia Trajectensi abbas et Pater fuit monachorum, quos ipse instituebat informabatque. Sic enim auctor libri de Vita [Col. 0751B] sancti Liudgeri apud Browerum cap. 6. Gregorius Ludgerum »paterna in monachorum monasterio sollicitudine erudiisse« fertur. Quo spectat etiam illud Altfridi in eadem Vita: »Illi (parentes scilicet Liudgeri) commendaverunt eum viro venerabili Gregorio, discipulo et successori sancti Bonifacii martyris Domino nutriendum: qui libenter eum suscepit, et comperta sagacitate pueri studiose illum erudiebat. Crevit itaque Ludgerus proficiens in timore Domini: et deposito saeculari habitu (notanda haec verba) in Trajecto monasterio totum se contulit ad studium artis spiritalis. Unde Patri Gregorio et caeteris tanto dignior et acceptior, quanto fuit et monasticis eruditionibus illustrior,« quas tamen Casini necdum vivente Gregorio didicerat, sed in coenobio Trajectensi. Et quidem monachos in Trajectensi Ecclesia a sancto Villibrordo instituta primum exstitisse, dubitare nos non sinunt antiqua principum Francorum instrumenta in gratiam ejusdem Ecclesiae, a Joanne de Beka et Willelmo Heda [Col. 0751C] relata: quae licet in nonnullis interpolata, suspecta sane iis in locis esse non debent, in quibus monachorum Ecclesiae Trajectensis fit mentio; siquidem jam a multis saeculis monachi cesserunt canonicis, a quibus ea in gratiam Monachorum subornata fuisse suspicari non licet. Dubitat nihilominus Browerus, »num simile quid fuerit in Ecclesia Trajectensi, quale de sancto Anschario Bremensi episcopo legitur, qui Bremae congregationem sanctorum virorum instituit: qui, ut Adamus memoriae prodidit, habitu quidem usi canonico, regula vivebant monastica, genere quodam miscellaneo medioque.« Verum Adamus Bremensis canonicus clericos Bremenses nusquam monachos (quod de Trajectensibus dicitur), sed »canonicos« appellat. Certe Joannes a Leidis in Chronici Belgici lib. IV, cap. 4, referens diploma Caroli Magni pro Ecclesia Trajectensi, exprimit utrumque nomen monachorum et canonicorum.

3. Caeterum Gregorius nunquam episcopus aut archiepiscopus [Col. 0751D] fuit, contra quam scriptores Trajectenses Joannes de Beka et Willelmus Heda sentiunt; sed presbyter duntaxat et abbas. Quippe sanctus Ludgerus in Vita sequenti, num. 20, Gregorium morbo extremo correptum, »abbatem et praeceptorem« suum vocat. Consentiunt Altfridus aliique scriptores in Actis sancti Ludgeri. »Non enim fuerat, inquit Altfridus, idem Gregorius ad gradum episcopalem ordinatus, sed presbyterii perseveravit in gradu.« Et Anonymus apud Browerum: »Commendaverunt Liudgerum cuidam Gregorio grandium meritorum viro, qui discipulus simulque successor sancti martyris Bonifacii, Trajectensi sedi presbyter episcopi vice praefuit.« Huc spectat Lulli Mogontiacensis episcopi epistola [a 1Kb] , inscripta Gregorio, »duplici presbyteratus abbatisque honore decorato,« in qua Lullus, tametsi »aetate junior,« egregia dat [Col. 0752A] monita Gregorio, quem »charum collegam et praeceptorem pium« vocat: in his, »ut in hac temporali potestate et terrestri ditione, qua auctore Deo, inquit, jam nunc uteris, Dominicae sententiae semper memor sis, sonantis: Regnum meum non est de hoc mundo,« etc.



PROLOGUS AUCTORIS.

1. Sacrarum Scripturarum praeceptis monemur, ut diligamus Dominum ex toto corde, diligamus et proximum tanquam nos ipsos: et ut illos proximos nostros veraciter arbitremur, qui spiritalibus magis intenti sunt quam carnalibus, atque ad eorum se promissa usque in diem novissimum piis operibus praeparare non cessant: quos non carnalis generatio extollit inaniter, sed spiritalis regeneratio fructificare facit et proficere. Charitas ista quamvis [Col. 0752B] omnibus domesticis catholicae fidei quae per dilectionem operatur, maxime tamen sanctis Patribus et praepositis nostris exhibenda est, sicut sanctus Apostolus adhortatur dicens: Rogo vos, fratres, ut noveritis eos qui laborant inter vos, et praesunt vobis in Domino et monent vos, ut habeatis illos abundantius in charitate propter opus illorum, pacem habete cum eis (I Thess. V). Quae est ista notitia qua praepositos nostros plus caeteris nosse praecipimur, nisi ut eis et viventibus debitum honorem et obsequium sincera intentione impendamus; et eorum pia et profutura exempla post obitum illorum non solum a memoria nostra nunquam recedant, sed ea etiam ad aliorum aedificationem indesinenter sermonibus repetere et dilatare [Col. 0752C] non cessemus? quatenus id veraciter fieri valeat quod idem Apostolus alio loco de ipsis spiritalibus Patribus nostris hortatur et dicit: Quorum intuentes exitum conversationis, imitamini fidem (Hebr. XIII); ut qui in praesenti mortalitate vestigia illorum et exempla et mente retinemus et actu, in futura immortalitate, secundum Evangelii dictum (Matth. XXV), gaudium Domini nostri simul cum eis mereamur intrare. Ad illud pervenientes, dum largiente gratuita gratia Christi intraverimus felicitatem perennem, nemo tollet a nobis in sempiternum: quoniam ad illud in initio, pio Conditoris proposito conditi sumus, et post lapsum primi hominis in mortem, Redemptoris nostri misericordi visitatione ad idem revocati, ad quod perventuri in die novissimae necessitatis, [Col. 0752D] si certissima spe in diebus mortalitatis hujus, et hortamenta sequimur spiritualium Patrum, et semper nobis maxima gaudendi causa sit ipse Deus. Igitur quoniam ut dixi clare testimoniis sanctae Scripturae, spiritalibus Patribus honorem merito impendendum, et post praecepta Dominica eorum jussis nihil praeferendum; paucis jam aperire curabo, ob cujus reverentiam et dignam memoriam, hanc praefatiunculam praemiserim, pauca de innumeris benefactis ejus donante gratia Christi et meritis ipsius suffragantibus scribere incipiens.



INCIPIT VITA.

2. Est enim mihi sermo iste de domno Gregorio [Col. 0753A] abbate et praeceptore meo ab infantia: qui de nobili stirpe Francorum [a 1Kb] progenitus, nobilitate morum et sapientiae documentis nobilitatem saeculi ornavit ac superavit. Quam utique spiritualem nobilitatem et prudentiam assecutus est a sancto martyre Bonifacio archiepiscopo et magistro suo: qui in diebus nobilissimi principis Francorum regis Carli de Britannia et gente Anglorum clarissimum quoddam sidus Franciam veniens, sub regibus Carlmanno et Pippino ejusdem regis Carli gloriosissimis filiis, quasi sol rutilans in sanctitate, expandit radios virtutis suae et praedicationis, omniaque prope regna vivens in corpore largissimis dapibus doctrinae suae reficiens, et fide melioravit et vita. Atque post transitum suum de hoc mundo per sanctum martyrium, [Col. 0753B] eadem Francorum regna per electa grana discipulorum suorum, in exemplum Dominici seminis fructificare fecit, et proficere usque in hodiernum diem. Inter quos beatus Gregorius columna Ecclesiae Dei inventus est: qui in diebus religiosissimi regis Pippini succedens magistro, genti Fresonum missus est praedicator: cui magistro et Bonifacio martyri beatus Gregorius hoc modo adhaerere coepit et discipulatum ejus subire.

3. Cum ipse electus Dei Bonifacius martyr post tredecim [b 1Kb] annos peractae in Fresonia praedicationis, quibus in australi parte laci Almari [c 1Kb] pauper evangelicus et propemodum solitarius sanctam sessionem suam tribus in locis peregisset, quorum vocabula locorum sunt haec: Primus vocatur Wyrda [d 1Kb] , in ripa [Col. 0753C] fluvii Rheni, ubi septem annis habitavit. Secundus vocatur Attingohem juxta amnem Fehta [e 1Kb] , ubi habitavit annis tribus: quo in loco primum coepit habere discipulum nomine Gembertum. Tertius locus appellatur Felisa, qui propior erat gentibus et paganis, ubi tribus similiter annis mansit. Post hos, inquam, tredecim annos dum admonitus a Deo ad Hassos et Turingeos orientales regiones Francorum iter agere coepisset lucrandorum Deo populorum causa, pervenit ad Palatiolum [f 1Kb] monasterium virginum prope Treveris civitatem, in ripa fluminis Mosellae, cui tunc praeerat abbatissa nomine Addula, religiosa valde et timens Deum. Quae cum vidisset [Col. 0754A] athletam Dei peregrinum et egentem, gratulabunda suscepit eum in nospitium suum, implens Dominicam adhortationem: Hospes eram, et collegistis me (Matth. XXV). Cumque ille sacer sanctus viator Bonifacius secundum solitum morem suum missarum mysteria peregisset, ut propemodum omni die agere consuevit, sederunt ad mensam, ipse scilicet et ancilla Dei Addula abbatissa cum familia sua. Coeperunt autem ad ipsum sanctum convivium plus quam epulas, solatium sanctae Scripturae expetere, quo fieret fides audientium accensa, spesque et charitas renovata in Deum, qui vult omnes homines salvos fieri, et ad agnitionem veritatis venire. Tunc quaesitus est lector, et juxta Dei voluntatem inventus est electus puer Gregorius, qui per idem tempus [Col. 0754B] nuper a schola et palatio reversus, sub laico adhuc habitu quasi quartum decimum aut decimum quintum agens aetatis annum, Dei instinctu venit ad aviam suam, id est ad matrem patris sui Albrici supradictam abbatissam Deum timentem Addulam: datusque est ei liber. Qui, accepta benedictione, coepit legere, et juxta modum aetatis suae bene perlegere. Intelligens vero magister sagacem mentem pueri bonamque indolem, coepit eum consummata lectione his verbis moderate laudare et dicere: Bene legis, fili, si intelligis quae legis. Ipse autem adhuc temporis sapiens ut parvulus, et loquens ut parvulus, se scire professus est quae legebat. Dic mihi, inquit, quomodo intelligis quae legis? Ipse vero repetebat ab exordio lectionem suam, volens legere sicut prius. [Col. 0754C] Praeceptor autem sanctus distulit eum paululum, et dixit: Non ita, fili, quaero ut dicas mihi lectionem tuam, sed secundum proprietatem linguae tuae, et secundum naturalem parentum tuorum loquelam edissere mihi quae legis. Hac ille ratione convictus, confessus est quia non posset facere. Sanctus vero ait Bonifacius: Vis, fili, ut ego tibi dicam? Volo, inquit. Tunc beatus Bonifacius: Repete, ait, ab exordio lectionem tuam, et discrete lege. Quod dum faceret, exorsus est sanctus magister, et clara voce coepit praedicare et matri et omni familiae.

4. Quae praedicatio ex quo fonte processerit, claret in conversione Gregorii ingeniosi pueri et sagacis, [Col. 0755A] quia non ab humana facundia, quae frequenter ad tempus deludit, sed ex Spiritus sancti gratia, secundum promissum Evangelii, in modum fluminis aquae vivae de ventre fluxit doctoris (Joan. VII): et cor prudens ac docile pueri Gregorii tanta virtute et velocitate penetravit, ut ad unam incogniti eatenus magistri exhortationem et praedicationem oblivisceretur et parentum et patriae: ipsaque hora, dum complesset magister sanctus praedicationem suam, nolens ab eo ultra disjungi, ivit ad aviam suam praedictam abbatissam venerabilem Addulam, dicens, se velle cum homine pergere, et ad discendos divinos libros discipulatum ejus subire. At ipsa, carnali affectu constricta, illico repulit eum, et omnimodis hoc fieri posse renuit, quia utique non nosset hominem, [Col. 0755B] neque quo iret. Sed sicut scriptum est: Aquae multae non potuerunt exstinguere charitatem (Cant. VIII); puer Gregorius in proposito suo permansit, et dixit ad Addulam aviam suam: Si non vis mihi dare equum ut equitare possim cum eo, pedibus ambulando absque dubio vadam cum illo. Sic ergo altercando de ignoto itinere diutius disceptabant ad invicem: sed tandem praevaluit charitas electi pueri Gregorii, et, ut dignum erat, carnalem amorem vicit dilectio spiritalis. Videns ergo famula Dei Addula, quia prudens erat femina, animum inflexibilem pueri, dedit illi pueros et equos, et dimisit eum ire [a 1Kb] cum sancto magistro in opus quod compleverunt simul usque ad sanctum martyrium ejus. Intelligis, lector pius et prudens, quem secutus sit electus puer Gregorius [Col. 0755C] in hoc facto, ut inconsultis parentibus omnibusque propinquis, et ipsa quae praesens erat resistente avia, tam subito mutaretur. Idem enim spiritus videtur mihi in hoc tunc operari puero, qui apostolos Christi et dispensatores mysteriorum Dei ad illud inflammavit ut ad unam vocem Domini, relictis retibus et patre, sequerentur Redemptorem. Contemptis igitur parentibus et patria, omnibusque retro relictis quae carnaliter blandiri poterant menti adolescentis, secundum Psalmistae (Psal. XVI) dictum beatus puer Gregorius propter verba labiorum Dei secutus est vias duras. Durum namque erat et valde asperum, ut qui in patris domo multum divitis in jocis et deliciis erat nutritus, unum peregrinum et pauperem [Col. 0755D] hominem sequeretur, nesciens quo iret; et in tantum ei obediret, ut omnes alios homines et potentes saeculi et proprios parentes tanquam surdus non audiret, dummodo illius praeceptis obsecundaretur in omnibus. Quanta enim auctoritas lucebat jam tunc in futuro martyre Bonifacio, aestimare quis poterit, quae cor pueri tam subita immutatione incitavit? aut quis ardor charitatis ad obediendum ignoto magistro mentem juvenis inflammavit, ut subito oblitus sui, secutus sit Christi pauperem, omnis mundanae substantiae inopem? Non hoc fecit amor auri et argenti, non cupido praediorum et superba jactantia, quorum [Col. 0756A] nihil erat in causa: sed hoc fecit artifex summus, unus atque idem spiritus Dei, qui omnia operatur in omnibus, dividens singulis prout vult.

5. Tunc electi Dei iter desideratum peragentes venerunt Thuringiam. Porro ad augmentum boni sui, et ad comprobandam mentis eorum constantiam et longanimitatem, in tanta paupertate invenerunt populum illum, ut vix ibi ullus haberet unde viveret, nisi de longinquo parum quid colligeret, ut ad modicum tempus sustentaret penuriam suam. Nam tota illa regio, in confinio paganorum rebellium posita, illo tempore incensa erat et hostili manu vastata. Quae tamen penuria nequaquam terrere poterat ministros Christi, ut ob id subterfugerent, quo minus annuntiarent eis omne consilium Dei: [Col. 0756B] sed juxta exemplum apostolicum (I Cor. IV) coeperunt laborare manibus suis quae opus erant sibi et eis qui cum illis erant, atque cum illo populo in tentationibus suis firmiter permanere, et circumquaque praedicando invitare ad coelestia regna. In his ergo studiis perseverantes, secundum formam primitivae Ecclesiae erat eis cor unum et anima una (Act. IV); et augebat Deus quotidie multiplici numero, qui salvi fierent in idipsum.

6. Tunc fama sancti magistri et futuri martyris Bonifacii coepit dilatari per omnia orientalia regna Francorum. Coepit quoque et electus adolescens Gregorius in discipulatu ejus proficere aetate et sapientia, et in tantum amabilis fieri magistro, ut quasi unicum filium eum diligeret, jam adjutorem [Col. 0756C] fidelem illum habens in omni opere bono. Hic autem tantus profectus electorum Dei non est initiatus per opulentiam et mundanas delicias, neque per securitatem et prosperitatem vitae mortalis, sed in fame, et nuditate, et laboribus multis. In quibus omnibus et opere manuum vivere cogebantur, et nonnunquam vicinam paganorum persecutionem ob metum mortis cum populo simul in civitatem fugere, ibique in arto pane et angustiis per dies plures habitare, donec collecta multitudine suas cives manu validiore eos iterum effugarent. Hoc ergo certamen quoniam per innumeros vicos inter paganos et Christianos gerebatur, idcirco hinc et inde magna pars regionum illarum redacta erat in solitudinem. In tam forti [Col. 0756D] autem et periculosa in diebus illis decertatione, in tanta pugna et perturbatione dimicantium populorum, electus pastor Bonifacius nunquam cessare potuit a custodia et instructione gregis sui: verum tanto fuit constantior et paratior pro ovibus suis animam suam ponere, quanto rabiem luporum frequentius vidit et atrocius imminere. Similiter et fidelis discipulus ejus Gregorius adjutor infatigabilis in opere Dei cum magistro permansit in custodia et educatione gregis Christi, factus secundus pastor.

7. Eo usque autem haec ita gerebantur, donec per gratiam Christi triumpharet Christiana manus, et [Col. 0757A] pax plena Dei Ecclesiis redderetur. Et erant magis ac magis crescentes ac proficientes in opere Domini, sicut inpraesentiarum cernitur, considerantibus regiones illas. Sed quid nos miseri, pigri et inertes, in pace Ecclesiae Dei dicturi sumus, qui non gregis lucra, sed commoda nostra semper quaerentes, vix unquam in custodia ovium contra rabiem luporum vel unum latratum minimi sermonis emittimus? qui, sicut dixi, in pace Ecclesiae pigri sumus et somnolenti in custodia gregis, in lucris vero carnalibus nimium strenui et pervigiles. Isti autem de quibus loquimur, in tanta perturbatione et bellorum certamine, non solum in sui intima et casta custodia mundis cordibus permanserunt, sed etiam in lucro gregis et discipulorum documentis tanta benedictione [Col. 0757B] Dei dilatati sunt, et propria vigilantia per Dei adjutorium multiplicati.

8. Tunc priores et prudentiores Francorum, qui electum Dei martyrem Bonifacium ejusque discipulos venerabilem Gregorium et socios ejus in tanta virtute operum et fortitudine constantiae nosse et intelligere potuerunt, coeperunt eis et sua offerre diligentius de die in diem, et laudem tantae beatitudinis et unitatis apud regem Francorum seniorem Carlum non celare. Coepitque et ipse rex virum Dei Bonifacium velle videre, jussitque eum venire ad se. Qui cum venisset, non statim in initio honore sibi condigno receptus est a rege, sed sic competenter dilatus: quia fuerant quidam pseudo-doctores et adulatores, qui famam sancti viri et discipulorum ejus [Col. 0757C] obfuscare et impedire conati sunt apud regem [a 1Kb] . Verumtamen ex illo die crevit amor et honor hominis Dei et discipulorum ejus apud omnes, qui fidem illorum et vitam scire et investigare interius desiderabant: et juxta dictum Evangelii, justificata est sapientia a filiis suis (Luc. VII). Redierunt electi Dei iterum ad sua, et in coepto opere sine ulla haesitatione permanentes in Thuringis et in Hassis, ubi tunc temporis maxime opus erat doctrina illorum ob vicinitatem paganorum et indoctam plebem. Ibique coeperunt ab offerentibus propter amorem Dei et salutem animarum suarum modica loca territoriaque suscipere, et in eis ecclesias construere, et in hoc quoque opere, sicut et in praedicatione sua, cum benedictione Dei multum proficere: de quibus [Col. 0757D] locis est unus in Thuringia, nomine Erpesford, et alius in Hassis, Frideshlar, cum caeteris nonnullis, quos initiaverunt electi Dei, et excoluere cultu divino. Tunc creverunt loca divitiis, crevitque numerus discipulorum; ac virtute operum proficiebat. Crevit etiam beatus adolescens Gregorius cum suo [Col. 0758A] magistro in omni operum virtute et decore sapientiae divinae, secundum formam magistri, a quo didicerat. Et sic in his omnibus, secundum Psalmistae dictum (Psal. LXXXIII), qui electis Dei legem dedit in virtute operum, dedit et benedictionem in multiplicatione et profectu discipulorum: et sic ibant de virtute in virtutem, quotidie in melius proficientes et crescentes in omni opere bono.

9. Interea, dum haec ita geruntur ab electis Dei Bonifacio et discipulis ejus, successerunt in regno patri Carolo religiosi filii Carlmannus et Pippinus, patre debitum universae carnis persolvente et transeunte de hoc mundo. Tunc pii filii patri succedentes in regnum, quia eis undique per gratiam Christi major quies erat largita bellorum quam fuisset patri, [Col. 0758B] coeperunt in regno suo, inspirante Deo, religionis officia intentius quaerere et meliorare. Coepit et hoc audire beatus Bonifacius futurus martyr et discipuli ejus, coeperuntque frequentius approximare palatio quam fecissent, et loqui cum regibus, et praedicare secundum datam sibi a Deo gratiam populum Dei in ipso palatio. Et in tantam gratiam venerunt apud reges supradictos et omnem populum Francorum, ut omnes una voce dicerent et concordarent, beatum Bonifacium dignissimum esse episcopatu et omni honore, exceptis illis pseudo-doctoribus [b 1Kb] et adulatoribus, quos superius dixi: qui et eum interficere aliquando moliti sunt; sed non dimisit eum Dominus protector ejus venire in malevolas manus eorum, donec annuntiaret, secundum dictum Psalmistae [Col. 0758C] (Psal. LXX), brachium et potentiam Dei generationi quae ventura erat. Igitur ipsi soli coeperunt contradicere et eum blasphemare quantum potuerunt, atque affirmare, non esse eum dignum episcopatu, quod peregrinus erat. In tantum erant tunc sanioris consilii laici quam clerici, videntes sapientiam Dei et gratiam esse in homine illo, ut quo amplius perversissimi illi, non dico episcopi, quibus nomen illud datum est immerito, eum vituperare conati sunt, tanto amplius diligeretur ab omnibus, et laudibus efferretur, quoadusque in certamen venirent coram regibus et coram universo senatu populi Francorum. Sed quid opus est dicere de illa disceptatione quam habuerunt tunc ad invicem, illi scilicet [Col. 0758D] perversissimi, quos nominare nolo, ex una parte; et sanctus Bonifacius ex altera cum discipulis suis Gregorio et sociis ejus; dum confusi, et refutati ab omni senatu et ab ipsis regibus, inde discederent adversarii, et sanctus Bonifacius futurus martyr ad hoc perveniret, ut absque ullius contradictione, una omnium voce eligeretur in episcopatus sublimissimum [Col. 0759A] gradum, et Maguntia metropolitana Ecclesia ei daretur a regibus providenda et regenda [a 1Kb] . Ex eo die quantum claruerit sapientia ipsius omni regno Francorum, quantasque synodos cum religiosis regibus ad correctionem populi postea instituisset, non in isto opusculo modo dicendum est, dum in modum solis effulserit in templo Dei, ac praedicatione sua et exemplis omnes nebulas effugarit infidelitatis et haereticae pravitatis: quoniam et ista omnia in libello de passione ipsius scripto plene et lucide manifestantur.

10. Ad haec autem universa non modice adjutus est ab electis discipulis suis, post magistrum clarissimis praedicatoribus et columnis Ecclesiae Dei: quorum unusquisque civitatem et regionem suam, sicut [Col. 0759B] Lucifer mane oriens, illuminavit exemplis. Et doctrina sua beatus Gregorius Trajectum [Utrecht], antiquam civitatem, et vicum famosum Dorstad [b 1Kb] cum illa irradiavit parte Fresoniae, quae tunc temporis Christianitatis nomine censebatur. Idem usque in ripam occidentalem fluminis quod dicitur Lagbeki, ubi confinium erat Christianorum Fresonum ac paganorum, cunctis diebus Pippini regis. Lullus Maguntiam metropolitanam civitatem cum maxima parte Christianorum Fresonum, qui in parochia urbis illius constiterunt, incoluit. Megingodus, venerabilis pater et pastor gregis sibi commissi, civitatem Virzeburg cum suis adjacentiis in sua sorte sale sapientiae et doctrinae suae condivit et custodivit. Willibaldus, electus Dei antistes, episcopatum quod [Col. 0759C] nuncupatur in Hehstedi [c 1Kb] , in parte proxima nobis Baguariorum; idem in Nordgoe simili modo, ut pius Pater a fundamentis illud erigens melioravit et custodivit. Necnon et germanus praedicti Willibaldi, nomine Winnibaldus, presbyter, magistro meo beato Gregorio valde charus, et ipse locum et regionem suam sancte et feliciter illustravit: qui post obitum suum quid vivens fecerit, magis miraculis ostendit. Sturmi vero venerabilis abbas, unus ex numero illo electorum Dei, quantum profecerit in eremo sua post martyrium sancti magistri, Bocauna silva in testimonio est: quae prius omnimodis inculta erat ac desertum, nunc autem ab oriente usque ad occidentem, septentrione usque ad meridiem, ecclesiis Dei et electis palmitibus monachorum repleta est. [Col. 0759D] Qui etiam Sturmi abbas hoc meruit privilegium a Deo et sancto magistro prae condiscipulis suis, ut ipsum locum quem magister sanctus elegit ad sepulturam corpori suo, possidere mereretur et initiare, [Col. 0760A] et sanctum corpus ejus martyrizatum in eodem suscipere: et in tantum provehere et glorificare eumdem locum, ut ante obitum suum de hoc mundo, quadringentorum circiter monachorum, exceptis pulsantibus [d 1Kb] et aliis minoribus personis, quorum numerus multiplex erat valde in ipso monasterio, posito juxta fluvium Fulda, Pater exstiterit et praeceptor. Duo autem ex illis electis Dei, Wigbertus et Burghardus, ante magistrum migrarunt a saeculo. Sed non sunt illi absque palma electionis suae, dum ad regna coelestia magistrum praecedere meruerunt, et in regionibus suis pro sanctis Dei habentur et coluntur ab omnibus qui vitam illorum et virtutem cum Deo nosse potuerunt. Cernis, o lector intelligens et diligens, quanta charismata in uno homine fuerint; [Col. 0760B] et quid pauper ille, qui solitarius dudum in Fresoniae partibus fuerat, per tempus ostensionis suae fecerit ad fructum Ecclesiae Dei. Non autem ipse haec per se potuit, sed secundum Apostolum, gratia Dei cum eo fecit haec universa et stabilivit (I Cor. XV). Igitur quia paululum propter communem laudem discipulorum sancti magistri Bonifacii a proposito itinere narrationis elapsus sum, nunc iterum ad id redeam unde digressus sum.

11. Tunc beatus Bonifacius martyr futurus, lubentibus religiosis regibus, cum consensu omnis senatus populi Francorum, missus est Romam ordinandus in episcopatus gradum ad Gregorium papam tertium [e 1Kb] a primo: ibique ei nomen suum modo omnibus notum et divulgatum, simul cum benedictione [Col. 0760C] et gradu episcopatus, ob facundiam linguae et gratiam labiorum a Deo sibi donatam, inditum est ab apostolico pontifice Bonifacius, qui antea Winfridi vocabulo censebatur. Sicque sanctus vir, et gradu decoratus et nomine, coram omni clero et familia beati Petri principis apostolorum et coram ipso Gregorio papa prostravit se, et oravit, ut propter Deum et amorem sancti Petri ibidem illico in ipsa ecclesia cum supplici devotione pro se flecteret genua omnis clerus qui praesens aderat, et unanimiter omnes orarent Dominum, beatumque Petrum intercessorem invitaret et auxiliatorem orationis suae, ut bono fine et Deo placabili terminare mereretur et concludere dies suos. Qui etiam omnes, inspirante Deo, unanimiter cum summa devotione inclinantes se coram [Col. 0760D] reliquiis beati Petri principis apostolorum, compleverunt petitionem ejus, sacra oratione et pastoris et gregis fusa ad Deum. Quae oratio cum sanctis meritis ipsius conveniens quantum valuerit apud Deum [Col. 0761A] omnipotentem, testatur sanctum martyrium ejus peractum in diebus senectutis, etiam tunc nimiae imbecillitatis corporis sui, dum in decrepita aetate positus, vivere in hoc mundo non valeret diutius. Ecce quomodo sapiens architectus et electus Dei pontifex Bonifacius, non super fluidam arenam humani consilii et superbae contumaciae, sed super tutissimam petram divini consilii et apostolicae humilitatis aedificavit domum suam. Et idcirco, dum venirent flumina humanae adversitatis ac perturbationis, flarentque venti diabolicae tentationis et calliditatis, et impingerent in domum ejus, non potuerunt eam movere: quia secundum Domini dictum, fundata erat super firmam petram, quae petra erat Christus. Noster modo intercessor et certissimus patronus [Col. 0761B] apud Deum consideravit perpendens, in quanto periculo et miseria, humana constituta sit infirmitas. Non in semetipso posuit fiduciam suam, juxta morem superborum partis adversae: sed ad humilitatem apostolicam et filiorum Dei recurrit, in largitatem divinae misericordiae et devotam supplicationem Ecclesiae Dei solidavit spem suam. Sic enim et apostoli Christi, eorumque successores et cohaeredes in regno Dei, in omni labore et tribulatione sua, oratione Ecclesiae Dei sine intermissione adjuti, omnia potuerunt implere quae eis praecepta erant a Domino. Eia praesules et praedicatores populi Dei, eodem honore et pari gradu in hoc saeculo decorati, aspicite et intelligite, et assumite exemplum justi hominis: ut cum vocati a Deo et electi ab Ecclesia [Col. 0761C] Dei, non muneribus obcaecati, ad gradum episcopatus et ad regimen sanctum accesseritis, juxta formam ejus vos instituere, fructumque afferre valeatis permansurum in vitam aeternam

12. Et in illo quoque itinere, dum sanctus martyr Bonifacius Romae, sicut superius dictum est, sacro gradu sublimatus est, beatus Gregorius praeceptor meus, electo magistro infatigabilis comes permansit; intrans, et egrediens, et pergens ad imperium ejus, sicut semper solebat in omni opere bono. Et non solum in hoc eodem itinere, meritum humilitatis et obedientiae suae peregit, ut dignum est juniores subdi senioribus et majoribus suis in omnibus; sed etiam plura volumina sanctarum Scripturarum, [Col. 0761D] largiente Domino, illic acquisivit, et secum inde ad profectum proprium discipulorumque suorum non modico labore advexit domum. Sed et pueros duos cum consensu magistri in discipulatum suum, Marchelmum [a 1Kb] videlicet et Marcuvinum de gente Anglorum, secum inde adduxit. De quorum seniore Marchelmo religiosissimo et sancto viro, ut dignum est, donante Deo, suo loco aliquid plenius dicam. Tunc felix comitatus, magister videlicet sanctus et discipuli ejus electi, et propriis meritis et intercessione omnis cleri ac familiae sancti Petri commendati Deo et sanctis ejus, reversi sunt domum, crescentes et proficientes ex illo die in omni [Col. 0762A] opere bono; docentes et instruentes in via Dei, qua ipsi ibant, non solum populum et proceres Francorum: sed etiam ipsos reges religiosos sale sapientiae divinae non mediocriter condierunt. Et sic in consensu et unanimitate regum, et cuncti populi per omne regnum Francorum coeperunt quotidie magis magisque detrimenta fieri diabolo, et incrementa Ecclesiae Dei; haereticae pravitates non apparere, et catholica fides in omnibus rutilare, ac religio munda et immaculata longe lateque clarescere.

13. Sed quia adhuc usque communiter et mixtim, nunc de sancto magistro et martyre Bonifacio, nunc de beato Gregorio electo discipulo ejus, modica quae potui ex magnis, de sancta eorum conversatione ob utilitatem audientium et exemplum futurorum litteris [Col. 0762B] commendare curavi; deinceps specialiter beati Gregorii facta et virtutes, et salutiferae praedicationis documenta, quibus erudiri licet indignus, et interesse merui ab infantia, paucis aperire non negligam. Et primo, dignum et memorabile opus ab eo evangelice peractum, intimandum existimo, quod de remissione et indulgentia inimicorum mirabili charitate et posteris profuturo exemplo implevit. Fuerunt ei fratres nobiles et eximii de patre generati, et de matre ejus nati alii fratres, et tempore et viribus secundum saeculi dignitatem minores: quibus necesse erat in obsequio esse majorum. Factum est autem, ut aliqui ex majoribus fratribus honorati a rege, mitterentur in longinquiora regna Galliarum; illuc et subsequi, et inhaerere necesse erat junioribus. [Col. 0762C] Dum vero post spatium temporis peracti, et parentes visitare placeret et patriam; accepta licentia a senioribus suis, duo uterini fratres praeceptoris mei Gregorii coeperunt ire, et propositam carpere viam, ut ad Franciam, id est naturale solum, pervenire potuissent. Qui dum irent in via, juvenili audacia amplius securi quam oporteret, in quadam silva latronum crudeli manu circumdati et occisi sunt. Quod statim tam lugubre nuntium dominos eorum celari non potuit, qui in illis diebus principatum non modicum ipsis in locis habuerunt. Quod ut audierunt, miserunt circumquaque satellites suos, qui eosdem latrones et carnifices exquirerent et comprehenderent. Qui et inventi et comprehensi, et ligati [Col. 0762D] statim adducti sunt. Et licet digni haberentur omni poena, et crudelissima morte interfici; tamen ob reverentiam et amorem fratris eorum domni Gregorii, cogitabant, ut eum aliquid in hoc consolarentur post mortem charorum, si ipsos homicidas et interfectores eorum ad ejus dominium et praesentiam pervenire facerent, ut ad satisfactionem et mitigationem doloris sui, quali vellet morte ipse eos interfici juberet. Quod et fecerunt; duos ex illis praesentari jubentes, carnaliter duntaxat cogitantes secundum stultam sapientiam saeculi hujus, quae inimicis pie parcere non novit. Ipse vero, ut erat vir spiritalis, doctus a Domino Jesu Christo et sancto Evangelio [Col. 0763A] ejus, in quo didicerat scriptum: Diligite inimicos vestros; benefacite his qui oderunt vos, ut sitis filii Patris vestri qui in coelis est (Matth. V), spiritaliter eos et gratanter suscepit; cogitans utrinque, et de sua salute sempiterna, et de fratrum interfectorum absolutione: exemploque posteris profuturo, et jussit eos absolvi, et balneari, vestibus indui mundis, atque cibis refici. Tunc ad se ductis praecepit dicens: Ite in pace; et cavete, ut non ulterius tale malum perpetretis, ne deterius vobis aliquid contingat. Et jussit in pace deduci, admonens paterna charitate, ut a caeteris propinquis suis caute se custodirent. Quid nos modici et infirmi ad haec dicturi sumus, qui nec minimi verbi laesionem absque ultione, ubi facultas suppetit, ferre valemus? Dum de perfectis [Col. 0763B] talia cognoscimus, pensemus, ubi nostra infirmitas prostrata jaceat, quae nunquam tale aliquid vel mente concepit: ut flere magis libeat, quam aliquid dicere. Forsitan obtinebunt nobis veniam lacrymae apud pium judicem Deum, qui in meritis fiduciam habere non possumus.

14. Sed et hoc silentio minime tegendum est, quod Marchelmo venerabili viro narrante didici, cujus superius memoriam feci: quia post martyrium sancti magistri, a quo per gratiam Christi et meritum sanctitatis ejus omnes confines nationes illuminatae sunt, ipse quoque B. Gregorius a Stephano apostolicae sedis praesule et ab illustri et religioso rege Pippino suscepit auctoritatem seminandi verbum Dei in Fresonia: in qua primus sanctus Willibrordus, [Col. 0763C] cognomento archiepiscopus, in conversione gentis illius initiavit rudimenta Christianae fidei cum discipulis suis. Deinde senescente eo in opere Dei, et stabilito episcopatu in loco qui nuncupatur Trajectum et alio nomine Wiltaburg, et migrante ad Dominum de hac luce, successit sanctus Bonifacius idem archiepiscopus et martyr, quem oculis meis ipse vidi candidum canitie et decrepitum senectute, plenum virtutibus et vitae meritis. Quo tempore in ejus discipulatu, sicut superius memoravi, B. Gregorius praeceptor meus ab ineunte aetate fuerat enutritus, cui et successit [a 1Kb] pius haeres ejusdem gentis Fresonum pastor et praedicator ordinatus a Domino et a principibus supradictis Ecclesiae Dei. Eademque charitate, sicut et fidei firmitate, qua praedecessores [Col. 0763D] sui, sanctus videlicet Willibrordus archiepiscopus et confessor et Bonifacius martyr atque archiepiscopus, larga et melliflua eruditione populum irradiavit simul cum chorepiscopo et adjutore suo Aluberto [b 1Kb] , qui de Britannia et gente Anglorum veniebat, magnis vitae meritis pollens: et eadem benevolentia juxta vires Domino studuit animarum lucra acquirere.

15. Quod etiam et in discipulorum multiplici benedictione ditatus est B. Gregorius, nemo dubitat a [Col. 0764A] Deo ei datum fuisse, qui ejusdem electi viri et vitae meritum pensare voluerit, et pretiosissimum sapientiae ejus thesaurum investigare. Propterea et hoc dignum esse memoria videtur, qualiter discipulos suos simul cum eis communi vita conversando, ut pater filios educarit et dilexerit, singulisque tanto charitatis glutino jungeretur, ut apostolicum illud sanctum et praeclarum testimonium non tantum ex ore proferret ad aedificationem audientium, sed opere et veritate ad imitandum cunctis ostenderet, quod de vocatione et electione omnium gentium a B. Petro apostolo dictum constat: Quomodo in omni gente, qui timet Deum, et operatur justitiam, acceptus est illi (Act. X). Non enim ex una qualibet gente ejus erant discipuli congregati, sed ex omnium vicinarum nationum [Col. 0764B] floribus adunati; et tanta familiaritate et mansuetudine laetitiaque spiritali illuminati sunt, ut luce clarius daretur agnosci, quia de uno patre spiritali et de matre omnium charitate generati sunt et coadunati. Quidam enim eorum erant de nobili stirpe Francorum, quidam et de religiosa gente Anglorum; quidam vero et de novella Dei plantatione diebus nostris inchoata Fresonum et Saxonum; quidam autem et de Baguariis, et Suevis, vel de quacunque natione et gente misisset eos Deus: quorum minimus ego sum, modicus et infirmus alumnus. Quibus omnibus undecunque, quasi ad unum ovile collectis, pius Pater et pastor Gregorius et spiritalia nutrimenta doctrinarum et eloquiorum Dei, et corporalia alimenta eadem devotione procuravit et donavit: et ita inspiratus [Col. 0764C] a Deo exarsit in amore et institutione discipulorum, ut nullus pene praeteriret dies, quo non primo mane paterna sollicitudine consedens, singulis quibusque venientibus, prout quisque quaesivit, poculum vitae propinaret, et irrigaret eloquio Dei.

16. Ipsorum quoque discipulorum ejus plurimi tam nobiles erant, tantoque praediti ingenio et doctrina Dei, ut ad arcem episcopatus [c 1Kb] et merito vocarentur, et venirent; plurimi vero eorum, aequaliter edocti et disciplinati, etsi non tanto gradu sublimati sunt, meritis tamen non erant exigui, sed scientia et charitate Dei eximii. Operae pretium et dignum esse videtur, ut quoquo modo valeam, singulorum testimonia, suis in locis, et signa charitatis non abscondam. Interim tamen de B. Gregorio, quae coeperam, [Col. 0764D] pauca de multis, ad profectum audientium proferre conabor: quoniam peccati reus esse pertimesco, si de cognitis, et tam profuturis bonis, vel extrema quaedam narrare non incipiam.

17. Erat enim vir ille venerabilis, secundum Sapientiae dictum, qui post aurum non abiit, nec speravit in thesauris pecuniae: ideo stabilita sunt bona illius in Deo, et eleemosynas ejus divulgat Ecclesia sanctorum. Noverat utique scriptum; et opere noverat et veritate, non sermone casso: quia radix est [Col. 0765A] omnium malorum cupiditas (I Tim. VI); et idcirco eam quasi immane praecipitium et inferni foveam exhorruit, et praecavebat in omnibus. Sicut enim cupidi pecuniarum, et avari qui animam suam venalem habent, timent ne prodant et perdant lucra terrena; sic metuit vir ille sanctus, ne forte abscondendo ea et custodiendo perderet coelestia. Et idcirco quotiescunque auri et argenti in potestatem ejus aliquid devenerat, statim expendere curavit et pauperibus distribuere, ut vir evangelicus secundum Evangelii mandatum faceret et thesaurizaret sibi thesauros in coelo, ubi nec aerugo nec tinea demolitur, et fures non effodiunt nec furantur (Matth. VI). Et quoniam totam spem suam tam firmiter et expedite collocavit in coelestibus, nihil eum nocere potuit [Col. 0765B] nec irretire, quod de terrenis et caducis delectabile esse videbatur in mundo. O virum venerabilem et electum, mansuetum et pium, coelestibus semper intentum, et de caducis et terrenis minus curantem: quod et habitu monstrabat et actu! Nullum in eo locum invenit superstitio vestium et ciborum, non jactantia, et detractio: sed uno eodemque aequali cum caeteris vestimento et victu semper contentus erat: et ex hac linguae et vitae munditia foris innotuit, quantae puritatis dilectione cor ejus interius plenum erat. Ex simplici vero vestimentorum usu atque ciborum, monstravit exemplo auditoribus suis, quod sermone docuit ex praeceptis Dei et sanctorum ejus. Nam legerat scriptum beato Petro apostolo admonente: Non in veste pretiosa (I Petr. III): et coapostolo [Col. 0765C] ejus Paulo adhortante didicerat, quoniam esca et potus non est regnum Dei; sed justitia, pax, gaudiumque in Spiritu sancto (Rom. XIV). De potu vero ejus quid dicam? in quo ei tantum erat temperamentum, ut vix unquam, secundum Apostoli dictum, modico vino utetur (I Tim. V), quod non esset aqua mixtum. Et non tantum in semetipso hoc adimplevit apostolicum dictum; sed et omnes sibi subjectos vehementer semper admonuit, ut nunquam ebrietatis malum incurrerent, sed velut inferni foveam praecaverent atque vitarent. Et de vitiorum omnium destructione virtutumque aedificatione in sua praedicatione propheticum illud frequenter proferre solebat: Posui te ut evellas et destruas, et disperdas et dissipes, et aedifices et plantes (Jerem. I); volens [Col. 0765D] auditores suos omnes dictum hoc intelligere, quia nunquam virtutum decor et bonorum operum aedificium surgit, nisi vitiorum labes et immunditia destruatur. Sed et apostolicum illud gloriosum et omni laude dignum testimonium, propter incitamentum charitatis Dei et proximi atque desiderium regni coelestis, frequentissime in conclusione praedicationis suae solebat aptare: Quod oculus non vidit, nec auris audivit, neque in cor hominis ascendit quae praeparavit Deus diligentibus se (I Cor. II). Sciens igitur praedicator pius his duobus testimoniis, prophetico scilicet et apostolico, intentis auditoribus multum conferri per charisma absconditum Spiritus sancti, quod et prophetam implevit et apostolum; et idcirco tam [Col. 0766A] sedulo in coelesti praedicatione sua hoc usus est oraculo et hortamento virtutum.

18. Et quoniam superius uno operis testimonio, quod tam religiose vir Dei Gregorius secundum Dominicam orationem de remissione implevit, multa bonorum operum insignia demonstrantur; libet et illud referre, qualiter fecit in quotidiana conversatione sua de omnibus obtrectatoribus suis, qui ei aliquando derogabant propriis vitiis instigati: qualiter eos non quasi pro detractoribus exhorruit et odivit, sed quasi amicos et adjutores semper amavit et adiit; et secundum Psalmistae dictum (Psal. XXXVII), tanquam surdus eos non audiens, et quasi mutus non aperiens os suum, benigne cum eisdem conversatus est, nihilque eis negavit, quae amicis impendere debuit. [Col. 0766B] Unde hoc ei, nisi gratia superna largiente, prae munditia mentis egregiae venire potuit, quod tanquam parvulus tam obliviosus injuriarum, tam tenax virtutum fieri valuit? Sagitta enim sermonis Domini non tantum ejus corporis aures tetigit, sed etiam cordis aures veraciter penetravit, et illuminavit: ubi in Evangelio, parvulo ad se vocato, adhuc rudes apostolos suos, et cum ipsis simul omne hominum genus viam regni coelorum qualiter intrare debeant admonuit, dicens: Amen dico vobis, nisi conversi fueritis et efficiamini sicut parvuli, non intrabitis in regnum coelorum (Matth. XVIII). Hoc ergo et cum familiaribus et cum extraneis non semel exercuit, sed assidue, nisi ubi districtio disciplinae et correctioninis inter subjectos aliud exigebat. Sed dum vir iste [Col. 0766C] tam humilis et patiens, pro amore divino tam contemptibilia et suae personae indigna et ferre voluit aequanimiter, et potuit; evenit hoc, quod in diebus ejus pene omnibus qui eum noverant incognitum non erat: quia pene omnes hi qui tanto viro honorem debitum impendere noluerunt, ultione divina percussi sunt, et ad cognitionem sui, licet coacti et inviti, reducti ut palam daretur intelligi scire volentibus, quia sub divina custodia fortiter intus protegebatur, quamvis interdum ante oculos hominum superborum ferre videretur indigna opprobria. Sed qui hoc attendere voluerit et imitari, non mediocriter ei proficiet ad introitum regni coelestis: dum omnes, qui eamdem viam praecesserunt, talia paterentur, secundum dictum et formam apostolorum, qui ibant [Col. 0766D] flagellati a conspectu consilii gaudentes et dicentes, quia per multas tribulationes oportet nos intrare in regnum coelorum (Act. V).

19. Verum quia inter virtutes maximas opus eleemosynarum ab ipso Domino et Redemptore nostro est ordinatum, et omnes Scripturae sanctae Novi Testamenti et Veteris hoc opus salutiferum laudant et glorificant; de largiflua eleemosynarum datione B. Gregorii ad memoriam posteritatis et imitationis exemplum pauca sunt proferenda. Floruit enim vir ille virtutibus aliis multis, sed maxime in eleemosynarum sacra purificatione fuit semper intentus, in tantum ut nihil sibi auri, nihil argenti praeter Ecclesiae necessaria ministeria unquam reservare voluisset. [Col. 0767A] Sed et de alia substantia sua, eadem benignitate largus habebatur et dilatatus, pauperibusque Christi semper proficuus et pius: nihilque sibi ex ea, excepto victu quotidiano et vestitu simplici, voluit reservare, ponens spem suam totam magis in tremendi examinatione judicii, quam in praesenti locupletatione thesaurorum et divitiarum mundi. Ideoque tam facile pro amore Christi omnia largiri potuit quae habebat, ex cujus ore et exemplo eadem didicerat quae faciebat: Quod superest vobis date eleemosynam; et ecce omnia munda sunt vobis (Luc. XI). Consideravit eadem fide et charitate sanctos Patres in Veteri Testamento a Deo donatos, eadem spe remunerationis sempiternae de eleemosynarum operibus fructuosis semper fuisse sollicitos. Unde et in [Col. 0767B] psalmo sanctus Propheta pro beatitudinis testimonio hujus operis devotionem posuit dicens: Beatus qui intelligit super egenum et pauperem: in die mala liberabit eum Dominus (Psal. XL). Sed et alius propheta de eodem opere sancto laudabiliter canit et dicit: Sicut aqua exstinguit ignem, ita eleemosyna exstinguit peccatum (Eccle. III). Dominus quoque ipso pro hoc opere in die tremendo sanctos suos gratia sua et benedictione sempiterna effert et extollit dicens: Venite, benedicti Patris mei, percipite regnum quod vobis paratum est ab origine mundi: quia esurivi, et dedistis mihi manducare; sitivi, et dedistis mihi bibere; nudus fui, et operuistis me, etc. (Matth. XXV). Talia B. Gregorius de utroque Testamento, in quibus doctissimus erat, intelligendo et penetrando praecepta [Col. 0767C] et divinam Scripturam, legem vertit in opera: et non auditor obliviosus factus, sed factor operis, in lege Dei semper erat. Eia milites Christi, audite et intelligite, et assumite exempla Patris hujus rectissima et praeclara, ut vobis etiam adhuc in corpore viventibus, et intuentibus ac diligentibus ea, inde crescat gratia Dei, largiens vulnerum nostrorum remedia, unde illi creverunt tantarum virtutum ornamenta.

20. Talibus successibus et vitae meritis beatus abbas meus et praeceptor Gregorius, dum semper in melius crescendo proficeret, et prope jam ad septuaginta annorum aetatem tam charus Deo quam cunctis hominibus perveniret; adfuit dies, in qua militem [Col. 0767D] suum Dominus adhuc meliorando subvehere vellet ad sublimiora, et remunerationis ei praemia largiri, quae meritis ejus debebantur et operibus fructuosis. Tactus itaque est ea molestia corporali in sinistro latere, quam paralysin medici vocant: et crescente eadem molestia et ingravescente per dies singulos, secundum Scripturae testimonium, flagellavit Deus filium suum in hac peregrinatione (Hebr. XII), quem e vicino erat recepturus ad patriam coelestium mansionum; tribus enim annis ante obitum suum, arreptus est illa infirmitate. Sed erat languor talis, ut in primis vix ambulare posset, vel manu deduci ad profectum [Col. 0768A] proprium et subditorum suorum, et loqui quae ad aedificationem pertinebant. Quod utique agere non est oblitus; sed sicut semper solebat, tradere non destitit auditoribus suis libros divinae legis et monita salutis aeternae. Nam et condiscipulis melioribusque meis in eadem molestia plures tradidit libros; et mihi modico Ludgero librum sancti Augustini tradidit, quem Enchiridion, id est Manuale, ipse nuncupavit

21. Haec ita agendo beatus homo Gregorius, a profectu spiritualium successionum in ipsa aegritudine sua nunquam desinendo, auxit per singulos dies sanae mentis sapientia, licet imbecilli corpore, quod sibi suisque ad ingressum regni coelestis et gaudium proficeret sempiternum. Tertio tandem anno inchoatae [Col. 0768B] aegritudinis, quasi auri more quod per ignem transiit, corporis fatigatione purgatus ad id pervenit, ut ubicunque opus erat, inter discipulorum manus portare necesse esset. Et nec tunc quidem vir venerabilis ab opere Dei unquam cessavit: sed aut divinos libros legere coram se, aut pro eadem mentis suae exercitatione ad coelestia psalmos cantare assidue fecit: sicque ad extrema perducto imbecilla membra corporis, quae jam tunc lecto semper sustentare necesse erat, candida facta sunt ac nitida ad instar lactis vel lanae albae, ut innotesceret videntibus in quanta munditia spiritus intus haberetur coram oculis Dei. Tunc coeperunt conqueri et contristari qui ibidem adfuerunt utriusque sexus necessarii [Col. 0768C] amici, tam de ejus transitu citius imminente, quam de tardatione electi filii ejus Albrici, in quo totius domus [a 1Kb] spes magna incubuit: qui tunc temporis in Italia erat regali servitio occupatus; et nemini notum quando esset venturus. Haec audiens Pater Deo dilectus Gregorius, coepit condolere moerentibus, de seipso securus, et de filio sollicitus: et consolatus eos coepit, sicut frequenter sanus corpore ante solebat inter communia colloquia, propheticum illud proferre ac dicere: Nolite timere, non transibo, inquit, antequam ipse veniat. Quod quam veraciter spiritu praenosceret, rei probavit eventus. Nam triduo vel quatriduo ante transitum ejus, venit diu optatus et electus filius ejus Albricus inopinate, cunctis nescientibus, excepto Patre spiritali, qui ejus adventum [Col. 0768D] longe ante praedixit.

22. Tunc continuos illos tres dies aut quatuor in communi utilitate et totius familiae salubri negotio dum ducerent, sano sensu quaecunque desiderabant invicem conferentes; venit ei dies extremus mortalitatis hujus, ad ingressum regni et perpetuae saluti praedestinatus. Circumsteterunt eum discipuli ejus, desiderantes adhuc quamvis infirmum Patrem diutius secum habere, et de eo optando dicere ad invicem: Non moritur hodie, non moritur hodie. Ipse vero, viribus assumptis, quibus valuit: Hodie, inquit, volo licentiam habere. Et his dictis, jussit se ante [Col. 0769A] oratorium sancti Salvatoris a discipulis portari, et ostium aperiri: ibique oratione facta et communione sacri corporis et sanguinis Domini accepta, aspiciens ad altare, mente coelestibus intentus, ad [Col. 0770A] Dominum perrexit [a 1Kb] , cui tanto tempore sincera mente servivit, praestante eodem Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum. Amen.



APPENDIX.




[Col. 0769]
ACTA SEU VITA SANCTI LUDGERI AUCTORE ALTFRIDO EPISCOPO MONASTERIENSI.
(Apud Leibnitz, Script. rerum Brunswic.)



INDEX CAPITUM.
[Col. 0769B]

    De persecutione Vursingi.
    De expulsione ejus.
    Quomodo Radbod tentavit revocare illum.
    De obitu Pippini.
    De obitu Vursingi.
    [Col. 0769C] De nativitate Liafburge.
    Quomodo Liafburge de periculo mortis erepta sit.
    De nativitate S. Ludgeri.
    De industria ejus.
    De adventu Aluberti, et qualiter una cum Ludgero trans mare rediit.
    Quomodo iterum S. Ludgerus transmarina petiit.
    Quomodo S. Ludgerus ad patriam rediit.
    De adventu S. Liafuvini.
    De obitu S. Liafuvini.
    Quomodo S. Ludgerus in Fresia idola destruxit.
    De ordinatione Albrici et S. Ludgeri.
    Qualiter S. Ludgero gubernacula plebium revelata sint.
    Qualiter S. Ludgerus in Effresia docuisset.
    Versus Joseph ad S. Lud. . . . (Caetera hujus indicis desunt.)





PROLOGUS AUCTORIS.

1. Altfridus Dei gratia episcopus dilectis fratribus [Col. 0769D] et monachis in coenobio S. Salvatoris et S. Patris Ludgeri Domino servientibus in Christo.

Petitioni vestrae idcirco consensum praebui, quia charitati vestrae nihil denegare potui. Postulastis igitur crebris precibus, ut de Vita S. Patris Ludgeri aliquid scribere studerem, quatenus tam veneranda illius exempla multis ad aedificationem proficerent. Ad quod studiosum opus peragendum, quamvis imparem me esse, et scientia et doctrina debilem scirem, tamen charitate cogente ad illud scribendum animum appuli, quia nefas putabam tanti viri latere virtutes. Cum beati Gregorii ad indagationem sacri verbi sonus dicat: Sunt nonnulli, quos ad amorem coelestis patriae plus exempla quam praedicamenta incendunt. Fit vero plerumque animo duplex adjutorium [Col. 0770B] in exemplis Patrum. Exempla etiam et actus sancti Ludgeri ideo plene comprehendere nequeo, quia non ea visu, sed auditu didici, illis attestantibus, qui ab infantia illum noverant. Hildigrimo scilicet episcopo fratre ejus, et Gerfrido episcopo nepote ejus, [Col. 0770C] sed et sanctimoniali femina Herburga germana ejus, nec non et venerabilibus ejus presbyteris Aluberto, Atingo et Thiatbaldo. Virtutibus igitur multis atque signis, quae per illum Dominus operatus est. per negligentiam praetermissis, ea sola huic libello inscribi feci, quae una vobiscum aut visu deprehendi, aut facta certe cognovi.



INCIPIT VITA.

2. Vitam sancti Ludgeri scripturus, ratum duxi altius repetendam, ut quibus in hoc saeculo sit parentibus editus, evolvam. Fuit in diebus Radbodi regis Fredsonum vir quidam nobilis in ea gente Vursingus nomine, cognomento Ado; qui quamvis fidem sanctae Trinitatis nondum sciret, erat tamen [Col. 0770D] adjutor pauperum, defensor oppressorum, in judicio quoque justus. Et quia gens illa eo tempore in errore infidelitatis erat excaecata, multi multa injusta a rege et ab ejus ministris sunt perpessi. Alios enim rex idem insidiando necaverat, et haereditates eorum possidebat, et nihilominus sibi haereditates eorum vindicabat. Sed vir praefatus se minime subtrahens, quominus veritatem coram rege et ejus principibus defenderet, nullius personam in judicando juste, et amplectendo veritatem respiciebat. Qua de re contigit, ut magnas a rege crudeli insidias pateretur, ita ut juberet illum callide interfici, et facultates suas tolli. Quod lethale consilium illi continuo unus ex consiliariis regis nuntiare curavit, eo quod a pluribus diligeretur.

[Col. 0771A] 3. Tunc Vursingus una cum conjuge sua Adalgarda et filio uno, quem habebat, Nothgrimo nomine, et cum paucis domesticis suis occulte fugiens ad ducem Francorum, nomine Grimoldum [a 1Kb] pervenit. Qui benigne ab eodem duce susceptus, habitavit in regione Francorum et imbutus fide catholica baptismi consecutus est gratiam, una cum conjuge sua et filio ac domo reliqua. Post praefati vero ducis obitum singuli duces Francorum venerabilem Vursingum honoratum beneficiis retinuerunt secum, uxor vero ejus in peregrinatione ejus alterum sibi genuit filium nomine Thiatgrimum, et filias novem, et defuncta obiit in pace, nec non et sex filiae ejus in virginitate subtractae sunt. Pater igitur filios duos cum filiabus tribus, quae remanserant, cum timore Domini nutriens, servavit [Col. 0771B] castitatem suam reliquum tempus vitae suae.

4. His ita gestis, rex Radbodus infirmari coepit infirmitate, qua et mortuus est, et sex annis continuis ante diem mortis suae paulatim traxit dolorem, coepitque regnum ejus deficere, regnum quoque Francorum augmentando proficere. Infirmatus autem misit ad virum memoratum Vursingum, postulans ut ad se rediret recepturus haereditatem suam, insuper et alia multa se daturum ei spopondit, si pacem secum tenere voluisset. Sed vir catholicus precibus ejus non acquievit. Iterum autem Radbodus misit ad eum postulans, ut si ipse venire noluisset, saltem filium suum ad se mitteret, et juravit se ei daturum quidquid sibi promiserat. Igitur Vursingus precibus victus misit ad eum filium suum [Col. 0771C] juniorem, quem ille benigne suscipiens fecit honorifice habitare secum, et restituit ei haereditatem patris. Ipse tamen pater cum seniore filio et filiabus habitavit in regione Francorum usque ad obitum regis [b 1Kb] . . .

Contigit autem Pippinum ducem Francorum de hac luce migrasse, et filium ejus Carolum regno potiri patris, qui multas gentes sceptris adjecit Francorum, inter quas etiam cum triumphi gloria Fresiam, exstincto Radbodo, paterno addit imperio, in qua tunc gente sanctus Willibrordus positus est praedicator, sedesque episcopalis in Trajecto castello delegata est, sicut in libello de Vita ipsius Willibrordi scriptum legitur. Dedit igitur Carolus memorato Vursingo beneficium in confinio Fresonum, et direxit [Col. 0771D] eum ad patriam suam causa fidei roborandae. Qui veniens, accepta haereditate propria, habitavit in loco qui dicitur Suabsna [c 1Kb] juxta Trajectum, et coepit esse adjutor sancti Willibrordi cum filiis et propinquis suis, in quibuscunque potuerat. Diligebat eum sanctus Willibrordus valde, eo quod esset vir bonus et plenus fide et acceptabilis universae plebi et castitatem servans.

5. Nothgrimus igitur filius ejus senior duxit uxorem fidelem similiter, et filiae tres cum timore Domini [Col. 0772A] conjugio copulatae sunt, vivente patre, habuitque progenies illa magnam familiaritatem cum sancto Willibrordo, nec non et cum sancto Bonifacio, qui post eum partibus illis doctor serenus illuxit, quoadusque pro fide Christi martyrio coronatus, spiritum reddidit in pago, cui nomen Astrache, in loco qui Doccinga vocatur, sicut et de illo scripta testantur.

Post obitum vero patris Thiatgrimus filius junior memorati Vursingi duxit uxorem, nomine Liafburch (Hafburch), filiam cujusdam Nothradi et Adelburgae; quae videlicet Adelburch pridem duos suos germanos fratres sancto commendaverat Willibrordo, de quo superius diximus, Domino nutriendos; quorum major Wullibrat, minor autem Thyatbrat vocabatur: [Col. 0772B] qui etiam primi omnium gentis Fresonum clericatus officium acceperunt. Horum prior in levitarum obiit gradu, junior non pervenit ad gradum, sed ita in juventute de hac luce migrabat.

6. Memorata Liafburch, cum nata esset, habebat aviam gentilem, matrem videlicet patris sui abrenuntiantem omnino fidei catholicae: quae non nominanda cum furore [d 1Kb] conversa, eo quod praenominata conjux filias tantum genuisset, et filium viventem non haberet, misit lictores, qui reparent eamdem filiam tunc natam de sinu matris, et necarent priusquam lac sugeret matris, quia sic mos erat paganorum, ut si filium aut filiam necare voluissent, absque cibo terreno necarentur. Lictores autem, sicut illis fuerat imperatum, rapuerunt eam et deduxerunt eam [Col. 0772C] et portavit illam unum mancipium ad situlam aqua plenam, cupiens eam in ipsam aquam mergere, ut finiret vitam. Sed miro Omnipotentis dono actum est, ut puella, quae necdum suxerat ubera matris, extensis brachiis suis utraque manu apprehenderet marginem situlae, renitens ne mergeretur. Hanc ergo fortitudinem tenerrimae puellae ex divina credimus actam praedestinatione, eo quod ex ea duo episcopi fuissent oriundi, sanctus videlicet Ludgerus et Hildigrimus. In hac ergo colluctatione mirabili juxta misericordis Dei dispositionem supervenit vicina mulier, et misericordia mota eripuit puellam de manu praefati mancipii, cucurritque cum ea ad domum suam, et claudens post se ostium, pervenit ad cubiculum in quo erat mel, et misit ex melle illo in os [Col. 0772D] juvenculae, quae statim sorbuit illud. Venerunt interea praedicti carnifices jussa dominae suae expleturi: dominabatur enim illa furibunda in tota domo filii sui. Mulier autem quae infantem rapuit, occurrens lictoribus dixit, mel comedisse puellam, et simul ostendit illis eam adhuc labia sua lingentem, et propter hoc illicitum erat juxta morem gentilium necare illam. Tunc lictores dimiserunt illam, et mulier quae eam rapuerat, occulte nutrivit eam mittendo lac per cornu in os ejus. Mater quoque occulte misit [Col. 0773A] ad eam nutricem puellae afferentem quae necessaria fuerant, quoadusque praefata illa ferox mulier vitam finiret: et tunc demum accepit mater filiam suam nutriendam. Sed de his ista sufficiant.

7. Nunc etiam quia de sancto Ludgero loqui inchoavimus, libuit de eo verum [a 1Kb] replicare sermonem. Cum venisset autem Thiatgrimus, pater ejus, de quodam itinere, et mater ejus praegnans esset, vicinaque partui gestans in utero eumdem futurum episcopum, audito quod vir ejus veniret, immoderate gaudens properavit ad eum, et offenso pede corruit, intravitque palus per latus ejus, et ablata est mortua, ita ut nullus putaret eam vel vitae praesenti restituendam, vel filium quem gestavit in utero; sed miserante divina clementia revixit spiritus ejus, et bene [Col. 0773B] fuerat curata; in puero quoque post paucos dies edito nulla laesionis macula apparuit. Baptizatus autem accepit vocabulum Ludgerus. Qui statim ut ambulare et loqui poterat, coepit colligere pelliculas et cortices arborum [b 1Kb] , quibus ad luminaria uti solemus, et quidquid tale invenire poterat, ludentibusque pueris aliis, ipse consuit sibi de ipsis collectionibus quasi libellos. Cumque invenisset sibi liquorem imitabatur scriptores, et afferebat nutrici suae quasi utiles libros custodiendos: Et cum ei quis diceret, Quid fecisti hodie? dixit se per totum diem aut componere libros aut scribere, aut etiam legere. Cumque iterum interrogaretur, Quis te docuit? Respondit: Deus me docuit. Meditabatur autem in tenera aetate quod postea devotus implevit.

[Col. 0773C] 8. Post haec etiam auctus majori gratia, rogavit parentes suos ut se alicui viro Dei committerent erudiendum. At illi, cum essent benigni, glorificaverunt Deum, videntes intentionem juvenis, commendaveruntque eum viro venerabili Gregorio discipulo et successori sancti Bonifacii martyris, Domino nutriendum, qui libenter eum suscepit, et comperta sagacitate pueri, studiose illum erudiebat. Crevit itaque Ludgerus proficiens in timore Dei, et deposito saeculari habitu in Triecto (Trajecto) monasterio se contulit ad studium artis spiritualis. Erant autem in illa schola Gregorii et alii condiscipuli nobiles et prudentes, e quibus alii episcopi postea exstiterunt, alii in minoribus gradibus doctores ecclesiarum; [Col. 0773D] apud quos idem Ludgerus in magno habebatur affectu, eo quod esset vir mirae mansuetudinis, vultu hilari, non tamen facilis in risu, et in omnibus actibus prudentiam cum temperantia amplectens. Erat enim assiduus meditator divinae Scripturae, et ejus praecipue quae ad laudem Dei, et ad doctrinam pertinebat catholicam, pro quibus a venerabili magistro, velut unicus filius, diligebatur.

[Col. 0774A] 9. Venit interea vir quidam de terra Anglorum Alubret [c 1Kb] nomine ad abbatem Gregorium, cupiens Domino cooperante plebi partis illius in doctrina prodesse (erant enim rudes in fide), quem abbas Gregorius libenter suscepit, et comperto quod esset vir bonus et doctus, suasit ut sibi episcopus fieret: non enim fuerat idem Gregorius ad gradum episcopalem ordinatus, sed presbyterii perseveravit in gradu. Vir igitur prudens, ad haec: Ut scias, inquit, me cum licentia et consilio episcopi mei huc transmeare, mitte mecum fratres fideles ad terram de qua egressus sum, ad episcopum meum, ut ab eo ordiner ego et illi, tali modo consensum praebeo. Quod abbas Gregorius libenter audiens, direxit eum et cum eo Ludgerum aliumque fratrem fortiorem aetate, Sigibodum [Col. 0774B] nomine, ad episcopum, de quo Alubertus dixerat: qui eumdem Alubertum ordinavit episcopum, Sigibodum presbyterum, Ludgerum diaconum, et manserunt illic anno uno. Alcuinus etiam illo in loco tunc magister erat, qui postea temporibus Caroli Turonis [d 1Kb] et in Francia magisterium exercuit. Cui statim Ludgerus hauriens spiritalia dogmata [e 1Kb] . . . post anni vero circulum revertentes, qui missi erant, Domino gubernante, venerunt ad abbatem Gregorium, qui benigne suscipiens eos, gavisus est valde in adventu eorum, et mansit cum eo Alubertus, collaborans in opere Domini.

10. S. Ludgerus igitur cupiens se saturare praelibati dulcedine favi [f 1Kb] , petiit ab abbate Gregorio licentiam redeundi ad magistrum Alcuinum, quod ille [Col. 0774C] moleste ferens, fieri retinuit; noluit tamen contristari petentem, sed blandis sermonibus coepit compescere eum. Cumque cerneret se nullis objectionibus illum a sua intentione revocare posse, accersito patre illius postulavit, ut conaretur revocare eum a coepto itinere, sed studiosus levita instanter in suo voto permansit. Tunc parentes ejusdem Ludgeri et Gregorius, quandove precibus evicti, direxerunt eum ad praefatum magistrum Eboraicae civitatis Anglorum, praebentes quae illi opus erant in via: quem magister illustris Alcuinus cum magno suscepit gaudio. Susceptus itaque Ludgerus, erat consueto more omnibus charus, eo quod esset ornatus moribus bonis, et studiis sanctis, et mansit ibi annis tribus et mensibus sex, proficiens in doctrinae studio. Cupiebat [Col. 0774D] enim ibidem diutius in sancto manere studio; sed non fuit concessa facultas: nam ingredientibus civibus illis ad bellum contra inimicos suos, contigit ut per rixam interficeretur filius cujusdam comitis ipsius provinciae a Fresone quodam negotiatore, et idcirco Fresones festinaverunt egredi de regione Anglorum, timentes iram propinquorum interfecti [Col. 0775A] juvenis. Tunc Alcuinus necessitate compulsus direxit Ludgerum, et cum eo diaconem suum nomine Putul, cum praefatis negotiatoribus [a 1Kb] , timens ne amore discendi aliam regionis illius civitatem adiret, et pro ultione praedicti juvenis aliquas pateretur insidias. Dicebat enim se potius velle mori quam ut filius suus dilectus quidquam pateretur lethalis mali. Directus itaque Ludgerus, prospero cursu pervenit ad patriam suam bene instructus, habens copiam librorum, eratque patri Gregorio et caeteris tanto tunc dignior et acceptior, quanto fuit et in monasticis eruditionibus illustrior. Diaconus vero, qui venerat cum eo, juxta dispositionem Alcuini perrexit Romam, iterum reversurus, qui etiam postea cum Alcuino venit in Galliam in ordine presbyterii.

[Col. 0775B] 11. Cum talia gerebantur, venit quidam presbyter sanctus et doctus, de genere Anglorum, nomine Liafuvinus, ad abbatem Gregorium, dicens sibi a Domino terribiliter trina admonitione fuisse praeceptum, ut in confinio Francorum atque Saxonum secus fluvium Isla plebi in doctrina prodesse deberet, rogavitque ut ad locum illum se perduci juberet et ad fluvium sibi a Domino praenominatum. Tunc Gregorius, eo quod locus idem ad parochiam suam pertineret, benigne eum illic dirigere statuit, agens gratias pastori summo, eo quod visitaret plebem suam. Misit etiam cum eo et Marchelmum servum Dei de genere Anglorum, et a sancto Willibrordo episcopo a pueritia sanctis instructum moribus, ut eum praeponeret populo. Susceptus ergo presbyter Liafuvinus a matrona [Col. 0775C] quadam nomine Averhilda, caeterisque fidelibus seminabat documenta salutis, et rigabat prata mentium. Fecerunt autem ei oratorium in Occidentali parte praefati fluminis, in loco qui Hulpa vocatur.

12. Post haec etiam aedificaverunt ei ecclesiam in littore orientali ejusdem fluminis, in loco cujus vocabulum est Daventre, cumque ad eam populus ob viri sancti doctrinam conflueret, Saxones qui eo tempore paganis fuscabantur ritibus, in furorem conversi collecto exercitu effugaverunt Christianos ab illis locis, et ecclesiam combusserunt igni. Tunc vir Dei Liafuvinus reversus ad abbatem Gregorium praestolabatur consolationem a Domino. Sedato igitur tumultu reversisque praedonibus in sua, vir Dei reaedificavit [Col. 0775D] ecclesiam quae fuerat combusta; et more solito non cessabat documenta salutis impendere gregi, quoadusque pastori summo dilectam redderet animam, et defunctus in eadem ecclesia est sepultus.

13. Post S. Liafuvini obitum iterum impii Saxones vastaverunt locum illum, et succenderunt ecclesiam, corpusque ejus per tres dies quaesiverunt, nec invenire potuerunt. Sed et abbas Gregorius migravit ad Dominum [b 1Kb] , et suscepit curam pastoralem Albricus nepos ejus, qui venerabilem Ludgerum cum magno diligebat affectu, atque eum ita allocutus est, [Col. 0776A] dicens: Nunc quia frater meus dilectissimus es, peto ut desiderium meum impleas; locus enim in quo sanctus Domini, Liafuvinus presbyter, quem nosti, in opere Domini usque ad mortem persistendo laboravit, ubi sacrum ejus corpus sepultura tegitur, in solitudinem est redactus; quamobrem peto ut eum restaurare studeas, et super corpus sancti ecclesiam reaedifices.

14. Dei igitur famulus Ludgerus magistri jussis obtemperans quaesivit in loco praenominato corpus sancti et non invenit, sed tamen intra spatium loci ubi illud esse putabat, coepit construere ecclesiam. Cumque posuisset bases, et parietes conaretur erigere, apparuit ei sacerdos Domini Liafuvinus in somniis, dicens: Frater dilectissime Ludgere, bene [Col. 0776B] fecisti restaurando Dei templum jamdudum deletum a gentilibus, sed et corpus meum quod quaesisti invenies sub australi, quem erexisti, pariete humatum. Ludgerus igitur mane Domini laudibus expletis invenit corpus sancti in loco sibi in visione praedicto, et collecta multitudine fecit transvehi bases ejusdem aedificii in partem australem, et ita infra ecclesiam collegit sepulcrum viri Dei. Perfecta itaque est ipsa ecclesia et consecrata, quae nunquam deinceps a gentilibus fuerat contaminata. Sed in loco illo per servum suum Liafuvinum Dominus multas virtutes operatur usque in hodiernum diem, ubi est etiam nunc coenobium canonicorum Domino famulantium.

15. Post haec misit Albricus Ludgerum et cum eo [Col. 0776C] alios servos Dei ut destruerent fana deorum, et varias culturas idolorum in gente Fresonum. At illi jussa complentes attulerunt magnum thesaurum eum [c 1Kb] quem in delubris invenerant, ex quo Carolus imperator duas partes accepit, tertiam vero partem ad usus suos Albricum recipere praecepit.

Albricus autem cum in Colonia gradum accepisset episcopalem, fecit et Ludgerum secum presbyterii percipere gradum, et constituit eum doctorem ecclesiae in pago, cui nomen Ostrache (id est, Ostergau), in loco ubi sanctus Bonifacius martyrio est coronatus. Divisitque idem Albricus annum in distributiones quatuor, ita ut in Trajecto monasterio prae caeteris praepositis ipse in tempore vernali in doctrinae studio et sanctae conversationis praeesset fratribus [Col. 0776D] menses tres, deinde post eum in aestate Adalger presbyter in vice sua menses tres, post hunc Ludgerus presbyter menses tres, deinde in hieme Thiatbrat presbyter menses tres.

16. Ludgerus igitur in ordine vicis suae nocturnis temporibus post psalmodiam et orationes, quas semper amaverat, in solario ecclesiae sancti Salvatoris, quam sanctus Willibrordus confluxerat, membra quieti dare consueverat, ubi ei nocte quadam venerabilis abbas Gregorius per visionem apparuit dicens: Frater Ludgere, sequere me; quem dum ipse sequeretur, [Col. 0777A] ascendit in eminentiorem locum, jactavitque coram eo particulatim quasi membranas et vestimentorum partes, et dixit: Collige ex eis acervos. Cumque congregasset ex eis tres tumulos, dixit ei: Distribue ista bene in opere Domini et ego tibi satis dabo; et signavit eum signaculo crucis et abscessit. Cumque mane facto retulisset somnium praeposito monasterii Haldoni nomine et custodi ecclesiae sanctitate praedito Marchelmo, cujus superius memoriam feci: confestim Marchelmus ad haec ea quae probavit rei eventus, exorsus est, dicens: Tres tumuli, quos congregasti, trium sunt gubernacula plebium, quibus adhuc pastorali regimine te oportet praeesse. At ille dixit: Utinam in loco mihi credito aliquem Domino fructum perficiam. Hic etiam Ludgerus, qualiter in [Col. 0777B] gente Fresonum optatum evangelizandi exercuisset officium, et semina vitae supernae gratiae rore irrigante, in agris multorum cordium ad ejus praedicationem uberrime pullulassent, testes sunt usque hodie populi regionis illius, quod ad veritatis agnitionem a prisco revocavit errore; testes quoque ecclesiae, quas per loca singula construxit; testes et famulantium Deo congregationes, quas aliquibus coadunavit in locis.

17. Cui etiam testimonium perhibuit quidam Alcuini discipulus [a 1Kb] versibus heroicis talia mandans:

Frater amore Dei cognato dulcior omni
Et consanguineis merito pretiosior ipsis.
Ludger amate mihi, Christi te gratia salvet:
[Col. 0777C] Vive tuae gentis Fresonum clara columna,
Presbyter occiduis laudabilis orbis in oris,
Doctus, in eloquio prudens, et mente profundus;
Ipse gradum meritis ornas, et moribus almis.
Et puer, en, senibus humili de corde ministras:
Et germanus agis cunctis aequalibus aevo:
Atque parens pueris vitae documenta rependis.
In melius crescendo, mei memor esto, sacerdos,
In precibusque tuis commendes quaeso Tonanti
His brevibus vatem, qui te laudavit in odis;
Cui teretis baculi pro tali carmine donum
Munificus tribuas. Fors haec mercedula vati
Concordat modico. Felix sine fine valeto.
Hic [b 1Kb] Pater egregius meritis Bonifacius almis
Cum sociis pariter fundebat sanguinis undam,
[Col. 0777D] Inclyta martyrii sumentes stemmata sacri.
Terra beata nimis sanctorum sanguine dives,
Transvolat hinc victor miles ad praemia coeli,
[Col. 0778A] Ultima cespitibus istis vestigia linquens.
Suadeo quae propter curvato poplite supplex,
Tu quicumque legis, terris his oscula fige.
Spes tibi magna fiat [Forte, fiet] lacrymas ascendere coelum
Hinc potuisse tuas fultas patronibus [c 1Kb] istis.
Sic manet [d 1Kb] ille cruor cuncto pretiosior auro,
Membraque coelesti rore hic perfusa quiescunt.
Adjuvat hinc Paulus doctor, Bonifacius inde,
Haec illis quando constat simul aula dicata.

18. Cumque vir Dei Ludgerus in eadem regione annis fere septem in doctrinae studio persisteret, consurrexit radix sceleris Wutukint dux Saxonum eatenus gentilium, evertit Fresones a via Dei combussitque ecclesias et expulit Dei famulos et usque ad [Col. 0778B] Fleo fluvium fecit Fresones Christi fidem relinquere, et immolare idolis juxta morem erroris pristini. Sed et Albricus episcopus in ipsa perversa commotione migravit ad Dominum. Tunc Ludgerus necessitate compulsus deseruit partes illas, et disposita turba discipulorum, duos ex eis secum assumens, Hildigrimum scilicet germanum ejus, et Gerberium, qui cognominabatur Castus, perrexit Romam [e 1Kb] , et inde progrediens pervenit ad monasterium S. Benedicti in regno Beneventino, et illic in sancta conversatione consistens didicit regulam ejusdem sancti Patris Benedicti. Erat enim cupiens haereditate sua coenobium construere monachorum, quod ita postea Domino opitulante concessum est in loco qui vocatur Vuerthina.

[Col. 0778C] 19. Post duos igitur annos et menses sex reversus est ad patriam suam, et pervenit ejus fama ad aures gloriosi principis Caroli, qui constituit eum doctorem in gente Fresonum ab orientali parte fluminis Labeki [f 1Kb] super pagos quinque quorum haec sunt vocabula [g 1Kb] : Hugmerchi, Hunusga, Fuulga, Emisga, Fedirga et unam insulam, quae dicitur Bant. Ipse vero cura solerti, doctrinae Domini gregi sibi tradito fluenta ministrare studuit, fana destruere, et omnes erroris pristini abluere sordes. Curavit quoque ulterius doctrinae derivare flumina, et consilio ab imperatore accepto transfretavit in confinio Fresonum atque Danorum ad quamdam insulam quae a nomine Dei sui falsi Fosete, Foseteslant [h 1Kb] est appellata. Cui [Col. 0778D] cum navigando appropinquassent, tenens in manu sua crucem, et ad Dominum preces cum laudibus fundens, viderunt, qui in ea navi erant, caliginem tenebrosam [Col. 0779A] de eadem navi egredientem, qua recedente, magna in ea serenitas perstitit. Tunc vir Dei ait: Videtis, qualiter per misericordiam Dei effugatus est inimicus, qui prius caligine occupaverat insulam hanc. Pervenientes autem ad eamdem insulam, dextruxerunt omnia ejusdem Fosetis fana, quae illic fuere constructa, et pro eis Christi fabricaverunt ecclesias. Cumque habitatores terrae illius fide Christi imbueret, baptizavit eos cum invocatione sanctae Trinitatis, in fonte, qui ibi ebulliebat, in quo S. Willibrordus prius homines baptizaverat, a quo etiam fonte nemo prius haurire aquam nisi tacens praesumebat. Cujusdam etiam eorum principis filium Landricum nomine accepit a fonte, quem sacris litteris imbutum ordinavit presbyterum, qui multis annis [Col. 0779B] genti Fresonum in doctrinae praefuit studio. Tunc iterum operante maligno ab orientalibus Fresonibus nox infidelitatis magnae fuerat exorta, cujus Maluinno (Malumno) et Eilrat [a 1Kb] fuere principes, et combustae sunt ecclesiae servique Dei repulsi; sed radiante sole justitiae effugatae sunt tenebrae radiantis erroris, ita ut post anni circulum S. Ludgerus cum suis prisca consuetudine fiducialiter plebi illi pabula fidei ministrare non desisteret, et Domino opitulante in ea, quam tunc receperant, perseverabant fide.

20. Interea per dispositionem misericordis Dei Saxones conversi sunt ad Dominum, et rex Carolus eumdem virum Dei Ludgerum pastorem in orientali parte Saxonum constituit, cujus parochiae sedes est principalis [b 1Kb] in loco Mimigernefor (Infra: Minigerneford), [Col. 0779C] ubi Domino ipse honestum construxit monasterium sub regula canonica Domino famulantium. Itaque more solito cum omni aviditate et sollicitudine rudibus Saxonum populis studebat in doctrina prodesse, [Col. 0780A] erutisque idololatriae spinis verbum Dei diligenter per loca singula serere, ecclesias construere, et per eas singulos ordinare presbyteros, quos verbi Dei cooperatores sibi ipsi nutriverat. Cupiebat igitur in coepto evangelizandi opere multis subvenire gentibus; sed tamen pontificalem gradum humiliter declinare: idcirco suos frequenter petiit alumnos. ut aliquis ex eis pro eo episcopalem susciperet ordinem. Cui cum Hildibaldus episcopus persuaderet, ut episcopus ordinari debuisset; illud apostolicum ei respondit, dicens: Oportet episcopum irreprehensibilem esse. At ille, ut erat humilis, et viro Dei amicissimus, cum gemitu dixit: Hoc in se minime fuisse completum. Tandem consensu omnium superatus, et magis Dei dispositione coactus, acquievit, [Col. 0780B] ne plurimorum consilio, imo Dei voluntati contrarius esse videretur.

21. Accepto itaque sacro ordine pontificali cum omni sagacitate et modestia gregi Saxonico sibi credito documenta salutis uberrime ministravit, quo adusque Domino largiente ad perfectam illos perduceret fidem. Illis etiam quinque pagellis, quos in Fresia ad agnitionem verae et individuae Trinitatis de gentilitate perduxerat (eo quod prius non haberent episcopum) simili modo pontificali praeerat regimine. Sed et successores ejus utraque loca pro una habuerunt parochia, deditque ei rex Karolus ut in regno Francorum in pago Brachante (Bracbante), in loco qui Locus [c 1Kb] vocatur monasterium sancti Petri gubernandum cum omnibus adjacentibus suis, [Col. 0780C] ecclesiis et villulis. Tunc adimpletum est somnium quod ei vir Dei Marchelmus prius fuerat interpretatus de collectione trium tumulorum, significantium trium gubernacula populorum.



LIBER SECUNDUS.
[Col. 0779]

[Col. 0779C] 1. Quamvis praeponendum sit ministerium evangelicae [Col. 0779D] praedicationis, et multorum illuminatio cordium operationibus miraculorum, ostensionibusque signorum, ad honorem tamen largientis Domini stylo alligari fecimus, quae ab eodem sancto viro facta recolimus.

Cum evangelizandi gratia in Fresia ad quamdam villam nomine Helewirt pervenisset, matrona quaedam Mensuit nomine excepit illum in domum suam, et ecce illo discumbente cum discipulis suis oblatus est caecus, vocabulo Bernlef, qui a vicinis suis valde diligebatur, eo quod esset affabilis, et antiquorum actus et regum certamina bene noverat psallendo promere; sed per triennium continua caecitate percussus est, ita ut nullum sibi lumen vel extremae visionis remaneret. Quem dum vultu hilari esset intuitus, interrogavit si poenitentiam a se vellet accipere, [Col. 0780C] acceptaque ab eo hujus rei sponsione, jussit ut [Col. 0780D] die crastina veniret ad se. Crastina vero equitanti viro Dei obvius factus est idem caecus: accepto ergo Dei famulus per frenum ejus caballo, et duxit eum a turba seorsum et confitenti peccata sua poenitentiam indixit. Deinde signum sanctae crucis oculis ejus imposuit, et tenens manum suam coram eo, interrogavit si aliquid videret? Ipse vero cum magno gaudio dixit, se manum illius videre posse; at ille, Age, inquit, omnipotenti Deo gratias. Sermocinantibus quoque eis de fide catholica pervenerunt ad villam nomine Vuerthen [Al., Werfhem, Wersheim, Imerfhem], et interrogavit: si ipsam videre potuisset? Ille vero statim ipso vocabulo nominavit eam et arbores et quaeque ejus aedificia se bene posse conspicere professus est. Ait autem ille: Omnipotenti Deo age gratias, qui te illuminavit. Cumque [Col. 0781A] venissent ad villam Wiscuuirt [Al., Usquurd, Vuscuurdis, Vosgurd, Wuscurdus] nomine, ubi oratorium erat constructum, fecit eum secum orare et Deo gratias agere, constrinxitque eum sacramento, ut ante diem obitus sui nulli, qualiter illuminatus fuerit, indicaret. Complevit ille viri Dei praeceptum, et per dies aliquos caecitatem simulando ducatu alieno utebatur; sed post obitum ejus, qualiter illuminatus fuerit, asseruit.

2. In secunda igitur expulsione servorum Dei a Fresia, de qua superius jam diximus, jussit sanctus vir Ludgerus eumdem Bernlevum (eo quod diligeretur a multis) per singulorum domos discurrere, et persuasis matronis, morituros illorum infantulos baptizare, benedicta simpliciter aqua in nomine Domini [Col. 0781B] intinctos vel superfusos cum invocatione sanctae Trinitatis. At ille jussis ejus libenter obediens baptizavit in ipsa perturbatione infantes decem et octo, qui omnes nuper, ut baptizati fuerant, defuncti sunt, exceptis duobus quos beatus Ludgerus, redeunte pace, cum sancta chrismatis unctione confirmavit. Ipse vero Bernlef ubicunque virum Dei reperisset, didicit ab eo Psalmos, et in ea, quam receperat illuminatione permansit, quoadusque senex, et plenus dierum obiret in pace. Quem dum morientem uxor sua flendo interrogaret, qualiter post eum vivere potuisset, respondit dicens: Si ego a Domino aliquid impetrare potero, post meum obitum non longo tempore in hoc saeculo eris victura. Dumque sana et incolumis hanc ejus responsionem audisset, [Col. 0781C] die quinto decimo moriendo subsecuta est.

3. Alio quoque tempore dum esset beatus Ludgerus secus mare, in loco qui vocatur Werdina, ubi ipse sibi in haereditate paterna construxit ecclesiam, terribile vidit somnium, quod narrans Herburgae sorori suae dixit: Vidi per somnium quasi solem fugientem supra mare a partibus Aquilonis, et nubes teterrimas sequentes, qui fugiens ac deficiens pertransivit nos, ita ut elongatus a nobis videri non posset, et caligines quae erant secutae, obtinuerunt omnia loca haec maritima. Post multum vero temporis, reversus est sol minor et pallidior, quam fuisset prius, effugavitque caligines trans mare. Et haec dicens, ubertim faciem suam irrigavit lacrymis. Quem dum flentem soror sua conspiceret, flevit et [Col. 0781D] ipsa, dicens: Quid sibi vult hoc sompnium? Cui ille respondit: Venturae sunt a Northmannis persecutiones magnae, et instantia bella, vastationesque immensae, ita ut haec delectabilia loca maritima peccatis exigentibus pene inhabitabilia remaneant. Deinde posthaec, favente Deo, reddita erit pax ecclesiae, et severissima plaga quae regionibus his incubuerat, infra ipsos Northmannos retorquebitur. At illa cum gemitu dixit: O utinam dignetur me Dominus auferre de hoc saeculo, priusquam superveniant. Cui ille: Non ita erit, inquit, sed in diebus tuis haec erunt; ego vero pestem illam in hoc corpore non [Col. 0782A] videbo. Hujus ergo vaticinii veritas ejusdem sororis suae nostrisque est probata temporibus.

Nam omnibus diebus quibus idem Dei famulus in hoc seculo vixerat, pax fuit undique laeta, ut nullus putaret his regionibus aliquam perturbationem a Northmannis evenire posse; sed post obitum ejus a gente severissima [Antwerp. et Bened., saevissima] Northmannorum innumerabilia pene annis singulis perpessi sumus mala. Nam concrematae sunt ecclesiae; monasteria destructa; deserta ab habitatoribus praedia, in tantum, ut peccatis exigentibus regiones maritimae, quas prius multitudo tenebat hominum, pene sint in solitudinem redactae. Sed solem justitiae, qui pro nostris peccatis elongatus abscessit, reversurum speramus, et juxta praesagium viri Dei pacem [Col. 0782B] ecclesiae redituram.

4. Venit quoque idem vir Dei in loco, qui vocatur Bilurbike [Ant. et Bened., Billurbeki] ad ecclesiam, et ecce mulier quaedam, quae illicito erat connubio suo copulata viro, ejus volens mitigare terrorem, misit illi mel quasi pro benedictione; at ille tale munus accipere despiciendo renuit. Quidam tamen juvenes ex discipulis ejus illud mel concupiscentes acceperunt, et in ecclesia retro altare occulte posuerunt, cumque vir Dei ad idem altare missam celebraturus, accederet, et os ad preces aperuisset, confestim vas testeum, in quo illud inobedientiae mel habebatur, minutatim crepuit, et dispersum est mel quod colligentes projecerunt foras. Non cessavit autem miles Christi quominus illud illicitum destrueret [Col. 0782C] conjugium, sed et virum ipsum, qui illud perpetrare ausus est, exterminavit a patria.

5. Cum igitur in Fresia docendi gratia ad ecclesiam suam venisset, juxta fluvium Lade petiit illius loci piscatores, qui ei pisces afferre solebant, ut aliquem sturionem comprehensum afferrent. At illi dixerunt longe esse praeteritum tempus, quo tales pisces comprehendi poterant (erat enim in proximo tempus hiemis). Quibus ille laeto vultu ait: Ite, filii, facite quae dixi; potens est Deus omni tempore servis suis desiderata praestare. Ipsi vero precibus viri Dei coacti coeperunt more solito rete per aquas trahere, et, ecce, subito elevatis oculis, viderunt avem magnam descendentem de coelo coram se, et dum intente in illam oculorum figerent aciem, dixit [Col. 0782D] unus ad alterum: Vere similitudinem habet piscis. Mirantibus itaque eis ac pavore perterritis cecidit ipsa piscis effigies sive avis coram ipsis in aquam, cumque ad ipsum locum pervenissent, intravit in illorum rete piscis mirae magnitudinis, quem sturionem [a 1Kb] vocant, quem vir Dei desiderabat. At illi comprehensum illum attulerunt viro Dei, narrantes miracula, quae fuerunt gesta. Quibus ille, Agamus, inquit, omnipotenti Deo gratias, qui dat escam omni carni. Commonuit etiam eos, ne hoc idem pro cujusquam sanctitate vel meritis actum narrare praesumerent.

[Col. 0783A] 6. Erat S. Ludgerus in Scripturis sacris non mediocriter eruditus, sicut in libro ab eo composito de Vita venerabilium ejus doctorum Gregorii scilicet et Albrici aperte probatur; sed et primordia S. Bonifacii adventus atque ordinationis, quae fuerant in alio opusculo praetermissa, pulchro sermone ipse conscripsit. Discipulis etiam suis mane diebus singulis tradere per se lectiones non neglexit, et quicquid in sacris Codicibus faciendum invenit, illud instantissime studuit observare et docere. Caverat ergo, ne sibi aliquando nomen faceret inane, et idcirco secundum Apostolum omnia mensurate facere concupivit. Cucullam, eo quod promissionem observationis monachorum non fecerat, portare desivit, cilicii tamen indumentum, quod magis abscondi potuit, ad carnem [Col. 0783B] usque ad finem vitae suae habuit. Carnis esum certis temporibus non renuit; satiatum tamen illum cibo vel potu, discipulorum ejus nemo unquam vidit; sed cum ad se more solito pauperes ac divites pransuros invitasset, dulcia aeternae vitae illorum cordibus infundere documenta non cessavit, ita ut plus spiritualibus, quam carnalibus deliciis satiati remearent. Erat itaque pater egenorum et despector sui: et secundum Apostolum, sic se omnibus coaptare curavit, ut omnibus prodesse potuisset. Fuit autem cupiens anxie, gratia docendi, Northmannos adire, sed rex Carolus nullatenus assensum praebuit.

7. Cumque omnipotens Deus perennem mercedem reddere suis piis studiis decrevisset, ante obitum suum aliquanto tempore corporis molestia depressus [Col. 0783C] est. In infirmitate tamen positus consueto more sanctis semper actibus intentissime mentem occupavit, aut in lectionibus sacris audiendo, aut in Psalmis canendo, vel etiam in aliis quibuslibet rebus spiritualibus agendo; ne unquam a superna contemplatione dissoluta mens tepesceret, et pene diebus singulis missarum sacramenta quamvis aegrotus corpore, infatigatus tamen animo celebravit. Ipso vero die Dominico, cum in subsequenti nocte de hoc mundo esset iturus ad Dominum, quasi valefaciens creditis sibi omnibus in duabus suis ecclesiis publice praedicavit, mane scilicet in loco, qui dicitur Coasfelt, canente presbytero missam, et circa horam tertiam in loco [Col. 0784A] nuncupato Billurbike, ubi infirmatus ipse corpore, ut supra retulimus, sed fervore charitatis validus devote missarum ultima celebravit solemnia; ubi etiam ipsa subsequenti nocte assistentibus discipulis dilectam Domino reddidit animam. In ipsa igitur exitus sui hora clementiae suae Dominus dignatus est ostendere signum. Nam Gerfridus presbyter nepos ejus et successor cum nocte eadem una cum fratribus, gratia visitandi, ad illum festinus properasset, et paululum adhuc itineris remaneret, viderunt ante se lumen magnum, quasi ignem in sublime ascendere, ac cunctas tetrae noctis illius effugasse tenebras. Et per hoc statim indicium intelligentes sancti ac venerabilis viri obitum, quod reliquum erat viae, cum magna velocitate peregerunt, jamque eum defunctum invenerunt, [Col. 0784B] et subtiliter requirentes, agnoverunt quod eodem momento veri luminis assiduus speculator et amator migravit ad Dominum, quo eis fuit per lumen ostensum.

8. Igitur discipuli non immemores, qualiter idem sacerdos Domini disposuerat adhuc vivens, ut in loco nuncupato Werthina, ubi in haereditate propria ob habitaculum monachorum in honore S. Salvatoris, sanctae Dei genitricis, sanctique apostolorum principis Petri ipse construxit ecclesiam, ejus sepeliretur corpus. Sed cum ad hoc agendum, populus illius sancta recolens merita, vehementer resisteret, inito consilio ad monasterium ab eo constructum vocabulo Mimigerneford, de quo jam superius diximus, perduxerunt illud; atque in ecclesia sanctae Mariae inhumatum [Col. 0784C] reliquerunt, donec venerabilis episcopus ecclesiae Cadolonensis, Hildigrimus nomine, germanus ejusdem viri Dei atque eruditus ab eo, ageret cum glorioso rege Carolo, ut ejus imperio, imo Dei consilio, in loco, ubi ipse vivus decreverat, sanctum illius conderetur corpus, extra ecclesiam in parte orientis, ut jusserat ipse: non enim erat unquam consentiens, ut in ecclesia sua consecrata sepeliretur corpus humanum. Defunctus est itaque anno dominicae incarnationis octingentesimo nono, septima Kalendas Aprilis, et tricesimo secundo die sui sancti obitus, hoc est, sexto Kalendas Maii mirifice fragrans in eodem loco sepultus est.



LIBER TERTIUS.
[Col. 0783]

[Col. 0783D] 1. Divina igitur donante clementia, ut vivus ante desideravit profuisse multis, sic etiam post ejus obitum sancta illius merita suffragari non cessant, quibusdam longe manentibus, quibusdam etiam ad illius sepulcrum meantibus, aliis vero illic manentibus, vel inde domum redeuntibus; ex quibus ea, quae ad memoriam veniunt, intimamus.

Fuit quidam in pago Nortgo Irmingerus nomine, qui eidem sancto Ludgero in juventute serviebat, cui contigit, ut lumen oculorum amitteret, et tredecim annis continuis in caecitate permansit. Cui nocte quadam sanctus vir per visionem apparuit, et cum nomine [Col. 0784D] proprio vocavit, dicens: Irmenger, vigilas? Qui cum se vigilare diceret; tetigit faciem ejus dicens: Sicuti reliquae hoc in loco color dissimilis apparuerit, dic Dindoni domino tuo, ut te faciat venire ad ecclesiam meam in Werthina, quam ibidem Domino fabricavi, ubi etiam corpus meum sepultura tegitur, et ibi Domino largiente lumen oculorum recipies. Qui cum taliter fuisset admonitus, narravit domino suo quale a sancto viro mandatum acceperat, et simul, quod faciei ejus imposuerat signum, ostendit, quod erat juxta verbum Dei viri dissimile cuti reliquae omnibus diebus vitae suae. Tunc dominus suus una cum conjuge [Col. 0785A] sua ad eumdem locum gratulabundus pergens, secum ipsum Irmingerum duxit. Contigit etiam, ut Gerfridum episcopum S. Ludgeri nepotem et successorem una cum fratribus et monachis invenirent ibi, quibus cum gesta narrarent, fecerunt eumdem Irmingerum in praefata ecclesia ea nocte jacere, in qua cum orasset et vigilasset, continuo per Dei gratiam lumen oculorum recepit secundum verba viri Dei. In eadem nocte circa gallorum cantum, ante sepulcrum viri Dei mulier quaedam paralytica repente sanitati corporis restituta est, et abiit incolumis, magnificans Deum, qui per servum suum tam subito eam curare dignatus est.

2. In pago Suderge [Al., Sudergoe] matrona quaedam nomine Sigiburch colonum habuit Reinoldum [Col. 0785B] nomine, cujus uxor longa aegritudine depressa jacebat, ac pene corporalem desperata salutem. Cum igitur nocte quadam inter aegra suspiria paululum membra defessa laberentur in somnum, vidit per somnium quemdam assistentem et dicentem sibi: Loquere cum Ludgero episcopo. At illa, ut postea narrare solebat, nec graviter dormiens, nec perfecte vigilans, vidit illum stantem ad orientem conversum: cumque eum alloqui non praesumeret, ille verso vultu ad eam inquit: Probavi patientiam tuam, patientiam habeto et Dominus curabit te. Completa ergo visione tantum vigorem accepit corpus ejus, ut pene ab ea tolleretur memoria prioris molestiae; et facto mane laeta surrexit, narrans ordinem suae restaurationis. Vir autem ejus et filii cum familia congaudentes benedixerunt [Col. 0785C] Deum. At illa deinceps S. Ludgeri consueverat cum gratiarum actione visitare sepulcrum, cui etiam posthaec revelatum est quod sacro non esset abluta baptismate, et ejusdem revelationis veritate comperta baptismi suscepit gratiam.

3. Alius quidam Berthricus nomine in eodem pago colonus Igonis nostri presbyteri, et alumni S. Ludgeri, filiam habuit adolescentulam paralysi doloribusque destitutam. Qui cum famam sancti audisset, spe puellae sanitatis accensus arrepto itinere ad sacrum illius sepulcrum perducere eam festinavit. Quibus illuc pergentibus, dixit illa fratri suo, qui eam ante se equitando in sago ferebat, nullum se in corpore sensisse dolorem. Ac deinde subjunxit: Deponite [Col. 0785D] me et sinite abire; quod cum fecissent, stetit illa sano corpore et ambulabat; et exiliens cucurrit, gaudebatque vehementer in ambulando. Illi vero haec videntes glorificaverunt Deum, pervenientesque ad locum praefatum, narraverunt miracula quae gesta erant in via, simul ostendentes illam nullam laesionis habentem maculam. Completaque oratione ac gratiarum actione cum gaudio redierunt ad propria.

4. Cuidam nostro diacono monacho accidit Hildirado nomine, dum adhuc in eodem monasterio viri Dei scholasticus esset, ut in longa aegritudine contractis nervis popliteque curvato, ejus tibia jungeretur femori, et post longam fatigationem sanato corpore reliquo ipsa tibia, ut fuerat, curvata remansit. Utebatur enim pro ea in ambulando sustentatione [Col. 0786A] baculi per dies plurimos. Cumque pater illius Sigibertus nomine, jam tunc monachus tractare coepisset, si aliqua medicorum curatione contractio nervorum ejus relaxari potuisset; ecce sacerdos Domini Ludgerus eidem scholastico in veste sacerdotali cidarim in capite gestans, per visionem apparuit, dicens: Vide, ne pro eo, quod pateris, carnalem alicubi medicinam quaerere praesumas; quia si hoc feceris, nullam ipsius medicaminis curationem recipies, et similiter pro levitate ac puerili mobilitate increpavit eum et abscessit. Mane autem facto, narravit quae viderat: et cum die eodem peractis vespertinis laudibus domum infirmorum, in qua ei priore nocte vir sanctus per visionem apparuit, intrasset, cernentibus fratribus, qui illic aderant ex templo ad terram corruit, et erecta [Col. 0786B] est ejus tibia sine dolore, audiebaturque sonitus nervorum in poplite, ac si illic sarmenta sicca frangerentur, et surrexit continuo sanus, nihil sentiens debilitatis pristinae, sed exultans una cum fratribus referebat Deo laudes. Ipse vero deinceps juxta verbum viri Dei vitam suam cautius corrigere studuit.

5. Puella quaedam nomine Modswith lumen amiserat oculorum, et sine lumine duodenos menses permansit, ut nec extremae frui valeret visionis. Pater vero et mater audientes famam sancti Ludgeri, quanta per eum faceret Dominus ad consolationem infirmantium, peracto itinere perduxerunt eam ad supradictam ecclesiam, in qua accepta licentia una cum caeca filia ante sepulcrum egregii confessoris in oratione transegere [Col. 0786C] noctem: mane autem facto dixit se puella jam proprias videre posse manus: et sic largiente Domino lumen paulatim crescere coepit, ut antequam domum rediisset, clare videre potuisset, atque in ea donum, quod caret figmento, tota permansit aetate.

6. Alia quoque puella a daemonio muto vexata perducta est ad memoratam ecclesiam, quam mox ut ingressa fuit, statim ab ea spiritus immundus abscessit, et locuta est, quae fuerat muta; interrogavitque matrem suam; quomodo illuc adveniret? Et dixit se famem pati. Cui cum mater miserabilem passionem suam ex ordine retulisset, prostravit se ante sepulcrum athletae Dei, gratias agens Domino Salvatori, qui per servum suum de tam crudeli eam contaminatione [Col. 0786D] liberare dignatus est; et accepta poenitentia pro actis suis abiit incolumis.

7. Contigit igitur juvenem quemdam, Heliduvin nomine, paralysin incurrere, et diebus multis, destituto omnium membrorum officio, lecto incumbere. cujus tibia sinistra contracta adhaesit femori, et brachium dextrum similiter contractum abriguit. Caetera vero membra, ut praediximus, sibi inutilia remanebant, sed et cum emissione miserabilis soni, indicis doloris, foras efferri solebat. Cumque diu haec pateretur, die quadam sororem suam, quae prae caeteris ejus conpatiebatur doloribus, affatus est dicens: Audivi de sancto Ludgero, qualiter per illum Deus infirmantibus sanitates praestare dignatus est, in loco, ubi sancta ejus membra tumulata quiescunt: [Col. 0787A] fac etiam me foras ferri, et contra viam quae ducit illuc, poni, ut me voveam illi serviturum, si ejus meritis sanitatem mihi Dominus donare dignatus fuerit. Quod cum factum fuisset, statim in ipsa nocte praestante divina gratia, quievit dolor ejus, restituta sunt ei omnia corporis officia, praeter unam tibiam, quae ita permansit, ut erat contracta. Peracta igitur gratiarum actione rogavit dominum suum, ut ad memoratum se locum perduci juberet. Dissimulante autem illo, is quem necessitas regebat, baculo regente debile latus corporis, pervenit ad sepulcrum praenominatum. Peractis ergo ibi noctibus quinque supervenit solemnitas ejusdem S. Ludgeri. Cumque in ea porticu, quae est ante basilicae januam, infra quam sancti sacerdotis sepulcrum susceptum est, ipsa nocte [Col. 0787B] membra sopori dedisset, ei per visum idem vir Dei comitatus magno lumine atque clericorum obsequio, apparuit, tetigitque membra illius, et abscessit, eo in sopore relicto. Qui, dum signa ad nocturnas vigilias expergefactus audisset, surrexit sanus, et oblitus baculi, priorisque debilitatis, intravit cum aliis in templum laetus et incolumis. Oratione autem facta ad cor rediens narravit omnia quae circa se fuerant gesta, et peracta celebratione operis Domini egressus est, baculumque suum in ingressu ejusdem basilicae in loco, ubi fuerat sanatus, infixit pro signo curationis, nec immemor voti prioris redemit se a temporali domino suo, et votum servitutis implevit.

8. Quaedam autem femina ad eumdem locum de Saxonia caeca perducta est. Cumque coram sepulcro [Col. 0787C] Dei famuli, missarum solemnia agerentur, in hora evangelicae lectionis repente lumen accepit, et peracta gratiarum actione incolumis ad propria rediit.

9. Quidam juvenis in Fresia nomine Osbrat, a daemonio muto vexatus, per singulas ecclesias a patre suo deductus est, ut curari potuisset. Sed cum in nulla earum curari potuisset, tandem pater ejus coelitus inspiratus peracto longo itinere perduxit eum ad memoratam ecclesiam, et accepta licentia a custodibus ante sepulcrum sacerdotis Christi Ludgeri nocturno tempore in oratione persistens, habebat secum eumdem filium sensu et voce carentem. Cui per misericordiam Dei daemone expulso integra sanitas fuerat concessa loquelae et sensus. Sed et vicina ejusdem Osberti, quae erat paralytica, ad eamdem [Col. 0787D] ecclesiam perducta est, et accepta continuo plena restauratione propriis gressibus remeavit ad patriam, gratias agens salvanti Domino, qui per servum suum ejus corpus cunctorum membrorum officio destitutum tam velociter restaurare dignatus est.

10. Igitur in pago Borathra colonus quidam Follit (Ant. et Ben., Folcbad) nomine, filium habuit caecum nomine Gerbaldum, qui dum per multa sacra loca deductus, nullam medelam susciperet, pio domino instigante demum S. Ludgeri fama ad memoriam venit; continuo parentes illius pueri spe gaudentes, duxerunt eum foras, et statuerunt [Col. 0788A] contra viam quae ducit ad ecclesiam, in qua idem Domini sacerdos corpore pausat, devoveruntque se illum ad illud sacrum sepulcrum cum oblationibus adducturos. Hac itaque sponsione facta ingressi sunt domum, et ecce subito puer ille tersit oculum dextrum, et aperto eo statim videre potuit; tersit alterum, et similiter eo reserato accepit visum, exclamansque cum gaudio dixit se clare posse videre. Quo agnito parentes ejus cum familia immenso repleti sunt gaudio, et benedixerunt Deum, qui per servum suum tam subito sanitatem puero praestare dignatus est. Sed et promissa complentes ad memoratam ecclesiam perduxerunt eum, et cum voto gratulationis designaverunt illum nulla signa laesionis in oculis habentem.

[Col. 0788B] 11. Offerebatur autem puella quaedam, quam longa aegritudo continuusque dolor paralyticam fecerant, quae etiam brachiis continue caput constringere consueverat, cui maximus incubuerat dolor, ita ut de cerebro sonus quasi sibilus potuisset audiri. Cumque in crypta nova necdum peracta ad sepulcrum Ludgeri Deum rogatura deponeretur, mira omnipotentis Dei gratia, surrexit continuo curata ab omni debilitate corporis, et benedicens Deum abiit incolumis.

12. Contigit cuidam viro de Saxonia in loco qui dicitur Vuerthina [Ant. et Ben., Werina], ut per tentationem fieret surdus, ita ut nullum omnino sonum auribus caperet. Qui cum diu funditus officio careret aurium, tandem spe recuperationis ductus, pervenit ad sepulcrum Dei famuli Ludgeri; cumque [Col. 0788C] signa ad nocturnas vigilias sonarent, subito apertae sunt aures ejus, et dixit se aperte sonum cloccarum audire posse, monachosque psallentes. Et ita continuo percepta restauratione auditus, rediit domum magnificans Deum.

13. Aliquando etiam ipsam ecclesiam, infra quam sepulcrum ejusdem Dei famuli receptum est, nocturno tempore columna lucis obtinendo protexit, et ad coelum usque porrecta foris excubantibus conspicua stabat; sed et cloccarum illic sonitus frequenter audiebatur, humana non tangente manu, sed agente potius cognitione Deitatis arccana.

14. Caecus quidam [a 1Kb] ad sepulcrum Dei famuli Ludgeri perductus est, ubi dum prostratus orasset, repente a Domino lumen recepit.

[Col. 0788D] 15. Alius quidam caecus nomine Richbertus, ad idem sanctum sepulcrum adductus est, sed illic celeriter Domino miserante illuminatus, et Deo gratias agens, sanus ad propria rediit.

16. Monachus noster nomine Adalvardus affirmare solet rem, quae eo tempore gesta est, quo custodia ejusdem ecclesiae S. Ludgeri sibi credita fuerat. Narrat quod quodam tempore, die advesperascente, cum ad eamdem ecclesiam lumen, quod illic semper ardere solebat, restauraturus accederet, juxta ipsius ecclesiae angulum, ubi interius lectulus ejus positus fuerat, antiquum hostem stantem aspexit, cujus visio [Col. 0789A] nigerrima ac teterrima fuit. Quo viso praefatus monachus signum sanctae crucis sibi imposuit, et, ut asserit, interritus contra eumdem daemonem aspiciens diu stetit. Cum autem tantam fiduciam ejusdem monachi diabolus cerneret, talem ac tantum sonum excitavit, ut paries ecclesiae et lectulus ejus, qui interius locatus fuerat, minutatim confringi videretur. Quo facto idem monachus clamavit dicens: Sancte Ludgere, adjuva. Cumque nomen viri Dei invocando nominasset, annuente Domino idem diabolus repente constrictus, et in partem occidentalem abstractus est, atque cum qua violentia traheretur, garriendo, et miserabiles voces emittendo monstravit. Monachus vero ille lumen, quod illic paulo ante reliquit, invenit, et lectum suum et omne illud aedificium [Col. 0789B] sanum consistere vidit, et adhuc vocem daemonis in parte occidentali garrientis audivit.

17. Mulier quaedam cum multo tempore membrorum officio destituta, miserabiliumque vocum suspiria emittens lecto incumberet, quandoque ad memoratum sepulcrum viri Dei Ludgeri cum magno gaudio et labore allata est. Ubi dum Deo favente celeriter pristinam membrorum sanitatem reciperet, gratulabunda et exultans Deumque laudans, propriis gressibus ad sua reversa est.

18. Igitur instigante maligno, juvenis quidam, nomine Adam, Henricum fratrem suum per rixam interfecit, et pro hac causa, judicante Jona episcopo, flagellatus atque in carcerem trusus est, in quo etiam uno anno jacuit, deinde circumdatis brachiis ferro [Col. 0789C] et corpore medio, indicto fortissimo jejunio discalceatus, et sine lineo indumento in exsilium missus est.

Quarto vero exsilii sui anno ante sepulcrum Gerthrudis ferrum de sinistro ejus brachio cecidit; deinde post anni circulum in Roma in ipsa crypta S. Petri ferrum, quo praecinctus erat, nihilominus cecidit. Cum autem iterum Romam peteret, contigit, ut infirmitate valida illic deprimeretur, cumque in ipsa aegritudine vita ejus desperata fuisset, quidam in specie sacerdotali per visum apparuit ei, dicens: Surge, vade et sepulcrum S. Ludgeri quondam episcopi Saxonum Fresonumque perquire, et illic domino miserante pro meritis suis sanitatem recipies. Qua visione expleta confestim de infirmitate, qua [Col. 0789D] deprimebatur, absolutus est, adhuc tamen ferrum brachium ejus dextrum ut prius fortiter strinxit, et ita consumpta carne nervisque ipsum etiam os eodem ferro tam valide praecinctum est, ut omnes ejusdem dexterae digiti praeter pollicem et indicem debiles ac rigidi permanerent. Erat enim memoratus miser juvenis, et ideo ad augmentum doloris sui carnes ejus et ossa in tempore vinculorum suorum creverunt. Cumque mane somnium retulisset, ibidem statim multi, [Col. 0790A] qui eumdem sanctum Ludgerum in corpore viderant, et sancta ejus studia bene noverant, Romae inventi sunt; qui cum viam illuc eundi, et locum venerandi sepulcri ipsi juveni intimassent; peracto itinere ad memoratum sepulcrum S. Ludgeri eo tempore, quo illic monachi matutinas laudes Domino celebrabant, ferrum quod dextrum brachium cinxerat, repente dissiliens, longius Domini virtute projectum est.

19. [a 1Kb] Mulier quaedam debilis erat, cujus brachium dextrum infirmitate agente inflexibile fuit; manu vero curvata persistente ungues palmae illius fortiter imprimebantur. Quae dum diu haec pateretur, memorati viri Dei fama ad mentem ejus pervenit, cumque spe sanitatis ducta ad sepulcrum ejus properasset, priusquam eo pervenisset, in ipso itinere plenam [Col. 0790B] corporis sanitatem ei Dominus pro sancti viri meritis repente tribuit. Quae tamen peracto itinere ad idem sepulcrum cum oblationibus sana exultans, et salvatorem laudans pervenit, et ita incolumis ad propria rediit.

20. Cobbonis venerabilis comitis colonus quidam adolescentem filium Warmundum nomine habuit, quem malignus spiritus invasit, et tam vehementer vexare coepit, ut ad desperationem vita ejus perducta esset. Cujus mater haec dominae suae videlicet uxori Cobbonis sollicite per nuntium indicare studuit. Illa vero confestim mandavit ei dicens: Si adhuc filius vivit, fac eum celeriter efferri, et statue illum contra viam quae ducit ad sepulcrum S. Ludgeri, et credo quod pro ejusdem famuli Dei meritis [Col. 0790C] sanandus sit. Cum ergo mater pro eodem semivivo puero juxta praeceptum dominae suae vota perageret; continuo in eodem loco, et in eodem momento, daemone expulso, plenam sanitatem accepit. Deinde secundum sponsionis votum, ad memoratum viri Dei sepulcrum sanus a matre perductus est, sanusque rediit [b 1Kb] .

21. Verum Ludgerus quamvis cuncta hujusmodi opera occultare vellet, non tamen hae Deo revelante usquequaque effecit. Villa est in Saxonia in pago Suderge, Alna [c 1Kb] nuncupata. Ad hanc dum parochias suas circuiens veniret, die quadam sedente eo ad mensam, audiebatur foris clamare pauper, anxie obsecrans, ut episcopus caecum hominem respicere [Col. 0790D] dignaretur. Festinavit diaconus, cujus id erat officii, putans unum esse de pauperibus, qui stipem petierit, sumensque panem et cibum porrexit illi. Renuit ille accipere, aliud sibi dicens esse necessarium. Deferebatur potus. Ille, nec hoc se velle respondit, nec propter stipem petendam se venisse, sed ut ante episcopum intromitteretur, ut caeco homini subveniret.

At diaconus, non intellecto quod postulaverit, dimisso illo in domum regressus est. Porro ille foris relictus [Col. 0791A] cum iterato diu vociferaretur, tandem circumspiciens Ludgerus: Quare, inquit ad diaconum, tam diu dissimulare vis, quod audis? et respondit: Detuli illi cibum potumque; sed ille nihil horum curat. Nummum, ait, da ei; quod cum fecisset, et nihilominus sperneretur, jussit eum episcopus ad se introduci. Dum introductus esset, ait illi, Quid est, frater, quod habes; quid est quod expetis? Ille respondit: Fac ut videam, rogo, propter amorem Dei. Videas, inquit Ludgerus, propter amorem Dei. Et mirum in modum, cum hoc non imperando dixerit, sed tantum miratus petitionem, similia verba responderit; statim ille vidit, jussusque accedere ad mensam laetior comedit et bibit abiitque in viam suam.

22. Ferebant autem veracissimi viri de discipulis [Col. 0791B] ejus, quod quodam tempore, dum ad comitatum pergens, per provinciales, qui Hassi dicuntur, iter ageret, per orationes ejus homo mortuus revixerit. Qui scilicet propter furtum caballorum Widekindi ducis Saxonum [a 1Kb] huic morti adjudicatus fuit, ut in campo ad stipitem ligatus, jactatis in eum sudibus acutis et lapidibus necaretur. Quod dum factum fuisset, corpus exanime in campo relictum est. Venit autem Ludgerus secus locum, et comperto quod Christianus fuerit, mittens ad Witikindum, penetravit ad humandum corpus. Dehinc discerpta totius corporis membra pallio colligi jussit, et inferri in tentorium suum, donec humando corpori sepulcrum pararetur. Dum ad hoc ventum esset, ut elatum de tentorio, in fossam ponerent, astante episcopo; [Col. 0791C] Efferte, inquit, eum ex tumulo, nam illi spiritus inest. Qui dum elevatus esset, respirare coepit, et iterum illatus in tentorium oblato potu refocillabatur, et ligari jussit antistes vulnera ejus, et in brevi tempore convaluit. Stat adhuc in eo loco lapidea crux in monumentum miraculi hujus ab incolis erecta: et ex nomine ejus dein viri, quia Buddo vocabatur, campus ille Buddonuelt usque hodie nominatur.

23. Oppidum est in Saxonia notum plurimis Meppea nominatum, in cujus vicinia, dum antistes sanctus Fresiam pergens veniret, aspexit non longe a via, vulgi concilium die dominica congregatum. Divertit illuc volens cognoscere quae causa hujusmodi conventiculi existeret tali die, viditque in colle, quem circumvallaverant rei cuidam suspendium praeparari; [Col. 0791D] accedensque propius affatus est eos blande, postulans sibi concedi hominem, aut si necesse esset eum interfici, hoc eo die nequaquam facerent, magis ipsi ad ecclesiam missas audire convenirent. Cumque nihil horum a rusticis impetrare posset, contumeliosis insuper verbis clerico insultantes, quia ad ejus parochiam locus ille non pertinebat, vix obtinere potuit, ut parumper cum homine de poenitentia se loqui [Col. 0792A] permitterent. Factum est hoc. Discessit antistes, et homo in patibulo est suspensus. At vero vespere illius diei, cum episcopus itineris sex ab eo loco milliaria peregisset, manens in villa quae vocatur Aschandorp, en veniens homo ille, quem paulo ante suspenderant, ad pedes episcopi corruit. Mirantibus ac sciscitantibus cunctis, quomodo de eo gereretur, rem taliter pandit: Cum ego, inquiens, episcopo inde digresso, sursum in patibulum traherer, videbam duos viros a latere episcopi equitantes aliquandiu cum eo per iter loqui, dehinc post paululum alter festine regrediens, nescio quid mihi pendenti supposuit, super quod firmiter stans non sentiebam cruciatum; donec dispersis hiis qui me suspenderant, et ad occasum vergente sole, me idem ipsi deponeret. [Col. 0792B] Depositum jussit iter vestrum quantocius sequi et pro concessa vita sancto Antistiti gratias agere, quam mihi ipse dum a fatuis contemneretur, a Domino impetravit, addiditque se nullo pacto scire; qualiter ipse post virum Dei tantum viae spatium in momento percurrerit. Ferunt et alia multa miranda venerabiles viri de discipulis ejus a beato Ludgero gesta vel dicta, quae cuncta ponere immoderatioris fortasse prolixitatis videretur.

24. Praeterea monasterium quod in honore sanctarum reliquiarum, quas ab apostolico acceperat, olim construere decrevit, ubi posset construi, agnita maritimarum regionum desolatione, sollicite requirebat. Duo autem loca construendis monasteriis apta videbantur, unus in Witmundi [b 1Kb] juxta fluvium Isla, [Col. 0792C] alter qui Ad Cruces dicitur secus fluvium Arnapa [c 1Kb] ; sed divinae praescientiae voluntatem super hiis demonstrari sibi devotis jejuniis et orationibus deposcebat. Unde cum ad locum, quem juxta amnem Arnapa eum elegisse diximus, hiemis tempore veniret, crucem ligneam in eo loco jussit erigi, et ipse solus coram cruce in nive maxima duri frigoris et longae noctis prolixas usque ad lucem in oratione protraxit vigilias. Proinde divina revelatione monasterium ibi esse non posse, cognovit; sed locum in quodam saltu juxta fluvium rura fundando monasterio a Deo fore praescitum. Quapropter dum suae viae comitibus quae divinitus cognoverat, referret, ad promissum a Deo locum properavit, et cum possessore ejus locutus locum illum data terra alia comparavit. Post haec autem, [Col. 0792D] cum occupationibus variis liberior factus tempus huic vacationi aptum invenire potuit, assumptis secum, quos huic operi necessarios scivit, ad ipsum denuo locum profectus est.

25. Erat ibi sarculum [d 1Kb] quoddam arborum opacitate, et silvarum densitate undique conclusum, ibi fixis tentoriis mane primo arbores diruere et locum monendis aedificiis expurgare, si qua facultas daretur, [Col. 0793A] disponebant. Quod tamen illis fieri omnino impossibile videbatur: unde et beatum virum a sua intentione penitus revocare studentes, dixerunt incredibile prorsus videri illum locum unquam habitabilem fieri posse, quoniam arborum densitate et ramorum obductione coelum quoque ipsum absconderetur. At ille spem suam in Domino ponens; quae hominibus, inquit, impossibilia sunt, Deo possibilia sunt. Itaque nocte ingruente cum temperius ad vigilias nocturnales surrexissent, post peractum officium se cubitum denuo receperunt; cumque jam omnes dormire putaret, tacite surrexit et tentorium egressus paululum orationis gratia secessit: sed quia quidam ex ejus contubernio clericus nomine Thiatbat eadem hora vigilavit, ipsum confestim foras [Col. 0793B] exeuntem secutus est, quod mox vir Dei cognovit, et paulisper quasi pro horae inspectione substitit, deinde tabernaculum ingressus rursus exiit. Sed eumdem clericus, quem diximus, secutus est. Ita secunda quoque vice oratione ejus intercepta clericum stratum suum repetere, nec ante lucem surgere praecepit. Ipse quoque, ut ejus curiositatem eluderet, se cubitum recepit. Cumque aliquandiu exspectaret, et neminem vigilare suspicaretur, tertio surrexit, et egressus sub quadam arbore se in orationem dedit; verum cum memoratus clericus contra auctoritatis praeceptum, sequi non auderet et omnino, quid agere vellet, explorare intenderet, papilione juxta lectum suum levata, in oratione positum vidit: erat enim nox luna et stellis admodum clara. Et cum diutissime [Col. 0793C] orasset, et se per spiritum a Deo auditum cognovisset, tentorium, cunctis, ut putabat, ignorantibus, repetivit. Mutata illico quae tunc erat coeli serenitas, obscurata astra, et ventis hinc inde surgentibus tempestas nimia subsecuta est. Cadebant annosa circumquaque arbusta, et cum magno licet omnium timore ipsa elementa famulo Dei militabant. Nam cum diluculo exsurrexissent, videbant silvam hinc inde erutam fundando monasterio locum satis amplum dedisse; et arbores passim jacentes sufficientem lignorum ad aedificationem copiam praebuisse. Unde S. Ludgerus cum die jam clara suos reliquo operi instare hortaretur, eos percunctari gratulabundus coepit: anne adhuc coelum se ex illo loco crederent conspecturos?

[Col. 0793D] 26. Mane ex arboribus, quas illic corruisse diximus, una solum non diruta remansit, sub qua eadem nocte vir Dei oravit, sub hac sellula, jam luce clara, posita, suos ad operandum hortabatur. Ibi quidam ad eum ex ejus clericis nomine Odilgrimus ex itinere, quo directus fuerat, venit; quem inter mutua quae habuerunt colloquia, ipse interrogavit quid sibi de illo loco videretur? utrumnam eum monachorum collegio congruum arbitraretur? At ille vultum ejus clariorem solito videns: In vestra, inquit, facie video, hoc opus sine Dei voluntate inchoatum non esse, locum jam olim electum a Deo opportunissimum divino servitio futurum. Qua responsione ipse delectatus, Gratias, inquit, habe, quoniam secundum [Col. 0794A] voluntatem meam locutus benevolentiam, quam solum homo potest, tuam ostendis; caeterum effectus in Dei potestate est constitutus. Illud sane te nosse volo, quod tamen vivo me aliis te publicare nolo, in hoc loco me diem judicii expectaturum, et me hic, ubi nunc sedeo, monumentum habiturum. Ita clericus arborem quandiu ibi stetit diligenter observavit; sed cum postea in usum ecclesiae quo ad occidentalem ejus partem construebatur, praecisa esset, lapidem in eo loco nullo alio sciente pro signo infodit, qui ibidem cum postea sepulcrum sancto foderetur, effossus est.

27. In angustiis positus vel sollicitus in majoribus rebus tractandis hoc statim exordium sumere moris habuit, sacerdos missas celebrare monuit, religiosis [Col. 0794B] viris vel feminis jejunia mandavit, invitavit pauperes et egenos, et sic in omnibus gressibus ejus se Domino commendavit. Omnem censum, qui in haereditate propria vel in episcopio colligebatur, mox distribuere studuit, nihil omnino praeter solum necessarium usum super angustioribus [F., augustioribus] aedificiis vel ambitiosis ministeriis curans. Quapropter cum a quibusdam regis principibus quasi stirpator episcopii criminaretur, et qui nullas aedificiorum honestates nec ipsis ecclesiis congruos metallorum ornatus praevidere scierit, gloriosissimus imperator ad ejus audientiam invitavit. Unde dum veniens mansionem apud palatium accepisset, mane primo ad eum imperator cubiculario misso, ad suum jussit venire colloquium. Forte tunc antistes, dum consuetudinariis [Col. 0794C] ex more psalmis et orationibus instaret, dixit cubiculario, ut praecederet, se mox divino peracto officio secuturum. Dum secundo et tertio nuntiis venientibus ille ab incoepto non moveretur opere, occasionem se accusatores ejus invenisse laetati ex hoc ipsius facto criminationem cumulabant. Verum dum completis psalmodiis ante imperatorem venisset, dixit imperator: Quare nostrum mandatum sic difficile accepisti, episcope, ut tot accersitus nuntiis statim venire despiceres? Quia, inquit Ludgerus, et tibi, o rex, et cunctis hominibus Deum praeponendum arbitrabar: hoc enim mihi praecepisti, curam episcopalem committens; idcirco a tuis licet vocatus nuntiis omnipotentis servitium intermittere [Col. 0794D] inconveniens judicavi: at mox divino peracto servitio paratior ad regis imperium veni. Quod responsum ejus imperator optimus veneratus, Gratias, ait, habeto, episcope, quia talem te modo invenio, qualem antea aestimabam. Fuerunt autem aliqui qui facta bonitatis tuae malivole apud me interpretati sunt, sed hos deinceps minus gratos habebo, et nullius verba super tua criminatione me ulterius spondeo accepturum.

28. Porro quia sanctorum officiorum indicit mentio, narrant quod, dum ad opus diurnum (divinum) staret vir Dei, ineffabiliter timorata intentione fixaque mente manserit. Aliquando dum in itinere esset, lectu illi ad vicinum focum struebatur, unde dum noctu stans juxta lectum matutinas laudes cum clericis [Col. 0795A] cantaret, et tectis cinere prunis fumus evaporans illi in faciem exhalavit; ille quasi nihil sentiens inmotus mente et corpore stabat: at unus ex clericis auferre hoc volens incommodum curvato genu carbones detegit et insufflans sopitos suscitat ignes. Mane autem vocans clericum distincte (Forte, districte) sciscitatus est; quare hujus mentis fuerit, ut sacris hymnis dimissis se magis incurvaverit ad construendum focum? Et poenitentiam aliquot dierum sibi indicens, docuit clericos, dum ad opus divinum assisterent, omnes occurrentes cogitatus amovendos, et quantum humani cordis fugacitas patitur, nihil aliud cogitandum.

29. [a 1Kb] Igitur de sancto transitu beatissimi viri non tam nobis dolendum quam gaudendum esse videmus. [Col. 0795B] Gratias enim agere debemus, quod talem nostris temporibus virum concessit, qui et prioribus sanctis aequandus, et hujus aetatis hominibus incomparabilis, et posteris imitandus exstitit. Gratias enim agere debemus, quod nos eum ex pastore patronum habere fecit. Nam quamvis omnes sanctos nos patronos habere confidamus, ipsum tamen speciali licet nos (Forte, nos licet) indignos patrocinio tueri non absurde speramus. Quantum autem apud Deum ejus patrocinia valeant; testantur sanitates morbidorum, [Col. 0796A] quibus in variis necessitatibus succurrit. Proinde non ut mortuum plangimus, sed ut viventem subsidio suarum precum nobis subvenire oramus. O vere beatum et omni laude dignissimum, angelis, prophetis, apostolis, martyribus, confessoribus, virginibus non immerito comparandum: angeli munditia et coelestium contemplatione; prophetis futurorum notitia; apostolis pastoralis curae successione et praedicationis imitatione; martyribus carnis castigatione et martyrii desiderio; confessoribus divini nominis coram regibus et principibus confessione; virginibus corporis simul et mentis castitate. Quis ejus sanctitatem non veneretur? Quis miraculorum operationem non obstupescat? Quis ejus humilitatem in signis occultandis non miretur? Majora sunt [Col. 0796B] illa, quam ut digne ea nostrae linguae ariditas valeat explicare. Nec eget ille nostri sermonis praeconio, qui tantis apud mortales prodigiis clarus; qui tantum inter angelos et omnium sanctorum choros in coelo est glorificatus: ubi nunc Christo conjunctus pro nobis ejus servis, suisque servitoribus apud ipsum intercedat, qui cum Patre et Spiritu sancto vivit et regnat Deus per omnia saeculorum saecula. Amen.




[Col. 0795]
EXCERPTUM EX LITANIIS RHYTHMICIS VITAM SANCTI LUDGERI CONTINENTIBUS, WERTHINAE SCRIPTIS, De monasterii in Helmstät fundatione a sancto Ludgero facta.
(Apud Leibnitz, ibid.)



EX LITANIA I.
[Col. 0795C]

Fundavit insuper tria loca pariter
   Numero locorum, quo et populorum
Werthinam, Helmenstad monachis fundaverat,
   De proprietate vel haereditate,
Et episcopium dictum monasterium, etc.



EX LITANIA II.


Ita ut plurimis studeret discipulis
   Omni semper mane lectionem dare.
Quos et erudiens ipse et instituens,
   Per honestos mores duxit ad honores.
De quibus plurimi facti sunt episcopi;
   Suus sicut primus frater Hildegrimus:
Qui in Ecclesia dudum fuit aliqua,
   Catalaunensi praesul, sub Rhemensi:
[Col. 0796C] Ubi dum degeret, et commissa regeret;
   Et prosperitatem habuisse fratrem
Ludgerum cerneret, ut gentes converteret,
   Quos de paganismo acquisivit Christo;
Et ipse monitus nimirum divinitus,
   Ad Northuringensem se committit gentem,
Usus auxilio fratris et hospitio,
   Manentis in loco Helmenstad vocato:
Ubi sanctissima ordinantes semina
   Evangeliorum, in Northuringorum
Jecerunt pectora, donec Dei gratia,
   Fecit ibi fructum coelos usque ductum.
Est episcopium adhuc testimonium,
   Quo incepit sedem Hildegrimus idem,
Qui quamvis Werthinae sit conditus corpore,
   Haluerstadis tamen sit patronus. Amen.




[Col. 0795]
CHARTULARIUM WERTHINENSE.
(Apud Leibnitz, ibid.)


[Col. 0795D] IN NOMINE SANCTAE TRINITATIS INCIPIT LIBER CHARTARUM CAMBIAE CONTRA FOLCBERTUM IN WIDUBERGE.

1. Notum fleri cupio omnibus tam praesentibus quam futuris, qualiter ego Ludgerus presbyter aliquantulam particulam haereditatis dato pretio a Theganbaldo ingenuo et nobili homine comparavi in villa [Col. 0796D] quae nuncupatur Fislacu (Fislack), id est Hovam illam quae dicitur Alfgedine-Hova, cum omni integritate, sive in silva, seu in pascuis et perviis et in aquarum usu et decursibus: haec omnia a supradicto nobili Franco Theganbaldo ego Ludgerus presbyter comparavi, et aliquantos annos possedi, et in ea elaboravi, quod potui. Nunc autem eamdem Hovam [Col. 0797A] in terra aratoria, quicquid in ea unquam aratum fuit, dedi Foleberto contra illum Rothum, quod dicitur Widuberg inter duos rivulos, id est inter Diapanbeci, et alium ab occidente usque in flumen Ruram: excepto, quod ego Ludgerus dominationem, quae ad illam Hovam respexit, mihi retinui, seu in silva, sive in aquis et pastu, vel in comprehensione cum omni integritate juri meo reservavi, et in ea ratione accepi Rhotum illum a Folcberto vicino in Cambia contra terram aratoriam. Hovae supradictae, ut eum jure haereditario in perpetuum possidere debeam, et ad aeternos usus Ecclesiae Dei et servientium ejus redigere: aut quicquid exinde utile esse decrevero, liberam et firmissimam habeam potestatem ab omnibus, sive vivens facere, sive post obitum meum, tantum ad usum fructiferum pertinentem et proficientem. Si quis vero, quod futurum esse non credo, ego ipse, quod absit, aut aliquis de haeredibus vel pro haeredibus meis, seu qualibet opposita persona, quae contra hanc chartam Cambiae injusto conamine [Col. 0797B] venire tentaverit aut eam infringere voluerit, imprimitus iram Dei coelestis incurrat, et a sanctorum angelorum societate separetur, et ab ingressu omnium ecclesiarum alienus existat, quoadusque se correxerit a nefaria praesumptione. Et insuper a fisco mulctatus auri libras duas, argenti pondus decem coactus exsolvat; et sic quidem quod repetit, evindicare non valeat, sed firma et immutabilis haec Cambia in sempiternum permaneat, stipulatione subnixa. Acta est autem publice anno 21 gloriosi atque religiosi secundi regis Caroli, XVI Kalendas Martii in loco qui dicitur Diapanbeci in Ripa-Rura coram testibus ac manum mittentibus, quorum nomina subtus adnotantur. Notavi tempus, diem, locum, quo haec acta sunt. Ego Thiatbaldus humilis presbyter rogatus scripsi et subscripsi.

Signum Folcberti, qui hanc chartam fieri rogavit et propria manu firmavit. Signum Regenberthi. Signum Alfdagi. Signum Bonno. Sig. Fridubaldi. Sig. [Col. 0797C] Hluduwini. Sig. Giffudi. Sig. Borngeri. Sig. Hildiradi. Sig. Borbini. Sig. Luidrici. Sig. Walafridi.



Traditio Hludwini ad Werethinas.

2. Notum fieri cupio omnibus tam praesentibus quam futuris, quomodo ego in Dei nomine Hludwinus, filius quondam Thiatheri, pro remedio animae meae et pro aeterna retributione tradidi omnem partem haereditatis meae in loco nuncupato Werethinum, ad reliquias S. Salvatoris, et venerabili viro Ludgero abbati, qui ipsas reliquias semper secum gestare solet, id est, inter duos rivulos, qui surgunt in monte, in flumen Ruram vadunt: unus vocatur Diapanbeci; alter vero in Orientali parte, id est, absque nominis appellatione, de terra aratoria usque in flumen Ruram, traditumque in perpetuum esse volo, et nullis temporibus immutatum. Sed ipse venerabilis abbas Ludgerus hanc traditionem, quae dudum comprehensio mea esse dignoscitur, simul cum illa terra, quae [Col. 0797D] ibidem jam culta esse videtur, totum et ad integrum perennibus temporibus teneat, possideat, ad usus Ecclesiae Dei, liberamque et firmissimam potestatem habeat a me et ab omnibus haeredibus meis, quicquid exinde facere voluerit, et in cujuscunque manus mittere decreverit, dum adhuc ille advixerit, qui post obitum suum illud excolat, et ad utilitatem ecclesiae Dei redigat. Si quis vero, quod futurum esse non credo; ego ipse, quod absit, vel aliquis de haeredibus meis, aut ulla adposita persona, quae contra hanc traditionem venire conaverit, imprimitus iram Dei coelestis incurrat, et a consortio omnium ecclesiarum anathematizetur; et insuper in Dominicum auri libras V, argenti pondus X, coactus exsolvat. Et sic quidem, quod repetit, evindicare non valeat; sed firma et immutabilis traditio haec in sempiternum permaneat, stipulatione subnixa. Acta est autem publice anno 21 regni religiosissimi regis Caroli, XV Kal. Feb. coram manum missoribus in loco nuncupato [Col. 0798A] Diapanbeci, sive Werithina, quorum nomina infra tenentur. Notavi diem, locum, tempus, quo scripsi. Ego Thiatbaldus humilis presbyter rogatus scripsi et subscripsi.

Signum Hludwini, qui hanc traditionem dominante manu peregit, propriaque subtus firmavit.

Signum Reginberti. Sig. Thiathaldi. Sig. Thiathori. Sig. Frithuradi. Sig. Frithubaldi. Sig. Frithubrandi. Sig. Reginbaldi. Sig. Theganradi.



Traditio Oodhelmi ad Withmundum.

3. Dum unusquisque in praesenti saeculo conversatur, cogitare debet et perpendere, qualiter sibi vitam acquirat et remunerationem sempiternam post mortem. Idcirco ego Oodhelmus, filius quondam Oodwerci, pro remedio animae meae, et pro aeterna retributione tradidi partem haereditatis meae, quae mihi jure haereditario legibus contigit, id est tres Hovas in tribus locis, quorum nomina locorum haec [Col. 0798B] sunt: Hova una Okinni in pago Isloi, altera in Manheri, illa Selihova in pago Northuvanti, tertia in Hasungun in eodem pago. Hoc quod modo denominavi, tradidi in reliquias sancti Salvatoris, quae in Withmundis constitutae sunt, et in manus Ludgeri presbyteri, traditumque in perpetuum esse volo, et nullis unquam temporibus ulterius immutari, sed ad perpetuos usus ejusdem ecclesiae custodes haec omnia possideant cum integritate illibata: tantum ut diebus vitae nostrae ego et conjux mea dilecta Theodlinda res istas in beneficio ejusdem ecclesiae sub usu fructifero habere valeamus, id est, ut per singulos annos solidum unum ad luminaria ecclesiae in Natali Domini donare debeamus. Post nostrum vero discessum de hac vita in dominationem supradictae ecclesiae res ipsae melioratae perveniant cum omni integritate: ejusdem ecclesiae legitimi procuratores ad utilitatem ejus quicquid exinde facere voluerint, liberam et firmissimam ab omnibus habeant potestatem. Si quis vero, quod futurum esse non credo, ego ipse, quod [Col. 0798C] absit, aut aliquis de haeredibus vel pro haeredibus meis contra hanc traditionem venire tentaverit, aut eam infringere voluerit, instigatus a diabolo, imprimitus iram Dei coelestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a praesumptione nefanda. Et insuper in Dominicum auri libras duas, argenti pondus X, coactus exsolvat, et sic quidem quod repetit, evindicare non valeat; sed firma et immutabilis haec traditio in sempiternum permaneat stipulatione subnixa. Acta est autem publice in loco ipso, qui dicitur Witmundi anno 21 regni religiosissimi regis Caroli sub die V Idus Junii. Notavi diem, tempus, locum, quo haec scripta sunt. Ego Thiatbaldus, humilis presbyter rogatus scripsi et subscripsi.

Signum Oodhelmi, qui hanc traditionis chartam fieri rogavit et propria manu firmavit. Signum Hildigni. Sig. Meginulfi. Sig. Ludgeri. Sig. Meginungi. [Col. 0798D] Sig. Gerwini. Sig. Marcrici. Sig. Thathumeri. Sig. Gerhardi.



Traditio Immae.

4. Notum fieri cupio omnibus tam praesentibus quam futuris, qualiter ego Imma tradidi partem haereditatis meae ad ecclesiam sancti Salvatoris, quae constructa est in pago Ripariorum, in loco qui dicitur Werthina, super fluvio Rura, hoc est, quod tradidi in pago Sutrachi, in villa, quae dicitur Aldgreposhem, terram XX animalium et dimidiam unius, et in alia villa terram XV animalium, quae vocatur Kompingwerva in ipso supradicto pago: et in tertia villa XII animalium terram, quae vocatur Inwostarburon in pago Westrachi, traditumque in perpetuum esse volo, et promptissima voluntate confirmo, et transtuli de mea potestate in illorum potestatem, ut post hunc diem habeant licentiam habendi, possidendi, commutandi, et quicquid exinde facere voluerint, liberam [Col. 0799A] et firmissimam habeant ab omnibus potestatem. Si quis vero, quod futurum esse non credo, si fuerit in postmodum ego ipse aut aliquis de haeredibus meis seu ulla opposita persona, qui contra hanc traditionem a me factam venire voluerit, aut eam infringere et immutare tentaverit, imprimitus iram Dei omnipotentis incurrat, et a liminibus sanctorum efficiatur extraneus, praesensque traditio firma permaneat stipulatione subnixa. Acta est in Werthina monasterio XIV Kal. Septembr. anno 6 regni domini Ludovici regis, indictione 8. Ego Thiathardus humilis diaconus rogatus scripsi et subscripsi.

Signum Immae, qui hoc tradidit, et propria manu firmavit. Isti sunt visores et auditores:

Signum Remberti. Signum Erpolfi. Sig. Aldhardi. Sig. Wichardi. Sig. Snclgeri. Sig. Erbaldi. Sig. Iti. Sig. Sigiwardi. Sig. Heio.



Traditi Henrici juxta Ruram.

[Col. 0799B] 5. Dum unusquisque in praesenti saeculo conversatur, cogitare debet et providere quomodo animam suam salvare possit, et aeternum sibi refrigerium invenire post temporalem et mortalem vitam mundi hujus. Hoc ergo Henricus perpendens in animo meo, et frequenti meditatione revolvens tradidi pro remedio animae meae et pro aeterna retributione ad reliquias sancti Salvatoris et sanctae Mariae semper virginis, et in manus Ludgeri presbyteri, qui easdem reliquias procuravit, particulam haereditatis et proprii laboris mei, id est totam comprehensionem in silva, quae dicitur Hoissi in aquilonali ripa fluvii Rurae, quam ibi dudum comprehendi inter montem et ipsum fluvium, communionemque in eamdem silvam. Simili modo tradidi et piscationem in Rura cum pascuis, perviis, aquarumque decursibus, quae illuc attinent, et in ipso loco excoli possunt et perfici. Haec omnia tradidi ad reliquias superius nominatas, et in manus ejus jam dicti presbyteri, traditaque in perpetuum [Col. 0799C] esse volo, et per nulla temporum curricula ulterius immutari, sed ad perpetuos usus Ecclesiae Dei in eleemosynam meam ista omnia superius nominatus presbyter Ludgerus jure haereditario possideat, habeat, colat et fructificet, et cuicunque disposuerit, et utile esse perspexerit, post obitum suum commendare et tradere, liberam et firmissimam a me et ab omnibus habeat potestatem. Si quis vero instigatus a diabolo, quod tamen futurum esse non credo, ego ipse, quod absit, aut aliquis de haeredibus vel pro haeredibus meis, seu quaelibet extranea persona contra hanc traditionem venire tentaverit, aut eam infringere proposuerit fixa et deliberata intentione, imprimitus iram Dei coelestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a praesumptione nefanda. Et insuper in Dominicum auri libras duas, argenti pondus X, coactus solvat. Et sic quidem, quod repetit, evindicare non valeat, sed firma et immutabilis haec traditio in sempiternum [Col. 0799D] permaneat cum stipulatione subnixa. Acta est autem publice anno regni domini nostri religiosissimi regis Caroli, VI Kal. Martias, in villa quae dicitur Hlopanheldi, coram testibus et manummissoribus, quorum nomina subtus notantur. Et ut hoc traditionis testamentum firmius perseveret in aeternum, notavi tempus, diem, locum, in quo factum est. Ego Thiatbaldus humilis presbyter rogatus scripsi et subscripsi.

Signum Henrici, qui hanc traditionem perfecit et propria manu firmavit. Signum Hriatthrudae conjugis ejus consentientis et confirmantis. Sig. Aeaerici, filii ipsius eadem facientis. Sig. Berngeri subtus firmantis. Sig. Aluberti, clerici. Sig. Hluduwindi. Sig. Thegembaldi. Sig. Guntfridi. Sig. Oodfinni. Sig. Hildiberti. Sig. Wimberti. Sig. Cassi diaconi. Sig. Raafridi. Sig. Landberti.



Traditio Ludgeri.

6. Notum fieri cupio omnibus, tam praesentibus [Col. 0800A] quam futuris, qualiter ego Ludgerus, filius quondam Hrodgeri, pro remedio animae meae, et pro aeterna retributione tradidi ad reliquias sancti Salvatoris et sanctae Mariae semper virginis et in manus Ludgeri presbyteri, qui easdem reliquias procurabat, portionem haereditatis meae, id est, omne quod jure haereditario legibus obvenit in villa, quae dicitur Bidningahemi, et in alia, quae nuncupatur Thornspye, in terra aratoria, seu in pratis, et in pascuis, et in omnem communionem mecum in silvam, quae dicitur Huistarbant, excepta una particula, in illa prata, quae dicitur Blidgeryngmad, quam mihi reservavi pro necessitatibus meis. Caetera autem omnia tradidi ad reliquias superius denominatas et in manus jam dicti presbyteri cum omni integritate in villulis, quibus ante dixi, sive in terra aratoria, seu in pratis et pascuis, vel piscationibus, et aquarum decursibus, perviis communis, quae ad illas villas attinent. Et haec omnia tradita in perpetuum esse volo, nullisque unquam [Col. 0800B] temporibus ulterius immutari, sed ad perpetuos usus Ecclesiae Dei ista omnia jure haereditario jam memoratus presbyter Ludgerus possideat. Si quis vero instigatus a diabolo, ego ipse, quod absit, aut aliquis de haeredibus vel pro haeredibus meis, seu quaelibet extranea persona contra hanc traditionem venire tentaverit, aut eam fixa et proposita intentione infringere decreverit, imprimitus iram Dei coelestis incurrat, et a sanctorum angelorum societate separetur, atque a liminibus omnium ecclesiarum alienus existat, donec se emendet a nefaria praesumptione. Et sic quidem, quod repetit, evindicare non valeat, sed firma et immutabilis haec traditio in sempiternum permaneat cum stipulatione subnixa. Acta est autem publice in loco, qui dicitur Adosumnis (Rocroort) anno 28 regni domini nostri religiosissimi regis Caroli, sub die Kalendarum, VIII Idus Junias coram testibus et manumissoribus, quorum nomina subtus notantur. Et ut hoc testamentum traditionis firmius habeatur in perpetuum, notavi diem, tempus, locum, [Col. 0800C] in quo haec facta sunt. Ego Thiatbaldus humilis presbyter rogatus scripsi et subscripsi.

Signum Ludgeri, qui hanc traditionem in eleemosynam suam peregit, et propria manu subtus firmavit.

Signum Bernsuidae consentientis. Sig. Gerwali. Sig. Welfrici. Sig. Bago. Sig. Hrodberti. Sig. Wigbaldi. Sig. Borhtrici. Sig. Fefingeri. Sig. Wilbaldi. Sig. Helmrici. Sig. Luidberthi. Sig. Meginbaldi. Sig. Bernhardi. Sig. Hiddoni. Sig. Hrafaugrimi. Sig. Weringeri. Sig. Folcradi. Sig. Raadgeri.



Traditio Folchardi et Reginaldi et Gerhardi, etc., in Withmundi.

7. Notum fieri desideramus omnibus, tam praesentibus quam futuris, qualiter hos haeredes et comparticipes et consanguinei, his nominibus Reginaldus, Folchardus, Gerhardus, Wifel et Helmberthus tradidimus agrum haereditarii juris nostri in Withmundi [Col. 0800D] Ludgero presbytero et abbati ad construendam in eo ecclesiam in aquilonali latere agri illius, quem a Wrachario comite tradente ipse Ludgerus suscepit: traditumque in perpetuum esse volumus et nullis unquam temporibus immutari, sed ad perpetuos usus et ad utilitatem Ecclesiae Dei supra dictus presbyter liberam et firmissimam a nobis et ab omnibus habeat potestatem, quicquid exinde vivens agere voluerit, aut cuicunque post obitum suum tradere decreverit ad colendum et fructificandum in Ecclesia Dei. Si quis vero, quod futurum esse non credimus, nos ipsi, quod absit, aut aliquis de haeredibus, vel pro haeredibus nostris contra hanc traditionem venire tentaverit, aut eam infringere voluerit instigatus a diabolo, imprimitus iram Dei coelestis incurrat, et a sanctorum angelorum societate separetur, et ab ingressu omnium ecclesiarum alienus existat, donec se emendet a praesumptione nefanda. Et insuper in Dominicum auri libras duas, argenti pondus decem, [Col. 0801A] coactus exsolvat, et sic quidem, quod repetit, evindicare non valeat; sed firma et immutabilis haec traditio in sempiternum permaneat, stipulatione subnixa. Acta est autem publice in loco ipso, qui dicitur Withmundi, anno tricesimo secundo regni religiosissimi regis Caroli sub die XIII Octobr. Notavi diem, locum, tempus, quo haec scripta sunt. Ego Thiatbaldus humilis presbyter rogatus scripsi et subscripsi.

Isti sunt visores et auditores:

Signum Folchardi, Gerhardi, Wifel et Helmberti, qui hanc traditionem perfecerunt et propriis manibus firmaverunt. Sig. Hildigeri. Sig. Oodhelmi. Sig. Meginungi. Sig. Walfridi. Sig. Werinberti. Sig. Hrodberti. Sig. Ludgeri. Sig. Werinhardi. Sig. Engilberti.



Traditio Hrodulfi in Englandi.

8. Notum fieri desidero omnibus, et praesentibus et futuris, qualiter ego Hrodulfus, filius quondam [Col. 0801B] Wibaldi, tradidi ad reliquias sancti Salvatoris et sanctae Mariae semper virginis, et in manus Ludgeri abbatis, particulam haereditatis meae in pago Folum (Velow) in villa, quae dicitur Englandi, id est curtile unum et duodecimam partem in silvam quae dicitur Braclog, cum pascuis et plena dominatione, quae jure legali ad illud curtile pertinere compertum est. Haec omnia tradidi in eleemosynam meas ad reliquias superius memoratas, et in manus jam dicti abbatis, traditaque in perpetuum esse volo, et per nulla temporum curricula, ulterius immutari, sed ad perpetuos usus Ecclesiae Dei ipse abbas Ludgerus quicquid exinde facere voluerit, liberam et firmissimam a me et ab omnibus habeat potestatem, stipulatione subnixa. Acta est autem publice in loco, qui dicitur Wigtmundi, ad ecclesiam sancti Salvatoris anno 33 regni domini nostri religiosissimi regis Caroli, VII Kal. Septemb. Coram testibus ac manumissoribus, quorum nomina subtus notantur. Et ut hoc traditionis [Col. 0801C] testamentum firmius perseveraret in aeternum, notavi tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Hrodulfi, qui hanc traditionem dominante manu perfecit et subtus firmavit.

Signum Hildigeri. Sig. Ludgeri. Sig. Eurwini. Sig. Ludgeri. Sig. Meginberti. Sig. Engilberti. Sig Oodhelmi. Sig. Germundi.



Traditio Hirpingi.

9. Notum fieri cupio omnibus, tam praesentibus, quam futuris, quomodo ego Hirpingus filius quondam N. . . accepto pretio a Ludgero abbate, vendidi ei vineam unam in villa, quae nuncupatur Bacheim, quae etiam villa in ripa consistit fluviali, quae dicitur Melenbach (Melem prope Bonnam) et eamdem ipsi firmiter contradidi, traditamque in perpetuum esse volo, et nullis unquam temporibus immutari; sed ad perpetuos usus suos et Ecclesiae Dei post obitum [Col. 0801D] suum liberam et firmissimam a me et ab omnibus habeat potestatem, quicquid exinde facere voluerit, stipulatione subnixa. Acta est autem publice in Saxonia, ubi tunc temporis fuimus in hoste, in loco, qui nuncupatur Minmithum (Minden) anno 30 regni domni religiosissimi regis Carli, XIIII Kal. Augusti coram testibus ac manumissoribus, quorum nomina subtus notantur. Et ut hoc testamentum firmius habeatur, notavi diem, tempus, locum, quo scriptum est. Ego Thiatbaldus presbyter rogatus scripsi et subscripsi.

Signum Hirpingi, qui hanc traditionem fecit, et propria manu firmavit. Signum Hildibrandi. Sig. Berngeri. Sig. Hugbaldi. Sig. Gundholdi. Sig. Berngeri. Sig. Wanberti. Sig. Hathubaldi.



Traditio Ludgeri et Hiddoni.

10. Notum fieri desideramus omnibus, tam praesentibus quam futuris, quomodo ego Ludgerus, filius [Col. 0802A] quondam Hrodgeri, et ego Hiddo, filius quondam Herewini, tradidimus partem propriae haereditatis nostrae Ludgero episcopo, pro remedio animae nostrae et pro aeterna retributione in villa, quae dicitur Thornspic (Dornspick) in his duobus locis, id est in Quarsingseli et in Borugtanseotan, quicquid ibi habuimus, aut per jus haereditatis, aut per comprehensionem, aut per aliam quamcunque acquisitionem, omnia haec ad integram ipsi Ludgero episcopo in eleemosynam nostram tradidimus, traditamque in perpetuum esse volumus, et nullis unquam temporibus immutari, sed ad perpetuos usus suos et utilitatem Ecclesiae Dei, quicquid exinde facere voluerit, liberam et firmissimam a nobis et ab omnibus habeat potestatem. Acta est autem publice cum stipulatione subnixa in villa, quae dicitur Bidingahem anno 37 regni gloriosissimi imperatoris Carli, IX Kalendas Maias coram testibus ac manumittentibus, quorum nomina subtus notantur. Et ut firmior haec [Col. 0802B] traditio in sempiternum perseveret, notavi diem, locum, in quo haec scripta sunt. Ego Thiatbaldus presbyter rogatus scripsi et subscripsi.

Signum Ludgeri, qui hanc traditionem dominante manu perfecit et subtus notavit.

Signum Hiddoni similiter tradentis et subtus firmantis. Sig. Marchardi. Sig: Baiori. Sig. Holmerici. Sig. Hengilbaldi. Sig. Luidberti. Sig. Wilbaldi. Sig. Folcradi. Sig. Regingeri. Sig. Lodoci. Sig. Gerberti. Sig. Thiatbaldi.



Traditio Eforwini et parentum ejus.

11. Dum unusquisque in praesenti saeculo conversatur, et hanc mortalem vitam habere videtur in corpore, cogitare debet et praevidere, qualiter sibi in futura essentia, et in perpetua mansione remedium aliquod et salutem animae suae acquirere possit in coelestibus. Idcirco placuit nobis cohaeredibus et comparticipibus in uno patrimonio his nominibus, Erfurwino, Hildirado et Irminevino, Ludgero presbytero [Col. 0802C] postulante tradere ad reliquias sancti Salvatoris, quas ipse Ludgerus semper secum gestat, et in manus ejusdem presbyteri aliquam particulam haereditatis nostrae in eleemosynam nostram, quod et fecimus hoc modo: Tradidimus in propria haereditate et dominatione nostra in silva, quae dicitur Hoissi, comprehensionem illam, quam ipse Ludgerus ibi desideravit, et Hildiradus in nostro nomine comprehendit simul cum eo, et consignavit ad reliquias supradictas sancti Salvatoris, et in manus ejusdem presbyteri simili modo tradidimus, et dominationem aliquam in eamdem silvam superius adjacentem. Haec comprehensio, quam tradidimus juxta illas comprehensiones, contigua est et cohaerens a summo usque ad finem, quas Henricus et Hluduwinus ad easdem reliquias et ipsi Ludgero ante annos aliquos tradiderunt. Ista est traditio, quam in eleemosynam nostram tradidimus, traditamque in perpetuum esse volumus et nunquam ulterius immutari; sed ad perpetuos usus ecclesiae Dei ipse presbyter, qui eam suscepit, [Col. 0802D] liberam et firmissimam a nobis et ab omnibus habeat potestatem, quicquid exinde facere voluerit ad fructum Ecclesiae Dei. Acta est autem publice cum stipulatione subnixa in loco ipso, qui dicitur Diapanbeci, anno tricesimo secundo regni gloriosissimi regis Carli, sub die XV Kal. Octobr. Notavi diem, locum, tempus, quo haec scripta sunt. Ego Thiatbaldus presbyter rogatus scripsi et subscripsi.

Isti sunt visores et auditores:

Signum Evurwini, qui hanc traditionem fieri rogavit, et propria manu firmavit.

Signum Irminwini. Sig. Heribaldi. Sig. Hildiradi. Sig. Anoloni. Sig. Efurhardi. Sig. Thiatfridi.



Traditio Amulrici Ad-Crucem juxta Arnapa.

12. Dum unusquisque in praesenti saeculo conversatur, cogitare debet et praevidere quomodo animam suam salvare possit et aeternum sibi refrigerium invenire [Col. 0803A] post temporalem et mortalem vitam mundi hujus. Hoc ego Amulricus perpendens in animo meo et frequenti meditatione revolvens tradidi pro remedio animae meae et pro aeterna retributione ad reliquias sancti Salvatoris et sanctae Mariae semper virginis, et in manus Ludgeri presbyteri, qui easdem reliquias procurabat, particulam haereditatis meae, id est, ipsum locum, qui dicitur Ad-Crucem, cum pratis, qui ibi jacent in ripa fluvii Arnapi, ubi quondam avus meus Irminfridus casam habebat cum duobus agris, qui separati sunt non longe ab eodem loco, dominationemque in silvam, quae dicitur Sitrath, cum pascuis, perviis, aquis, piscationibus, quae in ipso loco excoli possunt et perfici. Haec omnia tradidi ad reliquias superius nominatas, et in manus jam dicti presbyteri, traditaque in perpetuum esse volo, et per nulla temporum curricula ulterius immutari; sed ad perpetuos usus Ecclesiae Dei in eleemosynam meam ista omnia superius nominatus presbyter [Col. 0803B] Ludgerus possideat, habeat, colat et fructificet: et cuicunque disposuerit et utili esse perspexerit, post obitum suum commendare et tradere, liberam et firmissimam a me et ab omnibus habeat potestatem jure haereditario. Acta est autem publice cum stipulatione subnixa anno 27 regni domini nostri religiosissimi regis Caroli, XVII Kal. Aprilis, in villa quae dicitur Hrodberhtinga-Hova coram testibus ac manumissoribus, quorum nomina subtus notantur. Et ut hoc traditionis testamentum firmius perseveret in aeternum, notavi tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Amulrici, qui hanc traditionem perfecit et propria manu firmavit. Signum Helmberti. Sig. Goduberthi Sig. Folcberti. Sig. Hrundulfi. Sig. Eorici. Sig. Hildifridi. Sig. Duodoni. Sig. Fridurici. Sig. Alfgeri. Sig. Guntberti.



Traditio Theganbaldi.

[Col. 0803C] 13. Notum fieri desidero omnibus tam praesentibus quam futuris, qualiter ego Theganbaldus, filius quondam Hrodbaldi tradidi partem haereditatis meae Ludgero abbati in villa, quae dicitur Fislacu juxta ripam fluvii Rurae, id est, illam Hovam integram Alfating-Hova cum pascuis et perviis et aquarum decursibus, et Seara in silva juxta formam Hovae plenae. Haec omnia tradidi, sicut superius dixi, in eleemosynam meam et conjugis meae Regintrudae Ludgero abbati, traditamque in perpetuum esse volo, et nullis unquam temporibus immutari, sed ad perpetuos usus suos et fructum Ecclesiae Dei ipse Ludgerus abba eamdem Hovam superius nominatam cum omni integritate possideat jure haereditario, et quicquid exinde facere voluerit, liberam et firmissimam a me et ab omnibus habeat potestatem. Acta est autem publice cum stipulatione subnixa anno 28 regni domini nostri religiosissimi regis Carli, II Kal. April., in loco qui dicitur Ad-Crucem, in pago Nivansheim, in [Col. 0803D] ripa fluvii Arnapa. Et confirmata est per manum Berngeri nepotis mei, cui ego ipse potestatem dedi ad hoc, in villa ipsa superius denominata, id est, in Fisclacu, ubi eadem Hova jacet, coram testibus ac manumissoribus, quorum nomina subtus notantur. Et ut hoc traditionis testamentum firmius perseveret in sempiternum, notavi tempus, diem, locum, quo scriptum est. Ego Thiatbaldus presbyter rogatus scripsi et subscripsi.

Signum Berngeri, qui hoc testamentum accepta potestate a Theganbaldo et perfecit et propria manu firmavit.

Signum Hrodrici. Sig. Hildiradi. Sig. Reginberti. Sig. Bernhardi. Sig. Berwini. Sig. Hlotwini. Sig. Waldmari. Sig. Eforvuini. Sig. Bennoni. Sig. Alfnandi. Sig. Herebaldi.



Traditio Hiddoni, et conjugis ejus Madalgardae.

14. Notum sit omnibus, tam praesentibus quam futuris, [Col. 0804A] qualiter ego Hiddo, filius quondam Heriwini, pro remedio animae meae et pro remedio conjugis meae Madalgardae partem haereditatis nostrae tradidimus Ludgero episcopo in his locis: primo in Quarsingsoli et in Bertanscotam et in Bochurssi et in Tolgud: in Quarsingsoli totum quod ibi habuimus in comprehensione nostra et in Bertanscotam totum: et in Bochurssi dimidium, quod ibi habuimus, et in Tolgud tertiam partem de nostro. Haec omnia tradidimus traditaque in perpetuum esse volumus, et nullis unquam temporibus immutari; sed ad perpetuos usus Ecclesiae Dei et suae utilitatis ipse Ludgerus episcopus potestatem habeat, quidquid exinde facere voluerit, liberam et firmissimam a nobis et ab omnibus habeat potestatem in perpetuum. Acta est autem publice cum stipulatione subnixa haec traditio anno 39 regni domini imperatoris religiosissimi Carli, VII Idus Octobris, in villa quae dicitur Bidningahem, coram testibus ac manumittentibus, quorum nomina subtus adnotantur. Et ut firmior habeatur haec traditio in [Col. 0804B] perpetuum, notavi diem, locum, tempus, quo peracta est et scripta. Ego Thiatbaldus presbyter rogatus scripsi et subscripsi.

Signum Hiddoni, qui hanc traditionem dominante manu peregit et subtus firmavit.

Signum Ludgeri. Sig. Beratheri. Sig. Marchardi. Sig. Liudberti. Sig. Wilbaldi. Sig. Folcberti. Sig. Folcradi. Sig. Gerberti. Sig. Holmrici. Sig. Hildiwardi.



Traditio Wolfi.

15. Notum cupio omnibus, tam praesentibus quam futuris, qualiter ego Wolf et frater meus Reinbrat, nec non et sorores meae Osbirin et Meinbirin tradidimus partem haereditatis nostrae, hoc est, quod tradidimus, ad Saginandum porcos XX et octo jornales interculta terra et inculta cum omnibus adjacentiis. Tradidimus enim haec pro remedio animarum nostrarum et matris nostrae ad ecclesiam Salvatoris, quae constructa est in loco, qui dicitur Werthina, in pago [Col. 0804C] Riporum, super fluvio Rura. Et propria manu firmamus, et praesens traditio firma permaneat. Acta in Werithina monasterio anno 20 regni domini Hluduwici imperatoris, indictionis 1.

Signum Wolfi, qui hoc tradidit. Signum Meinbirin sororis ejus. Sig. Osbirin sororis ejus. Sig. Reginberti, fratris ejus, qui hoc similiter tradidit. Sig. Gundhardi. Sig. Heribaldi. Sig. Bonnoni. Sig. Irminnothi. Sig. Berharii. Sig. Hildibaldi. Ego Hrodbaldus humilis presbyter rogatus scripsi et subscripsi.



Traditio Fridrici et Hildibert, et Altperct in Ripo.

16. Notum fieri cupimus omnibus, tam praesentibus quam futuris, quomodo nos Frithuric et Hildibert et Altprect tradidimus pro remedio animarum nostrarum ad reliquias sancti Salvatoris et sanctae Mariae et Petri, quae sunt conlocatae in pago Ripoariorum in loco nuncupante Werithina super fluvio Rura, traditumque in perpetuum esse volumus et [Col. 0804D] promptissima voluntate confirmavimus. Hoc . . . . res nostras in pago supra memorato in uno loco, ubi Frithuric et Hildibert fratres communi consilio tradiderunt in fine, quae pertinet ad Hrotberctinga-Hova, terra aratoria, jornales III. Habet exterminatione de ambos latos terra fiscalis, de uno fronte terra Hildigrim, de alio vero fronte terra S. Petri. In alio loco tradiderunt ipsi supra memorati fratres in fine, quae pertinet ad Weldi terra aratoria, jornales III. Habent exterminatione de ambos latos et uno fronte terra Friduric: de alio fronte terra Dodun infra ista exterminatione. Quod nos cum communi consilio tradidimus, post hunc diem ad ipsas reliquias proficiat in augmentum.

Si quis vero, quod fieri non credimus, si fuerit in postmodum, nos ipsi aut aliquis de haeredibus nostris, qui contra hanc donam venire conaverit aut eam infrangere tentaverit, inferat vobis una cum socio fisco auri lib. I, argenti pond. V, coactus exsolvat, et [Col. 0805A] quod repetit, evindicare non valeat, sed praesens donatio ista firma permaneat stipulatione subnixa. Actum Ad-Crucem, ubi conscripta est sub die VIII Kal. Julii anno V imperante domino Hludowico imperatore.

Isti sunt visores et auditores:

Signum Altbert, et Frideric, et Hildibert, qui hanc traditionem fieri et firmare rogaverunt. Signum Ercanfrid. Sig. Alfger. Sig. Gerwini. Sig. Widrad. Sig. Hildimar. Sig. Hludubret. Sig. Heriulf. Sig. Ausgor. Sig. Hildigrim episcopi. Sig. Hirminger. Sig. Ausger. Ego Adalgerus diaconus rogatus scripsi et subscripsi.



Venditio Fridurici.

17. In Christo fratri Hildegrim episcopo emptori ego Friduric venditor. Constat me tibi vendidisse, et ita vendidi res meas proprias, quae sunt in pago Nivenhem in villa Hrodbertinga-Hova super fluvio Gilibechi, id est duos jornales de terra, et habent de uno latus terra S. Andreae: de alio latus terra ipsius emptoris. De uno fronte terra Friduric: de alio vero [Col. 0805B] fronte aqua. Tradidi tibi perpetualiter ad possidendum, et accepi a te pretio, sicut inter nos placuit atque convenit, hoc est, solidos VI, ita ut post hunc diem habendi, tenendi, vendendi, vel quicquid exinde facere volueris, liberam et firmissimam in omnibus habeas potestatem. Acta est autem publice cum stipulatione subnixa in loco, qui dicitur Ad-Crucem, ubi conscripta est sub die VIII Kal. Maii anno 4 regni domini Hludowici imperatoris.

Isti sunt visores et auditores:

Signum Friduric, qui hanc traditionem fieri rogavit. Sig. Hildibert, qui revestivit. Sig. Grimald vicarii. Sig. Dado. Sig. Heriulf. Sig. Widrad. Sig. Benno. Sig. Heridac. Sig. Hagor, Sig. Adolric. Sic Brun. Sig. Hodilard. Ego Adalgerus diaconus rogatus scripsi et subscripsi.



Traditio Hrotstein comitis.

18. Notum fieri cupio omnibus, tam praesentibus quam futuris, qualiter ego Hrotsten tradidi partem [Col. 0805C] haereditatis meae ad ecclesiam sancti Salvatoris quae constructa est in pago Ripariorum, in loco qui dicitur Werthina, super fluvio Rurae, hoc est, quod tradidi unum mancipium juris mei, nomine Hildisuit, traditumque esse in perpetuum volo, et ut praesens traditio ista omni tempore firma permaneat, stipulatione subnixa. Acta in Werthina monasterio, scripta XI Kal. Febr. anno 1 regni domini Hludowici imperatoris, indictione 5. Ego Hildiwardus cancellarius scripsi et subscripsi.

Haec sunt nomina testium, qui haec viderant et audierant: Signum Hrotsteni, qui hoc tradidit. Sig. Meginhardi. Sig. Wolfi. Sig. Gunthardi. Sig. Helmbrati. Sig. Woldrici. Sig. Werinmari.



Traditio Abboni in Lopanheldi.

19. Notum fieri cupio omnibus, tam praesentibus quam futuris, qualiter ego Abbo, filius quondam Gerrardi tradidi haereditatem meam ad ecclesiam sancti [Col. 0805D] Salvatoris, quae est constructa in pago Riporum, in loco, qui dicitur Werithina super fluvio Rura, hoc est, duos mansos in praefato pago, in villa nuncupante in Lopanheldi, super ripam praefati fluminis tam in terris, quam in silvis, seu in pratis, pascuis, aquis, aquarumve decursibus, et cum omnibus adjacentiis, et mancipia, his nominibus: Wiva, Sigifrid, Radgis, Rattruut, Frithuric, traditumque in perpetuum esse volo, et promptissima voluntate confirmo. Et accepi ad custodes ipsius praefatae ecclesiae pretium sicut inter nos placuit atque convenit, hoc est libras XXIV et transtuli de mea potestate in illorum, ut post hunc diem habeant licentiam habendi, tenendi, possidendi, commutandi, vel quicquid exinde facere voluerint, liberam et firmissimam in omnibus habeant potestatem, stipulatione subnixa. Actum in Werithina monasterio ubi conscripta est sub die Non. Kal. Novembr. anno 21 imperante domino Hludowico imperatore.

[Col. 0806A] Haec sunt nomina testium, qui hoc viderant et audierant:

Signum Abboni, qui hanc traditionem fieri rogavit, et propria manu firmavit. Sig. Adelhardi comitis Sig. Reginbaldi comitis. Sig. Odwaccar comitis. Sig. Hrodsten. Sig. Alfger. Sig. Huchercti. Sig. Freduward. Sig. Meginhardi. Sig. Briotgeri. Sig. Gorrici.

Ego Reginharius ac si indignus presbyter rogatus scripsi et subscripsi.



Traditio Folcradae.

20. Notum fieri cupio omnibus, tam praesentibus quam futuris, qualiter ego Folcrada, germana soror quondam Hemmingi exactoris, tradidi agrum unum jure haereditario Ludgero abbati, accepto pretio aestimationis competentis, juxta Arnapa, prope mansionilem, quod dicitur Ad-Crucem: traditumque in perpetuum esse volo, et nullis unquam temporibus ulterius immutari, sed ad perpetuos usus Ecclesiae [Col. 0806B] Dei praedictus abbas jure haereditario possideat eumdem agrum, et fructificare faciat diebus vitae suae: et quicunque commendare voluerit et tradere ad possidendum post obitum suum, liberam et firmissimam a me et ab omnibus habeat potestatem. Si quis vero, quod futurum esse non credo, ego ipse, quod absit, aut aliquis de haeredibus meis contra hanc traditionem venire tentaverit et eam infrangere decreverit, ab ingressu omnium ecclesiarum alienus existat, et in Dominicum quinque libras exsolvat argenti, et ita quiescat absque operis effectu. Traditione hac firmiter permansura cum stipulatione subnixa. Acta est publice in loco ipso, qui dicitur Ad Crucem, coram testibus ac manumissoribus, quorum nomina subtus notantur.

Signum Folcradae, quae hoc testamentum fieri rogavit et propria manu firmavit.

Signum Heinrici. Sig. Oodbald. Sig. Winibroht. Sig. Wilheri. Sig. Godobrot. Sig. Folcbret. Sig. Alfger. Sig. Luidbret.



Traditio Ewrwini in Witi.
[Col. 0806C]

21. Notum fieri cupio omnibus, tam praesentibus quam futuris qualiter ego Ewrwinus tradidi partem haereditatis meae ad ecclesiam sancti Salvatoris, quae est constructa in pago Ruricgoa, in loco, qui dicitur Wirithina, super fluvio Rurae, hoc est, quod tradidi duas jornales de terra in Witti pro remedio animae meae, et pro aeterna retributione ita tradita, traditumque in perpetuum esse volo, et promptissima voluntate confirmo, stipulatione subnixa. Acta in Werithina monasterio XV Kal. Julii anno 4 regni domini Hlotharii regis, indictione 7.

Haec sunt nomina testium, qui hoc viderant et audierant.

Sig. Evurwini, qui hoc tradidit in Witti jornales duas. Sig. Helmbratti. Sig. Frithubaldi. Sig. Thiatbaldi. Sig. Hrodbratti. Sig. Wefhardi. Sig. Lothradi. Sig. Athulini. Sig. Landrardi. Ego Thiathardus diaconus [Col. 0806D] rogatus scripsi et subscripsi.



Traditio Erponi in Meinthinne.

22. Notum fieri cupio omnibus, tam praesentibus quam futuris, qualiter ego Erpo tradidi partem haereditatis meae ad ecclesiam S. Stephani, quae est constructa in pago Ruricgoa in loco Wirithina super fluvio Rurae. Hoc est, quod tradidi jornales duas de terra in Meinthinne (Meinterde) pro remedio animae meae, traditumque in perpetuum esse volo, et propria manu firmavi: praesensque traditio firma permaneat stipulatione subnixa. Acta in Wirithina monasterio II Id. Novembr. anno 4 regni domini Hlotharii regis, indictione 6.

Signum Erponi, qui hoc tradidit. Sig. Meinhardi. Sig. Wolfi. Sig. Thiatradi. Sig. Gerbaldi. Sig. Helmbratti. Sig. Thiatbaldi. Sig. Frithulbaldi. Ego Thiathardus diaconus rogatus scripsi et subscripsi.



Traditio Hildiradi in Wenaswalda.
[Col. 0807A]

23. Notum fieri omnibus, tam praesentibus, quam futuris, qualiter ego Hildiradus filius quondam . . . pro remedio animae meae et pro haereditate comprehendi, a rivulo, qui dicitur Burgbeki (Bornebeck) usque ad illum rivulum, qui in occidentali parte Widubergi (Wynberg) decurrit, ad reliquias sancti Salvatoris et sanctae Mariae semper virginis, et cum omni integritate usque in ripam Rurae, excepta illa particula, quam Faecbertus in proximo angulo inter Ruram et Widubergam olim stirpare inchoavit. Hanc ergo denominatam comprehensionem cum tota integritate tradidi in eleemosynam meam ad reliquias superius dictas, et in potestatem Liudgeri abbatis, traditamque in perpetuum esse volo, et per nulla temporum curricula ulterius immutari, sed ad perpetuos usus Ecclesiae Dei praedictus abba Ludgerus quicquid exinde facere voluerit, jure haereditario liberam et firmissimam a me et ab omnibus habeat potestatem. Si [Col. 0807B] quis vero instigatus a diabolo, quod tamen futurum esse non credo, ego ipse, quod absit, aut aliquis de haeredibus vel pro haeredibus meis seu quaelibet ex persona contra hanc venire tentaverit aut eam infrangere voluerit fixa et deliberata intentione, imprimis iram Dei coelestis incurrat, et a sanctorum angelorum societate separetur, si se cito non correxerit a sua pessima praesumptione: et insuper in Dominicum auri libras duas, argenti pondus X coactus exsolvat, et sic quidem quod repetit, evindicare non valeat, sed firma et immutabilis haec traditio in sempiternum permaneat cum stipulatione subnixa. Acta est autem publice in loco, qui dicitur Diapanbeci in ripa Rurae, ad reliquias sancti Salvatoris et sanctae Mariae, anno 33 regni domini nostri religiosissimi regis Carli, Kal. Maias, coram testibus ac manumissoribus, quorum nomina subtus notantur. Et ut hoc testamentum firmius perseveret in aeternum, notavit tempus, diem, locum, quo scriptum [Col. 0807C] est.

Signum Hildiradi, qui hanc traditionem dominante manu, perfecit, subtusque firmavit.

Signum Heribaldi. Sig. Frithurici. Sig. Hildibratti. Sig. Brunhardi. Sig. Aro. Sig. Sewardi. Ego Thiatbaldus presbyter rogatus scripsi et subscripsi.



Traditio Sigihard.

24. Notum fieri desidero omnibus, tam praesentibus quam futuris, qualiter ego Sigihard tradidi particulam haereditatis meae, quod conjacet in villa Fisclaco, in pago Ruricgao, hoc est, de terra plenum jormal [vel jornal] tradidi ad reliquias sancti Salvatoris, quae collocatae sunt in loco qui dicitur Werthina, in pago Ruricgoa, in ducato Ripoariorum, ubi Hildigrimus et Gerfridus episcopi rectores praeesse videntur. Hoc tradidi pro remedio animae meae et pro aeterna bona retributione, in ea vero, ut a die praesente rectores ipsius ecclesiae habeant, teneant atque possideant; et quicquid exinde facere voluerint, liberam [Col. 0807D] in omnibus habeant potestatem, ad faciendi, quicquid elegerint, stipulatione subnixa. Acta est autem die III Id. Septemb. anno 6, regnante domino nostro Hludowico gloriosissimo rege ac imperatore.

Signum Sigihard, qui hanc traditionem fieri, et firmare rogavit. Sig. Reginbrat. Sig. Hrodhard. Sig. Ohtric. Sig. Bonno. Sig. Erkinger. Sig. Erimbrot. Sig. Alfric. Sig. Odbold. Sig. Alvold.

Ego Liudberthus diaconus scripsi et subscripsi.



Charta de comcambia Gerfridi episcopi et Frithuardi in Hesangi et Castorp, seu in Werina.

25. Nihil sibi quispiam cernitur innuendo, quicquid de contra recipitur in augmentis, ideoque placuit atque convenit inter Gorfredo episcopo et Frithuardo, ut terras eorum, ubi loci eveniant, inter se commutare deberent, quod ita et fecerunt. Ergo donat memoratus Frithuardus supra scripto Gerfrido [Col. 0808A] episcopo in concambio terrae suae in villa, quae dicitur Hesingi, in pago Riporum super fluvio Rura, id est dimidium mansum cum pratis, pascuis, aquis, aquarumve decursibus, mobilibus et immobilibus, praesidiis, peculiis. E contra dedit Gerfridus episcopus supra scripto Frithuardo dimidium mansum, id est terram tantum in pago Bortergo, in villa, quae dicitur Castorp. Et contra pascua et silvas, quas dedit Frithuardus, dedit Gerfridus episcopus XX furlangas in pago Dreginni, in villa quae dicitur Werina. Unde inter se epistolas uno tenore conscriptas fieri et adfirmare rogaverunt, ut unusquisque quod a pare suo accepit, hoc habeat, teneat atque possideat, et quicquid exinde facere voluerit, liberam ac firmissimam in omnibus habeat potestatem adfaciendi. Et si aliquis de haeredibus nostris hanc concambiam infrangere voluerit, inde ante conspectum Dei in die judicii reddat rationem, et in hoc saeculo componat C libras de auro cocto, et ducenti de argento. Actum [Col. 0808B] in loco, qui nuncupatur Billarbeci, sub die VIII Kal. Decembr., regnante Hludowico imperatore, anno 21.

Signum Frithuardi, qui hanc traditionem fieri rogavit et propria manu firmavit.

Signum Reginhardi. Sig. Walgeri. Sig. Bruni. Sig. Bovoni. Sig. Berningi. Sig. Reginfridi. Sig. Hildibaldi. Sig. Hericoni. Sig. Egoni. Ego Regiharius indignus presbyter scripsi et subscripsi.



Traditio Helmbratti.

26. Notum fieri cupio omnibus, tam praesentibus quam futuris, qualiter ego Helmbrahtus, filius quondam Reginberti, pro remedio animae filii mei nomine Eedbrati, tradidi partem haereditatis meae ad ecclesiam sancti Salvatoris, quae constructa est in pago Riporum, in loco qui dicitur Werithina super fluvio Rura, hoc est, quod tradidi jornalem unum in pago praefato, in villa, quae dicitur Hernatscet (Hernscheide) [Col. 0808C] super ripam praefati fluminis, tam in terris quam in silvis. Traditum esse in perpetuum volo, et promptissima voluntate confirmo, in ea vero ratione, ut post hunc diem habeatis licentiam habendi, tenendi, possidendi, commutandi, vel quicquid exinde facere volueritis, liberam ac firmissimam in omnibus habeatis potestatem, stipulatione subnixa. Actum in Werithina monasterio, ubi conscripta est, sub die X Kal. Novembr., regnante domino Hludowico imperatore, indictione 1.

Ego Thanebaldus subdiaconus scripsi et subscripsi.

Signum Helmbrahti, qui hanc chartulam fieri rogavit et propria manu firmavit.

Sig. Bonnoni. Sig. Berngeri Sig. Nunni. Sig. Gerbaldi. Sig. Thiatbaldi. Sig. Reinbaldi.



Traditio Wolf in Hestratescethe.

27. Notum fieri cupio omnibus, tam praesentibus [Col. 0808D] quam futuris qualiter ego Wolf tradidi partem haereditatis meae pro remedio animae meae ad ecclesiam sancti Salvatoris et S. Patris Ludgeri, quae constructa est in pago Riporum, in loco, qui dicitur Werthina, super fluvio Rurae, hoc est, quod tradidi quicquid habui in villa quae dicitur in Hestratescethe (Hetterschede) cum appenditiis suis, id est, terris, silvis, pascuis, aquis, aquarumve decursibus, et traditum esse in perpetuum volo, et ut praesens traditio ista omni tempore firma permaneat, stipulatione subnixa. Acta est in Werithina monasterio, scriptaque XV Kal. Septembris, anno Dominicae incarnationis 848, indictione 4, anno 3 Hludowici imperatoris.

Ego Liudbaldus cancellarius rogatus scripsi et subscripsi. Isti sunt visores et auditores:

Signum Wolf, qui hoc tradidit, et propria manu firmavit.

Sig. Megenhardi, avocati nostri. Sig. Raduni. Sig. [Col. 0809A] Salaboldi. Sig. Bornuni. Sig. Frithubaldi. Sig. Hrotberti. Sig. Nunni. Sig. Heribaldi. Sig. Athulini.



Traditio Oddag.

28. Notum fieri cupio omnibus, tam praesentibus quam futuris, qualiter ego Oddag, filius quondam Othilrici, tradidi partem haereditatis meae ad ecclesiam sancti Salvatoris, quae est constructa in pago Riporum, in loco qui dicitur Werithina, super fluvio Rura, hoc est, jornales 10 in praefato pago, in villa nuncupante Menithinin (Mynters) super ripam praefati fluminis, tam in terris, quam in silvis, seu in pratis, pascuis, aquis, aquarumve decursibus et cum omnibus adjacentiis: traditumque in perpetuum esse volo, et promptissima voluntate confirmo. Et accepi a custodibus ipsius praefatae ecclesiae pretium, sicut inter nos placuit atque convenit, hoc est, solidos 22. Et transtuli de mea potestate in illorum, ut post hanc diem habeant licentiam tenendi, possidendi, commutandi, vel quidquid exinde facere voluerint, liberam [Col. 0809B] ac firmissimam in omnibus habeant potestatem, stipulatione subnixa. Actum in Werithina monasterio, ubi conscripta est sub die pridie Kal. Novembr. anno 23 imperante domino Hludowico imperatore, indictione 13.

Isti sunt visores et auditores:

Signum Oddag, qui hanc traditionem fieri rogavit et propria manu firmavit.

Signum Adaluni. Sig. Erpo. Sig. Gunthard. Sig. Hrodbrat. Sig. Theatbald. Sig. Reginbald. Sig. Heribal. Sig. Gerbald. Sig. Lantrat.

Ego Thanebaldus monachus scripsi et subscripsi.



Traditio Meginhardi et Wolf, in silva Witi.

29. Notum fieri cupimus tam praesentibus quam futuris, qualiter ego Meginhard et Wolf tradidimus partem haereditatis nostrae ad ecclesiam sancti Salvatoris quae est constructa in pago Riporum, in loco qui dicitur Werithina, hoc est quod tradidimus 10 [Col. 0809C] porcorum pascuam in silva Witi, pro remedio animae nostrae, traditumque in perpetuum esse volumus, et propriis manibus nostris firmavimus, praesensque traditio firma permaneat, stipulatione subnixa. Acta in Werithina monasterio III N. Kal. Decembr. anno 2 regni domni Hlotharii regis, indictione 5.

Sig. Meginhardi et Wolfi, qui hoc tradiderunt, in Witi. Sig. Raduni. Sig. Frithubaldi. Sig. Ego Thiathardus subdiaconus scripsi et subscripsi.



De Holtseara in Witi.

30. Brevis commemoratio de illa pastione, quod nos habemus de ambas partes Rura in Hosi, et in Wagnoswald. Imprimis in Hosi Heinricus donavit ad 9 porcos. De Hrotinga (Ratingen) Willibald et neptis illius vendiderunt ad 60 porcos. Aluric vendidit nobis haereditatem suam in Lapanheldi (Lopenhelt), ibi pertinet ad 80 porcos. Gerfrid habet in ipsa villa ad 30 porcos. Alfnant tradidit nobis ad 20 porcos. De Menedinna Gerala vendidit nobis ad 15 porcos. De [Col. 0809D] Witi Evurwini tradidit pro salute animae suae ad 20 porcos. De ipsa villa Evuco et Hildirad et illorum cohaeredes tradiderunt ad 30 porcos. Othilulf in Hratuga (Ratingen) tradidit nobis pastum 10 porcorum. Ad illam terram pertinet, quam in Witi comparavimus a Meinhardo, qui sororem Huntionis in conjugio habuit, pastum ad 25 porcos. Ab Eribaldo comparavimus ad pastum 30 porcorum in Wagnoswaldi habemus in Fisclacu de uno manso quidquid ibi pertinet, et de alio manso tertiam partem. Et in ipsa villa tradidit Hrodhardus ad 5 porcos. Hludowinus ad 5 porcos. In ipsa villa Huntio donavit ad 5 porcos. Thiathold et Thruthger tradiderunt in Witi ad 20 porcos pastiones.



Traditio Gunduini et Adelboldi.

31. In Christo fratri Hildigrim episcopo emptori Gundvinus et Adelboldus venditores. Constat nos tibi vendidisse, quod ita et fecimus, cortilo uno in pago [Col. 0810A] Bunnengdo (Bonna) in villa Melenchen (Melheim). Et ipse cortilus habet in longitudine pedes 120 et in latitudine pedes 56, et hic habet exterminationes de uno fronte via Caballaricia, et de alio fronte Rigo; et de uno latus ipsius haeredes. Et accepimus a te pretium, sicut inter nos placuit atque convenit, hoc sunt sol. 20, ita ut post hunc diem ipsas res habeas jure habendi, tenendi, dandi, et quidquid exinde facere volueris, liberam et firmissimam in omnibus habeas potestatem, stipulatione subnixa. Actum ad Rura, ante basilicam sancti Salvatoris, ubi conscripta fuit sub die XV Kal. Novembr., anno 12 imperii domni Caroli, gloriosissimi imperatoris.

Signum Gunduine et Adolbald., qui hanc venditionem fieri et firmare rogaverunt. Sig. Asbret. Sig. Reginald. Sig. Reginbald. Sig. Radbald. Sig. Euroin. Sig. Hrauinger. Sig. Thiatfrid. Sig. Ludgis. Sig. Rodald.

Ego Amalbertus diaconus rogatus scripsi et subscripsi.



Traditio Heinrici in Witi.
[Col. 0810B]

32. Notum fieri cupio omnibus, tam praesentibus quam futuris, qualiter ego Heinric, filius quondam Berngeri, tradidi partem haereditatis meae pro remedio animae meae ad reliquias sancti Salvatoris, quae est constructa in pago Riporum, in loco qui dicitur Werithina super fluvio Rurae, in supra memorato pago, in villa quae dicitur Witi (Ovete) ad 15 porcos pastionem: traditumque in perpetuum esse volo, et promptissima voluntate confirmo, stipulatione subnixa. Actum in Weritina monasterio, ubi conscripta est sub die V Kal. Novembr. anno 21 domno Hludowico imper.

Signum Heinrici, qui hanc traditionem fieri rogavit et propria manu firmavit.

Sig. Heribaldi. Sig. Ulfridi. Sig. Lotradi. Sig. Theatbaldi. Sig. Herponi. Sig. Wolfoni. Sig. Reginbaldi. Sig. Gerbaldi.

[Col. 0810C] Ego Reginharius presbyter scripsi et subscripsi.



Venditio Erpae et Helmfridi.

33. Haec sunt testimonia, quae hoc viderunt, quod Erpa tradidit Hildigrim episcopo in duo loca jornales 4, in finibus Menethinno, de uno latus terra Adalric infantes: de alio latus vallis, de tertio vero latus ipsa vallis, et in ipso loco revestivit per manus Alfnant, Flodoin, Reginbert, Fridubold, Brunhard, Hocca, Focco, Ecco, Wido, Alfgod, et in alio loco super fluvio Rura dimidio jornale: et ipse Alfnant fecit ista vestitura, et ipsa terra jacet in illo loco, ubi ille porcus anteriore anno. Haec sunt testimonia, quae hoc viderunt, quod Helmfrid tradidit Hildigrim episcopo unum campum in finibus Menithinne, tenet ipse campus plus minus inter terram arabilem et silvam, jornales 6 aut 7 adjunget de uno latus Hoca terra; de alio latus ipsius haeredes: de uno fronte Gerrig terra, et de alio fronte rivolus. Et in ipso loco revestivit [Col. 0810D] per manus Eccon, Alfnant, Flodoin, Reginbrat, Frithubold, Brunhard, Erpa, Hocca, Focco, Ecco, Wido, Alfgod.



Traditio Theodoldi et Thrudgeri.

34. Notum fieri cupimus omnibus, tam praesentibus quam futuris, qualiter ego Theodold et frater meus Thrudger, filii quondam Wiggeri, tradidimus partem haereditatis nostrae pro remedio animae matris nostrae, nomine Ricburg, ad reliquias sancti Salvatoris, quae sunt constructa in pago Ruriggo, in loco qui dicitur Werithina, super fluvio Rurae, in supra memorato pago, in villa, quae dicitur Witi ad 20 porcos pastionem: traditumque in perpetuum esse volumus, et promptissima voluntate confirmamus, stipulatione subnixa. Actum in Werithina monasterio, ubi conscripta est sub die XV Kal. Novemb. anno 23 domni Hludowici imperatoris, indictione 13.

Signum Theodoldi et Thruthgeri, qui hanc traditionem [Col. 0811A] fieri rogaverunt et propria manu firmaverunt.

Sig. Meginhardi. Sig. Wolf. Sig. Theatradi. Sig. Hrodberti. Sig. Helmberti. Sig. Hildibaldi. Sig. Heribaldi.

Ego Thiatgerus indignus subdiaconus scripsi rogatus et subscripsi.



Traditio Meginhard in Oviti pastione ad 20 porcos.

35. Notum fieri cupio omnibus, tam praesentibus quam futuris, qualiter nos Meginhard et Gunthard pro remedio animarum nostrarum ad ecclesiam sancti Salvatoris, quae est constructa in pago Riporum, in loco, qui dicitur Werithina super fluvio Rurae tradidimus, hoc est partem haereditatis nostrae in super memorato pago, in villa nuncupante. . . tuiti ad 20 porcorum pastionem traditumque in perpetuum esse volumus et promptissima voluntate confirmamus, stipulatione subnixa.

Actum in Werithina monasterio, ubi conscripta [Col. 0811B] est sub die III Kal. Septembr., indictione 14. Traditio, quam tradiderunt Meginhard et Gunthard.

Signum Meginhard. Sig. Gunthard. Sig. Humbald. Sig. Hindolf. Sig. Grimward. Sig. Reginbald. Sig. Salubald. Sig. Hrodger. Sig. Erconger. Sig. Reginmar. Sig. Wernimar. Sig. Thiatbald. Sig. Frithubald.

Ego Reginharius diaconus rogatus scripsi et subscripsi.



Traditio Meginhardi et Gunthardi de Witi.

36. Notum fieri cupimus omnibus, tam praesentibus quam futuris, qualiter nos Meginhard et Gunthard tradidimus ad ecclesiam sancti Salvatoris pro remedio animarum nostrarum, quae est constructa in pago Ruruegao, in loco qui dicitur Werithina, super fluvio Rura, hoc est partem haereditatis nostrae in supra memorato pago in villa nuncupante Wita ad 20 porcorum pastionem, traditumque in perpetuum esse volumus, et promptissima voluntate confirmamus, [Col. 0811C] ut omni tempore firma permaneat cum stipulatione subnixa.

Actum in Werithina monasterio, ubi conscripta est sub die V Id. Novemb., indictione 14.

Sig. Meginhard. Sig. Gunthard. Sig. Hunbald. Sig. Reginbrat. Sig. Hindolf. Sig. Grimuard. Sig. Halabald. Sig. Herodiger. Sig. Erconger. Sig. Reginmar. Sig. Werinmar. Sig. Theatbald. Sig. Frithubald. Sig. Reginbald.

Ego Reginbarius diaconus rogatus scripsi et subscripsi.



Traditio Amulrici Ad Crucem in ripa Arnapa.

37. Dum unusquisque in praesenti saeculo conversatur, cogitare debet et praevidere quomodo animam suam salvare possit, et aeternum sibi refrigerium invenire post temporalem et mortalem vitam mundi hujus. Hoc ego et Amulricus perpendens in animo meo et frequenti meditatione revolvens tradidi pro [Col. 0811D] remedio animae meae, et pro aeterna retributione ad reliquias sancti Salvatoris et sanctae Mariae semper Virginis, et in manus Ludgeri presbyteri, qui easdem reliquias procurabat, particulam haereditatis meae, id est, ipsum locum, qui dicitur Ad Crucem, cum pratis, qui ibi adjacent in rupa fluvii Arnapa, ubi quondam avus meus Irminfridus casam habebat, cum duobus agris, qui separati sunt non longe ab eodem loco. Hoc tradidi ad reliquias superius nominatas jam dicti presbyteri: traditumque in perpetuum esse volo, et per nulla temporum curricula ulterius immutari; sed ad perpetuos usus ecclesiae Dei in eleemosynam meam omnia ista superius nominatus presbyter Ludgerus possidebat, habeat, colat et fructificet: et cuicumque disposuerit, et utile esse perspexerit, post obitum suum commendare et tradere liberam et firmissimam a me et ab omnibus habeat potestatem jure haereditario.

Si quis vero instigatus a diabolo, quod tamen futurum [Col. 0812A] esse non credo, ego ipse, quod absit, aut aliquis de haeredibus meis, seu quaelibet extranea persona contra hanc traditionem venire temptaverit, aut eam infringere voluerit fixa et deliberata intentione, imprimis iram Dei coelestis incurrat, et a sanctorum Angelorum societate separetur, si se cito non correxerit a sua pessima praesumptione. Et insuper in Dominicum auri libras duas, argenti pondus 10, coactus exsolvat, et sic quidem, quod repetit, evindicare non valeat; sed firma et immutabilis haec traditio in sempiternum permaneat cum stipulatione subnixa.

Acta est autem publice anno 27 regni domni nostri religiosissimi regis Carli XIIII Kal. Aprilis, in villa quae dicitur Hrodbertinga Hova coram testibus ac manumissoribus, quorum nomina subtus notantur. Et ut hoc traditionis testamentum firmius perseveret in aeternum, notavi tempus, diem, locum, quo scriptum est.

Signum Amulrici, qui hanc traditionem perfecit, [Col. 0812B] et propria manu firmavit. Signum Godoberti. Sig. Aeorici. Sig. Frithurici. Sig. Folcberti. Sig. Hildifridi. Sig. Alfgeri. Sig. Helmberti. Sig. Hruodulfi. Sig. Duodeni. Sig. Gundberti.

Ego Thiatbaldus humilis presbyter rogatus scripsi et subscripsi.



Traditio Eric et Ermenfrid de Arnapa.

38. Notum fieri cupimus tam praesentibus quam futuris, quomodo nos Eric et Ermenfrid tradidimus Hildigrim episcopo duas partes de illa foreste, quae est super fluvio Arnapa, in loco qui vocatur Ad Crucem, quidquid ad illas duas partes adspicit, totum et ad integrum donamus et tradidimus perpetualiter ad possidendum. Si quis vero, quod fieri non credimus; si fuerint in postmodum nos ipsi, aut aliquis de haeredibus nostris, qui contra hanc traditionem venire voluerit aut eam infringere temptaverit; inferat vobis una cum socio fisco auri libras 2, argenti pondus [Col. 0812C] 5 coactus exsolvat; et praesens traditio ista omni tempore firma permaneat stipulatione subnixa.

Actum est autem ad Ruram ante basilicam sancti Salvatoris, ubi scripta fuit anno III imperii domni nostri Hludowici imperatoris. Haec sunt testimonia, qui hoc viderunt, quod Eric et Ermenfrid tradiderunt pro 30 solidis duas partes de illa foreste ad Arnapam, qui Amulric fuit, et Theadradan; cum ipsa Theadrada antea tertiam partem et quintam traditam habuit.

Signum Gundoino. Sig. Hildibert. Sig. Erchenger. Sig. Eilbold. Sig. Odwin. Sig. Reginher. Sig. Evurwini.

Et isti sunt, qui viderunt, quod Hildibert revestivit in vico illorum de ipsa silva: Grimold vicarius, Hrodger, Frideric, Herulf, Widrad, Landbert.

Ego Amulbertus diaconus rogatus scripsi et subscripsi.



Traditio Helmbrat.

39. Isti sunt testes qui viderunt et audiverunt [Col. 0812D] traditionem, quam tradidit Helmbrat pro remedio animae patris sui et pro sepultura ejus III Kal. Julias, regnante Hludowico imperatore, 13 annis, hoc est, de terra jornalem unum.

Signum Helmbrat, qui hanc traditionem fieri rogavit et propria manu firmavit.

Signum Hrodbrat. Sig. Theobald. Sig. Heribern. Sig. Hildibald. Sig. Herico. Sig. Cot.

Ego Liudbaldus cancellarius rogatus scripsi et subscripsi.



Traditio Erpi, filii Aldrici.

40. Notum fieri cupio omnibus, tam praesentibus quam futuris, qualiter ego Erp filius quondam Aldrici, tradidi partem haereditatis meae ad ecclesiam sancti Salvatoris, quae constructa est in pago Ripariorum, in loco qui dicitur Werithina super fluvio Rurae; hoc est, quod tradidi unum bivang in saltu Waneswalde inter duo flumina, id est, Podrebeci et Farnthrapa cum omnibus appendiciis suis, id est, terris, silvis, [Col. 0813A] pascuis, aquis aquarumve decursibus: et traditum esse in perpetuum volo; et ut praesens traditio ista omni tempore firma permaneat stipulatione subnixa. Acta in Werithina monasterio, scriptaque XVI Kal. Novembr. anno 24 regni domni Hludowici imperatoris, indictione 15.

Ego Hrodaldus cancellarius scripsi et subscripsi.

Signum Erpi, qui tradidit istud.

Haec sunt nomina testium, qui hoc viderunt et audiverunt et manibus propriis firmaverunt.

Signum Hramningi. Sig. Wrachardi. Sig. Osleni. Sig. Herodardi. Sig. Heriscalci. Sig. Heddiloni. Sig. Luthugis. Sig. Waliconi. Sig. Evardagi.



Venditio Gunthardi et Athilwini.

41. In Christo Patri Altfrido gratia Dei episcopo, emptori; ego Gunthard et Athilwin venditores. Constat nos tibi vendidisse, et ita vendidimus, id est, comprehensionem nostram in silva, quae vocatur Witerowald; quam comprehensionem homines tui [Col. 0813B] una nobiscum circuierunt, et novis signis obfirmaverunt; et accepimus a te pretium pro ea, sicut inter nos convenit, hoc est, libras 3 in ea ratione, ut post hunc diem ipsa comprehensio ad proprium vestrum monasterium pertineat, quod vocatur Werthina; et quidquid ex ea facere volueris, ab hac die liberam et firmissimam habeas potestatem. Si quis vero, quod fieri non credimus, hanc venditionis cartulam infringere temptaverit, iram Dei incurrat, et a liminibus sanctorum alienus existat, et haec venditio firma permaneat stipulatione subnixa. Acta in Werithina monasterio, tertio decimo Kal. Augusti anno incarnationis Dominicae 848. regnante Hludowico juniore anno 9, indictione 11, feria sexta.

Isti sunt testes, qui hoc audierunt et viderunt.

Ego Liudbaldus, humilis levita rogatus scripsi et subscripsi. Signum Gunthardi, et Athilwini, qui hanc traditionem fieri rogaverunt. Sig. Bernharii. Sig. Meinhardi. Sig. Heribratti. Sig. Reinhardi. Sig. [Col. 0813C] Bernwini. Sig. Hrodger. Sig. Nunnoni. Sig. Irmunifridi. Sig. Erkingeri. Sig. Helmfridi.



Traditio Huntionis.

42. Notum fieri cupio omnibus, tam praesentibus quam futuris, qualiter ego Huntio, filius quondam Egilberni, tradidi res meas ad ecclesiam sancti Salvatoris, quae est constructa in pago Ruriggo, in loco qui dicitur Werthina, super fluvio Rura. Hoc jornale uno de terra in villa nuncupante Wisi, et cum eo medietatem de silva, quidquid mihi in ipsa villa jure paterno advenit: traditumque in perpetuum esse volo et promptissima voluntate confirmo, ut post hunc diem custodes ipsius ecclesiae habeant licentiam tenendi, habendi, possidendi, commutandi, vel quidquid exinde facere voluerint, liberam et firmissimam in omnibus habeant potestatem stipulatione subnixa. Actum in Werthina monasterio, ubi conscripta est sub die IV Kal. Junii, anno 7, imperante domno Hludowico imperatore.

[Col. 0813D] Ego Adalgerus diaconus rogatus scripsi et subscripsi.

Signum Huntio, qui hanc traditionem fieri et firmare rogavit. Signum Aluric. Sig. Alfnand. Sig. Reginbald. Sig. Uulf. Sig. Reginbrat. Sig. Theodbald. Sig. Reginmar. Sig. Benno. Sig. Helmbrat.



Traditio Flodoini et Regimbrat.

43. Haec sunt testimonia, qui hoc viderunt, quod Reginbrat tradidit in Mulenegia de silva et de terra quidquid ibidem habuit, Hildigrimo episcopo.

Signum Berengar. vicar. Sig. Asold. Sig. Albmand. Sig. Benno. Sig. Frithubold. Sig. Frithubert. Sig. Grimward. Sig. Odfini. Sig. Flodoini. Sig. Wigfrid. Sig. Engilbert. Sig. Occo.

Per Frithubold manus istam investituram.

Haec sunt testimonia, qui viderunt de eo quod Flodoinus revestivit. Signum Herbold, Regembrat, Autfini, Hunebold, Riegrim, Radbert, Fridubold, [Col. 0814A] Nunni, Wlfrid: istam investituram per Flodoini manus.

Haec sunt testimonia, qui hoc viderunt, quod Flodoinus donavit illam comprehensionem super Hesepe rivulo Hildigrimo episcopo. De uno latus terra Grimward: de alio vero latus comprehensio Bennonis. De uno fronte mons: et de alio fronte comprehensio ipsius episcopi.

Signum Berenger. vicarii. Sig. Asold. Albnand, Benno, Regimbrat, Frithubold, Frithubrat, Grimward, Odfin, Wigfrid, Engilbert, Erp, Occo.



Traditio Sneuburgae in Fislaca.

44. Notum fieri cupio omnibus, tam praesentibus quam futuris, qualiter ego Sneoburg, filia quondam Bernhardi, tradidi partem haereditatis meae ad ecclesiam sancti Salvatoris, quae constructa est in pago Riporum, in loco qui dicitur Werthina, super fluvio Rura, hoc est, quod tradidi jornales quinque in loco qui dicitur Tottonthorra, in villa quae dicitur Fislaca, [Col. 0814B] in pago Riporum; traditamque in perpetuum esse volo, et promptissima voluntate confirmo, ut post hunc diem custodes ipsius ecclesiae licentiam habeant tenendi, possidendi, commutandi, vel quidquid exinde facere voluerint, liberam ac firmissimam in omnibus habeant potestatem cum stipulatione subnixa. Actum in Werithina monasterio, ubi conscripta est II Kal. Aprilis anno 25 regnante domno Hludowico imperatore.

Ego Reginharius indignus presbyter scripsi et subscripsi. Signum Thiatradi, Frithubaldi, Hrodberti, Helinberti, Gunthardi, Theotbaldi, Reginbaldi, Heribaldi.



Traditio Widrad.

45. In Christo fratri Hildigrim episcopo, emptori, ego Widrad venditor. Constat me tibi vendidisse, et ita vendidi res meas proprias, quae sunt in pago Nivensem, in finem Welde jornales 4 et habent de ambos latus terra Frithurie. De uno fronte terra [Col. 0814C] Lantbert: de alio fronte vero terra ipsius emptore, tradidi tibi perpetualiter ad possidendum: et accepi a te pretium, sicut inter nos placuit, atque convenit, hoc est, solidos 6 ita ut post hunc diem habendi, tenendi, vendendi, et quidquid exinde facere volueris, liberam et firmissimam in omnibus habeas potestatem stipulatione subnixa. Actum in loco qui dicitur Ad Crucem, ubi conscripta est, sub die IX Kal. Maii, anno 4 regni domni Hludowici imperatoris.

Signum Widrad, qui hanc traditionem fieri rogavit. Signum Grimald vicarii. Sig. Dodo. Sig. Frithurie. Sig. Hildibert. Sig. Odilhard. Sig. Heriulf. Sig. Benno. Ego Adalgerus rogatus scripsi et subscripsi.



Traditio Ludgeri in Suiftarbant, seu in Seuwald et in Berelsi.

46. Notum fieri omnibus desidero, tam praesentibus quam futuris, quomodo ego Ludgerus, filius quondam Hrodgeri, tradidi amico meo Ludgero presbytero, pro remedio animae meae, et pro aeterna retributione [Col. 0814D] dimidietatem haereditatis meae, quae mihi jure paterno, et lege haereditaria in Berilsi, et infra terminos qui illuc attinent, id est, ab Emese adusque in locum supradictum contigit. Sed et dimidietatem ei tradidi haereditatis meae: eadem ratione in silva quae dicitur Seuwald, sive Suifterbant, exceptis agris, qui inibi ante extirpati sunt a patribus, aut ab hominibus nostris. Caeteram autem dimidietatem ipsi Ludgero presbytero tradidi in territorio jam dicto, et in silva superius nominata cum omni integritate, traditamque in perpetuum esse volo, et nullis unquam temporibus immutari; sed ipse Ludgerus presbyter haec omnia possideat jure haereditario, et cuicunque voluerit post obitum suum ad utilitatem animarum nostrarum jure haereditario commendat stipulatione subnixa. Acta est autem publice haec traditio anno regni religiosissimi regis Caroli 25, XI Kal. Aprilis in villa quae dicitur Bidmingehusum coram [Col. 0815A] testibus ac manumissoribus, quorum nomina subtus notantur.

Signum Ludgeri, qui hanc traditionem perfecit, et propria manu firmavit. Signum Bernsuide. Sig. Wilfrici presbyteri. Sig. Fledradi, Folclebi. Sig. Thiadulfi. Sig. Wendilbaldi. Sig. Wigbaldi. Sig. Wilbaldi. Sig. Isinbaldi. Sig. Racddegi. Sic Reginhardi. Sig. Hildigrim diaconi.



Traditio Oodhelmi.

47. Notum fieri cupio omnibus, tam praesentibus quam futuris, quomodo ego Oodhelmus, filius quondam . . . tradidi pro remedio animae meae et pro aeterna retributione tertiam partem haereditatis meae ad reliquias sancti Salvatoris, caeterorumque sanctorum, quae a Ludgero abbate in Withmundi constitutae sunt, traditamque in perpetuum esse volo, et nunquam ulterius immutari: in ea vero ratione tamen, ut quandiu vixero in praesenti mortalitate, ad me [Col. 0815B] pertineat pars illa justo servitio ad augendum, non ad minuendum, post obitum vero meum de hac vita cum omni integritate in jus transeat supradictarum reliquiarum et servorum Dei, qui eas legitime custodire reperientur. Haec autem pars tertia haereditatis meae tribus in locis consistit: in pago Hisloi, in villa quae nuncupatur Ocanni hova una, quam proserviunt liti mei: in pago vero Northluianti, in villa quae dicitur Huleri Hova altera. Et in eodem pago nova tertia, in villa quae nuncupatur Manheri. Et sexta pars hovae quartae in villa quae appellatur Hrenneri; quae etiam sexta particula hovae illius me vivente in usus vergit jam dictarum reliquiarum, cum illis comprehensionibus in silva, quae notae sunt, juxta Hislam. Haec omnia trado, atque transfundo ad memoratas reliquias, et ad usus servorum Dei, qui easdem reliquias sanctas procurare justo videntur, ut cum omnibus ad se pertinentibus illuc respiciant et deserviant in sempiternum, sicut dictum [Col. 0815C] est superius, et decretum cum omni integritate. Acta est autem publice cum stipulatione subnixa in loco qui nuncupatur Withmundi, anno 29 regni domni religiosi regis Carli, III Kal. Julii, coram testibus ac manumissoribus, quorum nomina subtus notantur. Et ut hoc testamentum firmius, notavi diem, tempus, locum, quo scriptum est.

Signum Oodhelmi, qui hanc traditionem perfecit, et subtus firmavit.

Signum Hildigari. Sig. Bernhardi, Sig. Hildiberti. Sig. Judoni. Sig. Butoni. Sig. Meginlevi. Sig. Bernheri. Sig. Meginberti. Sig. Germundi.

Ego Hildigrimus indignus diaconus subscripsi.

Ego abba presbyter subscripsi.



Traditio Wracharii in Suiftarbant, seu in Seuwald.

48. Notum fieri cupio omnibus, tam praesentibus quam futuris, quomodo ego Wracharius, filius quondam Brunhari, tradidi Ludgero presbytero pro remedio [Col. 0815D] animae meae terram proprii juris mei in pago Hisloae, in villa quae dicitur Withmundi, id est, totam terram illam quam Landulfus litus meus incolebat, et proserviebat: et unum agrum, quem Hildigerus ingenuus homo in meo beneficio ante habuit, cum omnibus quae ad ipsam terram respiciunt, id est, silvis, pratis, pascuis, perviis, aquis, aquarumve decursibus, piscationibus, excepto uno curtili in eadem villa, in cujus compensationem agrum illum tradidi, quem superius dixi. Haec omnia tradidi pro aeterna retributione superius nominato presbytero Ludgero cum omni integritate, traditaque in perpetuum esse volo, et nullis temporibus ulterius immutari; sed ad perpetuos usus ecclesiae Dei supradictus presbyter eamdem terram proprio jure possideat, colat et fructificare faciat in eleemosynam nostram; et cuicunque eam commendare voluerit, et utile nobis fieri prospexerit post obitum suum, liberam et firmissimam a me et ab omnibus habeat potestatem. Acta est [Col. 0816A] autem publice cum stipulatione subnixa anno 27 regni domni nostri religiosissimi regis Caroli, VII Id. Octobris, in villa quae dicitur Brunnum, coram testibus ac manumissoribus, quorum nomina subtus notantur. Et ut hoc traditionis testimonium firmius perseveret in aeternum, notavi tempus, diem, locum, quo scriptum est.

Signum Wracharii, qui hanc traditionem propria manu perfecit subtusque firmavit.

Signum Meginhardi filii ejus consentientis. Sig. Bernhardi. Sig. Gerwaldi. Sig. Liudgeri. Sig. Frodgeri. Sig. Heligberti. Sig. Liudgeri. Sig. Irminlevi. Sig. Gelo. Sig. Efurgeri. Sig. Ledovi. Sig. Hildibaldi.



Traditio Gisluin in Welloe.

49. Notum fieri cupio omnibus, tam praesentibus quam futuris, quod ego Gisluinus tradidi partem haereditatis meae ad ecclesiam sancti Salvatoris, quae constructa est in pago Riporum, in loco Werthina [Col. 0816B] super fluvio Rurae, hoc est, quod tradidi unum jornalem pro remedio animae meae, et pro remedio animae Athalwini in Welloe (Veluwe), praesensque traditio firma permaneat, traditumque in perpetuum esse volo stipulatione subnixa. Acta est autem in Werithina monasterio XII Kal. Februar., anno 8, indictione 9.

Signum Gisluni, qui hoc tradidit. Sig. Wilfi. Sig. Meginhardi. Sig. Widradi. Sig. Thiatbaldi. Sig. Helmbratti. Sig. Laudradi. Sig. Erponi. Sig. Athalbodo.

Ego Thiathardus diaconus scripsi et subscripsi.



Charta de illa Foreste de Arnapa.

50. Notum fieri cupio omnibus, tam praesentibus quam futuris, quomodo nos Eric et Erminfrid cogitamus pro Dei timoris intuitum, vel pro animae nostrae remedium, seu retributionem aeternam, per hanc donationem donamus ad reliquias sancti Salvatoris seu Hildigrim episcopo, duas partes de illa [Col. 0816C] foreste, quae est super fluvio Arnapa in pago Nivenen, quidquid pater noster Amalricus nobis dimisit in haereditatem: et in aliis duobus locis terra aratoria: unum ante illam portam orientalem: alterum prope de ipsa foreste; et inter illa duo loca habent jornales 10 totum, et ad integrum donamus et tradidimus perpetualiter ad possidendum. Et ut praesens donatio ista omni tempore firma permaneat. Acta est autem publice cum stipulatione subnixa anno 3 imperii domni nostri Hludowici gloriosissimi imperatoris.

Signum Eric, qui hanc traditionem fieri rogavit et propria manu firmavit.

Signum Erminfrid eadem facientis. Sig. Oodric, filii Eric. Sig. Frideric. Sig. Egimbert. Sig. Aldebert. Sig. Landbert. Sig. Hildibert. Sig. Winibert. Sig. Oodoni. Sig. Doduni. Sig. Adbold. Sig. Albrad. Sig. Albdag. Sig. Widrat. Sig. Fidubert.

[Col. 0816D] Ego Amalbert presbyter scripsi et subscripsi.



Traditio Badoni.

51. Notum fieri desidero omnibus, tam praesentibus quam futuris, qualiter ego Bado, filius quondam Widuc, tradidi unam hovam pro remedio animae fratris mei, nomine Odi, et pro aeterna retributione ad monasterium, quod constructum est in honore sancti Salvatoris in loco, qui dicitur Wyrdina, in pago Riporum juxta flumen Rurae. Tradidi eam supradictam in villa quae dicitur Porricbeci (Pyrebeke) in pago Borotra cum omni integritate, id est, terris, silvis, pratis et cum omnibus adjacentiis, quae ad eamdem hovam pertinent. Ita eam tradidi, traditamque in perpetuum esse volo, et nullis unquam temporibus immutari, sed ad perpetuos usus ejusdem ecclesiae superius nominatae custodes quidquid exinde facere voluerint, liberam ac firmissimam a me et ab omnibus habeant potestatem. Acta est autem publice cum stipulatione subnixa. Anno 7 gloriosi atque religiosissimi [Col. 0817A] imperatoris et regis Hludowici, Idus Aprilis, coram testibus ac manumittentibus, quorum nomina subtus notantur. Notavi diem, tempus, locum, quo haec scripta sunt.

Signum Badoni, qui hanc traditionem fieri rogavit, et propria manu firmavit. Signum Hrodin. Sig. Occing. Sig. Holca. Sig. Wracheri. Sig. Osbern. Sig. Rhadori. Sig. Heribaldi. Sig. Bavoni. Sig. Wedrad. Sig. Wlf-Hravan. Sig. Egbrat. Sig. Sutoris comitis.

Ego Werinhardus indignus presbyter rogatus scripsi et subscripsi.



Commutatio de terra Sancti Salvatoris et Duadungi.

52. Nihil sibi quispiam cerniturminuando, quidquid e contra recipitur in augmentis. Ideoque placuit atque convenit inter Meinhardum advocatum sancti Salvatoris de Werthina monasterio, nec non et hominem nomine Thiadungum, ut terras eorum ubi locus opportunus eveniebat, inter se commutare deberent, quod [Col. 0817B] ita et fecerunt. Ergo donavit memoratus Meinhardus supra scripto Thiadungo in concambio, in terra sancti Salvatoris in Giffriding Hovum, jornales 8 et libram unam cum 5 solidis. Similiter ei contra dedit memoratus Thiadungus supra scripto Meinhardo in concambio terram suam, quidquid ibidem habuit juxta stirpem sancti Salvatoris super fluvium Hosapa. Unde inter se duas epistolas uno tenore conscriptas fieri et adfirmare rogaverunt, ut unusquisque, quod a patre suo accepit, hoc habeat, teneat atque possideat, vel quidquid ex eo facere voluerit, liberam ac firmissimam in omnibus habeat potestatem ad faciendum. Actum in loco qui dicitur Wertina, sub die 8 Idus Maii, regnante domno Hluthario, anno 1, indictione 4.

Ego Thiathardus indignus subdiaconus rogatus scripsi et subscripsi.

Signum Thiadungi et Wracardi, qui hoc tradiderunt juxta Hosapa. Sig. Meinhardi advocati nostri. [Col. 0817C] Sig. Benno. Sig. Gunthardi. Sig. Genic. Sig. Bernheri. Sig. Wlfeni. Sig. Helmbrat. Sig. Irminfrid. Sig. Lotrad. Sig. Wolfridi. Sig. Nithardi.



Praestaria Helmbaldi.

53. Dum omnibus vicinis suis non habetur incognitum, qualiter Helmbaldus filius Heribaldi tradidit ad reliquias sancti Salvatoris, et in manus Ludgeri abbatis in eleemosynam suam comprehensionem illam, quam ipse Helmbaldus in propria haereditate et in communione proximorum suorum, proprio labore et adjutorio amicorum suorum legibus comprehendit et stirpavit, id est, in loco, qui dicitur Widapa, in villa Salchem. Et postea postulavit, ut dimidiam ipsam comprehensionem in beneficium accipere deberet diebus vitae suae et filii sui sub usu fructifero, id est, de medio solido per singulos annos ad Pesga Domini ad supra dictas reliquias, quae in eodem loco ponendae sunt ad lumina comparanda. Ita et feci ego modicus abbas Ludgerus: praestiti ei dimidiam comprehensionem [Col. 0817D] illam in ea ratione, ut diebus vitae suae et filii sui meliorati fiant: res ipsae, quae ad eamdem comprehensionem respiciunt, absque ulla distractione et contradictione post obitum ipsorum ad supra dictas reliquias melioratae revertantur, et in usum servorum Dei, qui easdem reliquias procurare, Deo largiente, et custodire merentur in posterum. Acta est autem haec praestaria publice in loco ipso, qui dicitur Widapa, sub die 8 Idus Maii anno tricesimo tertio gloriosi regis Carli. Ego Ludgerus abbas subscripsi.

Signum Gerusalem presbyteri. Sig. Hardgeri clerici. Sig. Wlgeri clerici. Sig. Guntberti clerici. Sig. Bocco clerici. Sig. Gerfrid clerici.

Ego Wambertus clericus subscripsi.



Traditio Sigiwini in Hrotbertinga-Hova.

54. Notum fieri desidero tam praesentibus quam etiam futuris, qualiter ego Sigiwinus, filius quondam [Col. 0818A] Gislberti, tradidi Ludgero presbytero contra pretium ejus particulam haereditatis meae, id est in Hrotbertinga hova unum modicum curtile cum agris 3, in eadem villa, et cum Waterscapis, perviis, communiis pascuis, et dedi ei potestatem habere in silvam quae dicitur Sitroth, et in aliam silvam, quae dicitur Huvil. Haec omnia ego Sigiwinus tradidi superius nominato presbytero Ludgero secundum legem: traditaque in perpetuum esse volo, et nullis unquam temporibus immutari, sed a me et omnibus habeat potestatem jure haereditario, quicquid exinde facere voluerit, et cuicunque voluerit post obitum suum donare. Acta est autem publice cum stipulatione subnixa, in villa quae dicitur Widugises Hova, anno tricesimo quinto regni domni nostri gloriosi regis Carli, II Kal. Julii coram testibus ac manumissoribus, quorum nomina subtus adnotantur.

Notavi diem, tempus, locum, quo haec scripta sunt. Signum Sigiwini, qui hoc testamentum fieri rogavit, et propria manu firmavit. Sig. Hildifridi. Sig. Theodberti. [Col. 0818B] Sig. Raadheri. Sig. Meginhardi. Sig. Folcheri. Sig. Wigberti. Sig. Boldheri. Sig. Notrici.

Ego Werinbardus presbyter rogatus scripsi et subscripsi.



Traditio Radaldi.

55. Tradidi ego Raadald in eleemosynam meam ad ecclesiam, quam Ludgerus abbas in Withmundi collocavit, omnem partem modicae haereditatis meae, id est, et in Holmissi, et in Withmundi, quidquid ibi habere visus sum tam in terra, quam in silva, cum omni integritate tradidi ad supra, dictam ecclesiam; traditumque in perpetuum esse volo, et nunquam ulterius immutari.

Signum Meginungi. Sig. Walda. Sig. Gerbaldi, Sig. Bosuc. Sig. Werbert. Sig. Atalgot. Sig. Alfgrim. Sig. Frithuwardi presbyteri.



Traditio Folcberti.

56. Notum fieri cupio omnibus tam praesentibus [Col. 0818C] quam futuris, qualiter ego Folcbrat aliquantulam particulam haereditatis data terra juris mei in villa quae dicitur Bilici, a Theganbaldo ingenuo et nobili homine comparavi in villa, quae nuncupatur Fisclacu, id est Rothum illum, quod dicitur Widuberg. Hoc Rothum a supra dicto Nobili Franco Theganbaldo ego Flocbrat comparavi, et aliquantos annos possedi, et in eo laboravi quod potui. Nunc autem eumdem Rothum in terra aratoria, quidquid in eo unquam aratum fuit dedi Ludgero presbytero, cum omni integritate contra terram aratoriam illius hovae, quae dicitur Alfgeding-Hovae. In ea ratione accepi hovam illam a Ludgero presbytero vicino meo in cambia contra terram aratoriam Rothi supra dicti, ut eam jure haereditario in perpetuum possidere debebam, et ad proprios usus haereditatis redigere, aut quidquid exinde utile esse decrevero, liberam et firmissimam habeam potestatem ab omnibus, sive vivens facere, sive post obitum meum tantum ad usum [Col. 0818D] fructiferum pertinentem et proficientem. Si quis vero, quod futurum esse non credo, ego ipse, quod absit, aut aliquis de haeredibus et pro haeredibus meis seu quaelibet opposita persona, qui contra hanc cartam Cambiae injusto conamine venire tentaverit, aut eam infringere voluerit, imprimitus iram Dei coelestis incurrat, et a sanctorum angelorum societate separetur, et ab ingressu omnium ecclesiarum alienus existat, quoadusque se correxerit a nefaria praesumptione, et insuper a fisco mulctatus auri libras duas, argenti pondus decem coactus exsolvat, et sic quidem, quod repetit, evindicare non valeat, sed firma et immutabilis haec cambia in sempiternum permaneat, stipulatione subnixa.

Acta est autem publice, an. 31 gloriosi atque religiosi secundi regis Carli, XVI Kal. Martii, in loco qui dicitur Diapanbeci, in ripa Burae, coram testibus ac manumittentibus, quorum nomina subtus adnotantur.

[Col. 0819A] Notavi tempus, diem, locum, quo haec acta sunt. Signum Ludgeri presbyteri: is eam chartam fieri rogavit et propria manu firmavit.

Signum Berngeri. Sig. Alfdagi. Sig. Hildiradi. Sig. Berwini. Sig. Gisfridi. Sig. Benno. Sig. Liudrici. Sig. Walafridi.



Traditio Theodgrimi diaconi.

57. Notum fieri desidero omnibus, tam praesentibus quam futuris, qualiter ego Theodgrim, filius quondam Aldgrini, tradidi omnem haereditatem meam, quam Ricfridus mihi tradidit, pro remedio animae meae, et pro aeterna retributione ad monasterium quod constructum est in honorem sancti Salvatoris, in loco qui dicitur Werthina, in pago Riporum juxta fluvium Rura, ubi Hildigrimus episcopus praeesse videtur. Tradidi eam supra dictam in villa quae dicitur Arlo, in pago Threant, cum omni integritate, hoc est una ecclesia, in terris, in mancipiis, in domibus, in aedificiis, silvis, aquis, aquarumve decursibus, [Col. 0819B] totum et integrum trado atque transfirmo: ita eam tradidi, traditamque in perpetuum esse volo, et nullis unquam temporibus immutari, sed ad perpetuos usus ejusdem ecclesiae superius nominatae custodes quidquid exinde facere voluerint, liberam et firmissimam a me et ab omnibus habeant potestatem.

Acta est autem publice cum stipulatione subnixa, anno 7 gloriosi atque religiosi regis et imperatoris Hludowici, XIV Kal. Julii. Facta est autem haec traditio in loco, qui dicitur Mimigernaford, coram testibus ac manumittentibus quorum nomina subtus adnotantur.

Notavi diem, tempus, locum, quo haec scripta sunt.

Signum Theodgrimi, qui hanc traditionem fieri rogavit, et propria manu firmavit.

Signum Liudolfi. Sig. Aldgeri. Sig. Aldberti. Sig. Adoni. Sig. Adaldung. Sig. Eburgeri. Sig. Folcbrat. [Col. 0819C] Sig. Erpulf. Sig. Thancheri. Sig. Theadi. Sig. Osgeri. Sig. Bavoni. Sig. Hildold. Sig. Egilhard. Sig. Waldric. Sig. Marcward. Sig. Marcrad. Sig. Vab. Sig. Herimod.

Ego Werinhard presbyter scripsi et subscripsi.



Traditio Bettoni in Holtheim.

58. Notum fieri desidero omnibus, tam praesentibus quam futuris, qualiter ego Betto, filius quondam N . . . tradidi particulam haereditatis meae Ludgero abbati accepto pretio juxta consensum amborum, in pago Nivanheim in villa, quae dicitur Holtheim, id est, curtile, cum adjacentiis, uno rodo et modico prato, ex uno jornali in terra arabili cum caeteris omnibus, quae ad ipsum curtile, legaliter respiciunt, hoc est, pascuis, perviis, usibus aquarum, dominationemque in silvas ad supra dictam villam pertinentes cum pastu plenissimo juxta modulum curtilis ipsius. Haec omnia superius denominata ego Betto cum omni integritate tradidi Ludgero abbati traditamque in perpetuum [Col. 0819D] esse volo et nullis unquam temporibus ulterius immutari, sed ad perpetuos usus ecclesiae Dei quidquid exinde facere voluerit, liberam et firmissimam [Col. 0820A] a me et ab omnibus habeat potestatem. Acta est autem publice cum stipulatione subnixa in loco qui dicitur Ad Crucem, anno tricesimo tertio regni religiosissimi regis Carli, sub die VI Nonas Maii. Notavi diem, tempus, locum, quo haec scripta sunt.

Signum Bettoni, qui hanc traditionem perfecit, et propria manu firmavit.

Signum Landberti. Sig. Horulfi. Sig. Erlulfi. Sig. Folcheri, Sig. . . Sig. Hrotulfi. Sig. Folcberti. Sig. Miloni.

Et ego Thiatbald presbyter scripsi et subscripsi.



Traditio Andgeri in Volum.

59. Notum cupio fieri omnibus, tam praesentibus quam futuris, qualiter ego Andger per manus Wolfhramusi tertiam partem haereditatis meae vendidi et pauperibus erogavi, reliquas duas partes tradidi ad ecclesiam sancti Salvatoris, quae est constructa in pago Riporum, in loco qui dicitur Werthina super fluvio Rura, in ea ratione, ut uxor mea [Col. 0820B] medietatem habeat omnibus diebus vitae suae illius haereditatis, quod ad praenominatam ecclesiam tradidi in precaria, hoc est tertiam partem haereditatis meae, et post obitum suum ad praedictam ecclesiam pro remedio animae meae, traditumque in perpetuum esse volo, praesensque traditio firma permaneat in aeternum. Acta in Werthina monasterio VII Idus Januarii, anno 5 regni domni Hlotharii regis, indictione 7.

Ego Thiathardus diaconus rogatus scripsi et subscripsi. Signum Andgeri, qui hoc tradidit. Sig. Wolfhramni. Sig. Folcberti. Sig. Meginhardi. Sig. Aldeberti. Sig. Wolf. Sig. Theatradi. Sig. Sigibaldi. Sig. Gerbaldi. Sig. Frithubaldi. Sig. Reginbaldi. Sig. Bomheri. Sig. Waldheri. Sig. Meinradi.



Traditio Willeburg.

60. In Christo fratri Hildigrim episcopo emptori ego Willeburg venditrix. Constat me tibi vendidisse, et ita vendidi proprietatis meae in pago Ruraegawa, in [Col. 0820C] villa quae vocatur Menithima, id est in terra arabili, terra et silva, jornales 6, et accepi a te pretio, sicut inter nos placuit atque convenit, tantum ita ut post hunc diem jam dictas res jure habendi, tenendi, dandi, vendendi, vel quicquid exinde facere volueris, liberam et firmissimam in omnibus habeas potestatem. Actum est autem publice cum stipulatione subnixo, in villa quae dicitur Werithina, ad locum . . . . . super fluvio Rura, ubi levata fuit, et ante testes seu manumissores sub die 6 . . . imperante domno nostro Carolo imper.

Sigillum Willeburg, quae hanc traditionem fieri rogavit.

61. Traditio Bringeri.---62. Irpingi prope Rhenum.---63. Werdilburg.---64. Afferi presbyteri.---65. Fridubergae de Mellingi.---66. Venditio Gerum et Lebwar de Arnapa.---67. Vend. Friddric de Arnapa.---68. Trad. Sigibaldi et ejus uxoris in Hoangi.---69. Tr. Rumfrid. de pago Riguario.---70 [Col. 0820D] Trad. Heribrati.---71. Ewrwini et Ricwini in Vuiti.---72. Trad. Radberti.---73. Trad. Hravanger de Bunnagao.




ANNO DOMINI DCCCIV.
JOSEPHUS ALCUINI DISCIPULUS.




[Col. 0821]
NOTITIA HISTORICA IN JOSEPHUM.
(Ex Mabillonio, Act. SS. Ord. S. Ben.)

[Col. 0821A] De Joseppo seu Josepho quaedam in libris editis et ms. observari, quae huc adducere non otiosum puto. Josephum sanum esse dicit Alcuinus in epistola ad Colcum (epist. 3); at in epistola 173, dilecto filio Joseppo inscripta, de adversa ipsius valetudine condolet; et in epistola 180 Remigium episcopum obsecrat ut oret pro anima Joseppi discipuli sui: qui proinde ante praeceptorem obiit. Dubitavi aliquando [Col. 0822A] num esset ipse Joseb, quem Carolus Magnus alicui monasterio praeficere volebat, ut legimus in epistola Theodemari abbatis ad Carolum regem: an vero Josues abbas monasterii sancti Vincentii ad Vultur num, ad nullatenus dubito quin ipse sit Josephus qui, jubente Alcuino, compendio redegit Commentaria sancti Hieronymi in Isaiam prophetam. At haec Josephi lucubratio hactenus ignota [a 1Kb] .




[Col. 0821]
CARMEN JOSEPHI AD SANCTUM LUDGERUM.

(Carmen hoc videsis in Actis seu Vita sancti Ludgeri, hujusce voluminis col. 777.)




[Col. 0821]
VERSUS JOSEPHI EPITOMAE SUAE COMMENTARIORUM BEATI HIERONYMI IN ISAIAM PRAEMISSI SUBJUNCTIQUE.
(Apud Mabill., ibid.)
(C)*



Initio Epitomes.
[Col. 0821B]

Isaiae brevibus, lector mysteria verbis
Pandere quis poterit tractans et cuncta volutans?
Sanctus Hieronymus longis tractatibus usus,
Exposuit sapiens magnis ambagibus illum.
Cujus ab immensis tentabo excerpere libris,
Quae breviter valeant sensum nudare prophetae.
Sic placet Albino talem nos ferre laborem.



In fine ejusdem Epitomes.


Hieronymus monuit postremi in fronte libelli,
Ut cuicunque foret verborum longior ipse
Textus in Isaiam, libros excerperet omnes,
Et brevibus vastos verbis constringere sensus.
Sic idcirco tuis parens, charissime, jussis,
Haec, Albine, tibi strictim collecta dicavi.
[Col. 0821C] Haec utinam nostri memorem te saepe rependant.
Haec, Pater alme, legens, pro nobis sedulus ores,
Saepius ac dicas: Dominus conservet Ioseph.
Haec quoque verba tibi toto de corde rependam.
Chare magister, ave; Dominus te salvet ubique.



(Deinde sic pergit Josephus prosaico sermone):

Haec brevi, prout potui, sermone in Isaiam de lacinioso Hieronymi tractatu, sicut, dilectissime magister [Col. 0822B] Albine, jussisti, devotus excerpsi. Ita enim mihi praecipiebas, ut in cunctis pernecessarium tantum sensum et Hebraicae veritatis tramitem sequens, tanquam aliorum interpretum et tractatuum incerta et confusa declinarem vestigia. Duabus autem causis, ut reor, haec ita fieri voluisti, ut vel fastidiosis tepidisque lectoribus longos libros legendi labor levaretur; vel ingeniosis et ardentis animi hominibus promptior breviorque quaerendae veritatis via redderetur. Si quis autem quasi breviora, et ob id obscuriora, despiciat (saepius enim brevitatem comitatur obscuritas), ad fontem unde haec hausimus erecta cervice currat; et cui rivulus iste non sufficit, desuper ripis suis inundante flumine [satiari] potest. Tu autem, dilecte magister, in nostri laboris vicem [Col. 0822C] tuae nobis benedictionis et orationis gratiam communices: ut nostri Redemptoris clementiam pulsantes, pro ejus multa in multos misericordia in nobis quoque opus manuum suarum respiciens non despiciat; sed superatis saeculi hujus tentationum fluctibus ruptisque nostrorum [peccatorum] retiaculis, nos ad imperturbatae vitae portum perducat clemens Dominus Jesus.




ANNO DOMINI DCCCIX.
FARDULFUS SANDIONYSIANUS ABBAS.




[Col. 0823]
NOTITIA HISTORICA IN FARDULFUM
(Ex Gallia Christiana, tom. VII.)

[Col. 0823A] Fardulfus genere Longobardus, capta Papia in Franciam abductus a Carolo Magno, eidem charus effectus est, ob detectam Pippini ejus filii ex Himiltrude concubina conjurationem: quare monasterium sancti Dionysii, Maginario abbate mortuo, ei Carolus regendum commisit; cui Fardulfus ut se vicissim gratum exhiberet, aedem monasterio adhaerentem, instar veterum regni palatiorum aedificari curavit, in qua princeps, dum eo veniret, cum suis hospitaretur. Id ipse testatur Fardulfus versibus, quos Chesnius refert tomo II Hist. Script. Franc., pag. 645, ubi et legere est B. Joanni Bapt. oratorium ab ipso exstructum solvendi voti causa, quod initio exsilii sui se vovisse idem Fardulfus ait sequentibus versibus. Eumdem laudat Alcuinus (carm. 117) ob ciborium [Col. 0823B] ab eo factum in aede Dionysiana. Fardulfum ascitum a Carolo comitem in expeditionibus bellicis Saxonum adnotavit manuscriptum vetus Sandionysianum his verbis: »Carolus Magnus, cum bellum adversus Saxones mirabili industria administraret sui praesentia, Fardulfum B. Dionysii abbatem inter alios, qui ad ferendum pondus praelii, et gentis audaciam [Col. 0824A] comprimendam evocati undique confluxerant, contigit accidisse. Hic sacra beatorum martyrum pignora secum ferri jussus fuerat, et custodes clericos, qui secum proficiscebantur, uti eis vicissim succedentibus debita exhiberetur religio, delegaverat.« Fuit etiam Fardulfus e numero missorum dominicorum, quibus Carolus Magnus varias regni provincias assignavit perlustrandas, ut leges tam ecclesiasticas, quam civiles neglectas observari curarent, jusque dicerent ac de singulis ad ipsum referrent. Idem anno 797, tricesimo Caroli, XIII Kal. Januarii Theudaldum comitem, Giselam sororem Caroli Magni 799, et Nevelongum nobilem Hasbanium 805, beneficos expertus est (Prob. Hist. S. Dion., n. 64, 65 et 66). Mortuus creditur Fardulfus anno sequenti 806, [Col. 0824B] die 22 decembris. Ipsius epitaphium, quale sequitur, e manuscripto codice bibliothecae eminentissimi cardinalis Ottoboni eruit noster Felibianus, et Historiae Sandionysianae attexit.


Ecclesiae cultor, largus miserator egenum
   Fardulfus fuerat, hoc jacet in tumulo:
In hac aede Dei tolli qui nomine claro
   Aeternis meruit laudibus ac precibus.




[Col. 0823]
FARDULFI CARMINA.
(Apud D. Bouquet., Recueil des Hist., tom. V.)



I. Versus S. Dionysii aedibus inscripti.


[Col. 0823C] Culmina cernenti lectori littera prome;
   Fardulfus Carolo condidit ista suo.
Quem quondam, propriae fuerat dum sceptra secutus
   Gentis, in adversas fata tulere vias.
Attamen hic fidei dominis servavit honorem,
   His regni quamvis ultima meta foret.
Tandem rectoris Caroli felicibus armis
   Cessit, et in melius fors sibi cessit iter.
Huic quoque dum [a 1Kb] fidei salvaret munera regi,
   Rex sibi praecelsus plurima dona dedit.
Inter quae sancti Dionysi rector ut aulae
   Fieret indulsit pacificus Carolus.
[Col. 0824B] Hanc benefactori construxit providus aedem,
   In qua cum famulis gaudeat ipse suis.
Ipse suis servis, fidei quos vincula nectunt,
   [Col. 0824C] Laetitiam princeps praebeat armipotens.
More tamen veterum consurgere jussit avorum
   Culmina, praefulgent regis honore domus:
Ut quoties regni praeclara palatia lustrat,
   Fardulfi famuli sit memor ille sui.



II. Alii Fardulfi versus.


Hanc tibi, praecursor Domini, Fardulfus opimam
Condidit ornatam divinis cultibus aulam,
Vota tibi reddens, supplex quae voverat olim,
Exsilii primum coepit dum nosse laborem.
[Col. 0825A] Annuit his Carolus dictis pulcherrimus heros,
Quem placidum voluit vestris sibi reddere Christus
Promeritis famulum, magnis et honoribus auxit.
Nunc sibi solvendi voti est concessa potestas.



III. Alii ejusdem versus.


Nunc igitur nobis dum cessa est copia fandi,
   [Col. 0826A] Nomen amicitiae crescat ubique suae,
Crescat et audaci assiduum sub pectore votum,
   Quod sibi longaevum addet in orbe diem.
Addit et aeternam per praemia plurima palmam,
   Quam sibi perpetuus servet in arce Deus.




ANNO DOMINI DCCCIX.
DAGULFUS.




[Col. 0825]
NOTITIA HISTORICA IN DAGULFUM.
(Ex Fabricio, Biblioth. med. et inf. Lat.)

[Col. 0825B] Dagulfus manu sua scripsit Psalterium aureis exaratum litteris, quod Carolus Magnus Adriano I pontifici munus obtulit; Dagulfus autem Carolo Magno dicavit hoc octodecasticho, quod in codice illo, bibliothecae Cesareae illato obvium vulgavit Lambecius tom. II, p. 266.

* Codex ille, quem Lambecio indicante Fabricius hic profert, mihi olim dum bibliothecam Vindobonensem, inviserem inspectus ac perlustratus, non Psalterium [Col. 0826B] tantummodo exhibet, sed et cantica biblica. In principio vero quaedam habet generalia de psalmis, ut de eorum origine et prophetia. An ista auctorem habeant Dagulfum plane ignoro. Insuper legitur ibidem sub nomine S. Hieronymi expositio illa fidei catholicae, quam inter apocrypha S. Hieronymi dedit clar. Vallarsius in editione sua operum Hieronymianorum, tom. I.




[Col. 0825]
DAGULFI OCTODECASTICHON.


Carolo Magno Psalterium suum aureis litteris exaratum nuncupat.

[Col. 0825C] Aurea Davidicos en pingit littera cantus,
   Ornare docuit tam bene tale melos.
Aurea verba sonant, promittunt aurea regna,
   Mansurumque canunt et sine fine bonum.
Haec merito tabulis cultim decorantur eburnis,
   Quas mire exsculpsit ingeniosa manus.
Illic Psalterii prima ostentatur origo,
   Et rex doctiloquax ipse canere choro.
Utque decus rediit, sublatis sentibus, olim
   [Col. 0826C] Quod fuerat studio pervigilante viri.
Aurea progenies fulvo lucidior auro,
   Carle, jubar nostrum, plebis et altus amor.
Rex pie, dux sapiens, virtute insignis et armis,
   Quem decet omne decens, quidquid in orbe placet.
Exigui famuli Dagulfi sume laborem
   Dignanter docto mitis et ore lege.
Sic tua per multos decorentur sceptra triumphos,
   Davidico et demum consociare choro.




ANNO DOMINI DCCXIV.
S. ANGILBERTUS CENTULENSIS ABBAS.




[Col. 0825]
NOTITIA HISTORICA IN SANCTUM ANGILBERTUM.
(Apud Mabill., Act. ord. S. Ben.)



I. Elogii hujus ratio, scriptores Vitae sancti Angilberti.
[Col. 0825D]

1. Etsi beati Angilberti res gestas e tenebris oblivionis eruere conati sint auctores duo veteres, neuter tamen id plene et absolute assecutus est. Et quia multa sunt apud eos vel omissa, vel obscura, vel dubia, visum est operae pretium hic in antecessum praemittere antiquorum de Angilberto testimonia, [Col. 0826D] eaque simul comparare, ut ejus veritas historiae clarius elucescat. Quae cum brevi observationum adnotationumve spatio comprehendi commode non possint, satius putavi ea redigere in Elogium historicum, quod instar commentarii hic appono.

2. Auctores duo sunt praecipui qui de sancti Angilberti Vita scripsere: unus Hariulfus, monachus primum Centulensis, dein abbas Aldenborgensis tertius, [Col. 0827A] ut lego in ipsius epitaphio ms. Is Chronicon Centulensis abbatiae libris quatuor edidit sub finem saeculi XI, egregium sane bonae antiquitatis monumentum. Exstat in Spicilegii tomo IV. Totus ejus liber secundus est de Angilberto abbate, cujus translationes duas describit in libris tertio et quarto. Alter Vitae scriptor est (ut puto) Anscherus abbas Centulensis: cujus auctoris lucubrationem Joannes Bollandus mutilam vulgavit in suo Februario cum praeclaris commentariis, eam identidem laudans sub nomine Hariulfi, non tam sua quam Pauli Petavii et Guillelmi Peirati conjectura. Ego vero potius Anschero tribuendam censeo. En conjecturae meae. Veri simile non est, Hariulfum bis scripsisse Vitam sancti Angilberti. Anscherus eo tempore de miraculis viri sancti edidit libros tres, qui posteriori Vitae in codicibus mss. subjiciuntur. Libri de miraculis Radulfo Rhemorum archiepiscopo dicati sunt, liber de vita alteri cuipiam, quem majestatis nomine compellat: [Col. 0827B] quod de pontifice Romano interpretor. Auctor siquidem ipsum interrogat, qualiter Angilbertus »debeat tractari: utrum, velut hactenus gestum est, inter mortuos fideles memoria illius teneatur, an juxta Scripturam dicentem: Memoria justorum cum laudibus, anniversaria dies ejus in numero sanctorum solemniter celebretur. Et ut vestra, inquit, prudentia non ignoret, qualiter isdem vir in hac vita positus Domini praeceptis se mancipaverit, de gestis Francorum et diversis opusculis chronicarum colligentes actus ejus, vestrae majestati offerimus: ut per haec noveritis, quoniam non inaniter, quin potius pro merito miraculis a Domino declaratur.« Haec ergo scripta sunt tum, cum Angilbertus miracula patrabat. Id vero fieri coeptum est anno 1110, auctore Anschero in libro de ipsis miraculis, quem hujus auctoris fetum esse constat. Angilberti canonizationem (quam vocant) obtinere voluit Anscherus: ob id librum de miraculis obtulit Rhemensi archiepiscopo, librum de vita summo pontifici, quem [Col. 0827C] majestatis nomine compellat: ad quem ejusmodi negotia de canonizatione sanctorum jam referri coeperant, consultu et permissu metropolitani et episcopi perficienda, uti apparet ex historia de relevatione corporis sancti Bertini abbatis in saeculi tertii parte I. Denique si Anscherus abbas librum de miraculis Rhemensi archiepiscopo per se obtulit, non alium sine dubio auctorem adhibuit ad librum de vita componendum, qui papae offerendus erat. Adde quod Hariulfus majori cum delectu et judicio scribit, quam is qui alterius Vitae conditor est, quem Anscherum in consequentibus appellabo. Prae Hariulfo et Anschero mentio erat de gestis Angilberti in vetusto libro de abbatibus Centulensis monasterii nunc deperdito, quem Gervinus abbas Gorziae invenit, teste Hariulfo.

3. Praeter hos auctores, Joannes de Capella Centulensis monachus in Chronico Centulensi, quod »Eustachii abbatis permissione anno Domini millesimo [Col. 0827D] quadringentesimo nonagesimo secundo« composuit, agit etiam de sancto Angilberto; uti et Paulus Petavius in Syntagmate de Nithardo, Guillelmus Peiratus, de Capella regum Franciae, cap. 30; Menardus noster, in Observationum ad Martyrologium lib. II; Jacobus Malbrancus, in lib. II de Morinis, et Ignatius Josephus, in lib. II historiae Abbavillanae.



II. Angilberti nomen duplex, parentes et patria, educatio.

4. Angilbertus seu Anghilbertus, Engilbertusve, adscititio nomine Homerus, claro apud Francos palatinorum genere exortus est. Ipsius genus illustre probant tum singularis familiaritas cum Carolo Magno, tum copula cum Berta ipsius Caroli filia, tum denique praeclara reipublicae munera quae gessit. Ignota utriusque parentis nomina: idque solum nobis de aliis ejus propinquis superest, quod Nithardus ejus filius scriptum reliquit in Historiae lib. IV, ubi de [Col. 0828A] Angilberto: »Fuit hic vir ortus eo in tempore haud ignotae familiae. Madhelgaudus autem, Richardus, et hic, ex una progenie fuere, et apud Magnum Carolum merito magni habebantur.« Is mihi videtur esse Madelgaudus, qui una cum Magenardo episcopo missus anno secundo Caroli Magni designatus est »in Cenomanico, Hoxonensi [L. Hoxoniensi],« aliisque adjacentibus Neustriae pagis. Richardus vero comes, qui una cum Willeberto Rothomagensi ann. 795, in libro de Vita Ludovici Augusti. Ex quibus conjectura est Angilbertum origine Neustrasium fuisse. Huic nomen, ut dixi, adscititium fuit Homerus, quo nomine eum passim laudat Alcuinus, Theodulfus, et si qui alii. Eodem vocabulo Grimoaldum Ludovici Augusti capellanum affecit Walafridus Strabus in carmine quod apud Henricum Canisium exstat in tomi VI pag. 622.

5. Eumdem in aula Caroli educatum fuisse legimus in quadam Adriani papae epistola ad Carolum [Col. 0828B] pro synodo Nicaena secunda, seu pro imaginibus, in qua laudat pontifex »Engilbertum, qui pene, inquit, ab ipsis infantiae rudimentis in palatio vestro enutritus est.« Anscherus scribit Angilbertum in aula Pippini regis »palatinis atque regalibus negotiis implicatum« degisse. Malim in aula Caroli, ut satis Adriani verba innuunt. Neque enim Pippino regnante Angilbertus ejus erat aetatis, qui palatina tractare negotia posset. Certe Alcuinus eum solet filium appellare, non aliam ob causam quam quod longe senior ipso erat; quod secus foret, si Pippini principatu jam vir et tractandis reipublicae negotiis idoneus fuisset Angilbertus.



III. Connubium cum Berta, an post susceptum sacerdotium, qui liberi.

6. Bertam Caroli Magni filiam, Angilberti amore captam persuasisse patri, ut sibi cum eo nubere liceret, idque obtinuisse legitur in Angilberti posteriori Vita. Joannis Bollandi animum mire distraxit hic [Col. 0828C] locus. Videbat homo perspicacissimus, ejusmodi conjugii nullam apud veteres fieri mentionem ante, Hariulfi aetatem, qui vixit post annos ab Angilberto trecentos. Bertam Caroli filiam tertio loco, id est post Pippinum et Rotrudem, genitam ex Hildegarde, quae non nisi anno 772 desponsata Carolo est, vix fuisse nubilem ante annum 792, quo Angilbertus jam Centulae monachus erat. Videbat, inquam, Angilbertum passim laudari ab Alcuino, nonnunquam etiam ab Adriano papa et Eginhardo, imo et a Carolo rege: nec usquam tamen Caroli generum appellari. Ad haec, Carolum, teste Eginhardo in ipsius Vita, adeo filias suas adamasse, »ut nullam earum cuiquam, aut suorum, aut exterorum, nuptum dare voluerit: sed omnes secum usque ad obitum suum in domo sua retinuerit, dicens se earum contubernio carere non posse; ac propter hoc, licet alias felix, adversae fortunae malignitatem expertus sit: quod tamen ita dissimulavit, ac si de iis nunquam alicujus probri suspicio vel fama [Col. 0828D] exorta fuisset.« Atqui ex adverso Nithardum, cui fidem negare nefas, testari de Angilberto, quod »ex ejusdem magni regis filia Berchta se fratremque suum Harnidum genuerit.« Haec, inquam, advertebat Bollandus, eaque modeste urget, professus se nolle traditionem Centulensium convellere, aut sancti Angilberti Vitam refutare, neque vero quid foedum de regia virgine, deque illustri palatino ac sacerdote suspicari: sed tantum ea quae animo scrupulum movebant exponere. Sane haec magnam habent difficultatem. Nam ut caetera dissimulem quae facile solvi possunt; Eginhardi testimonium, viri gravis ac testis rerum oculati, vix commode explicari potest, nisi dicas Carolum, si quam alicui suorum filiam suam nuptum locarit, non passum esse ut in domum sponsi migraret, sed eam secum retinuisse; aut Angilbertum non solemni, sed secreto cum Berta matrimonio fuisse conjunctum. Omnem enim illicitae copulae suspicionem diluere videtur Angilberti perpetua [Col. 0829A] et constans cum Carolo necessitudo et familiaritas, incorrupta ejus fama et existimatio apud omnes, insignes legationes Romam, aliaeque praeclare dignitates ipsi concessae. Siquidem vix in animum inducere quis potest Carolum, virum prudentem ac sapientem, ut filiae probrum dissimulare potuerit, tantum honoris et amicitiae contulisse homini, qui familiae suae istam labem intulisset. Denique si ipsius Eginhardi uxor Imma fuit Caroli filia, Carolo probante ducta, uti multa certe persuadent, quis miretur nullam de Angilberti cum Berta connubio fieri mentionem ab Eginhardo, qui ne uxorem quidem suam inter filias Caroli recensuit? Fabula, inquis, chronographi Laureshamensis. Et tamen Lotharium, Ludovici Augusti filium, nepotem suum non obscure vocat Eginhardus, cum ait in epistola 34, ad Lotharium: »Quapropter admonendum censui neptitatem tuam, ut per prudentiam vobis a Deo concessam caveatis periculum vestrum.« Si Lotharius Eginhardi nepos, ergo propter uxorem, quae proinde Caroli filia fuerit. [Col. 0829B] Et tamen, ut dixi, Eginhardus uxorem suam Immam (sic eam ipse vocat in litteris suis) nusquam inter Caroli filias recenset. Quid mirum si Angilberti cum Berta connubium, qui ipse suum, praetermisit? Neque vero huc officiunt reliqua dubia a Bollando proposita. Rotrudis Caroli filia natu major Constantino Graecorum imperatori desponsata est anno 781, ut in veterrimis Francorum Annalibus legitur. Quidni Berta ipsam proxime sequens Angilberto desponsari potuit aliquot post annis? Certe Hildegardis utriusque mater Carolo nupserat ante annum 770. At quo anno, inquis, Berta nupsit Angilberto? Existimo id factum vix ante annum 787, quo fere anno cum Carolus junior, Caroli Magni filius, Offae Merciorum regis filiam in conjugium postularet, non acquievit Offa, »nisi Berta filia Caroli Magni suo filio nuptui traderetur,« ut in Chronici Fontanellensis cap. 15 in editis legimus. Etsi vero Bertam Offae negavit Carolus, hinc tamen argumentum capio, eam necdum [Col. 0829C] Angilberto copulatam fuisse, aut saltem Offam id ignorasse. Postremo in epistola Adriani ad Carolum Magnum, non decuit forsan Angilbertum regis generum dici, propterea quod inaequalis erat conditionis. Et Alcuini epistolae ad Angilbertum, aut nondum uxorato, aut jam monacho et abbati directae sunt. Haec ut in lubrico loco.

7. Aliud nobis negotium facessit posterioris Vitae scriptor, cum ait Angilbertum jam sacerdotem Bertam duxisse in matrimonium. Verum hujus auctoris sententia tanti non est, ut in ea excutienda longum funem trahamus. Cum enim inaudita sit haec res, sacris canonibus repugnans, et a nemine nonnisi post annos trecentos scripta, imo ab Hariulfo prioris Vitae conditore graviori tum praetermissa; aequum est ab ea nota vindicare Carolum, qui canonum studiosissimus erat, ut patet tum ex ipsius ad Leonem papam litteris, quibus eum ad servandos canones hortatur; tum ex epistola ad Offam Anglorum regem, cui presbyterum [Col. 0829D] Scottum, propterea quod violatae quadragesimalis abstinentiae reus dicebatur, judicandum remittit, »ut ibi, inquit, judicetur, unde exstitit. Nam ibi quoque sanctae Dei Ecclesiae puritas in moribus, et firmitas in fide, et honestas in conversatione secundum canonicam sanctionem observari debebit, ut sit una, perfecta et immaculata columba.« Quanto minus tulisset sacerdotem ad nuptias convolare? quod ne quidem Graecis unquam post susceptum gradum licuit. Atqui videre mihi videor causam ob quam praedictus auctor in errorem impegit. Legebat Angilbertum Caroli capellanum fuisse. Non putavit hanc dignitatem ipsi concessam post monachatum, qui status removet homines a saeculi negotiis, et praecipue Angilbertum, qui regiae copulae caeterisve palatii honoribus nuntium remiserat. Judicavit ergo Angilbertum fuisse capellanum, ac proinde sacerdotem, ante contractum matrimonium. Siquidem probante [Col. 0830A] ac sequente Berta uxore Centulam sese receperat conjugatus. At quid hac de re sentiendum sit, in sequenti capite explicabo.

8. Quid liberorum tulerit ex conjuge Angilbertus, tradit Nithardus utriusque filius in Historiae lib. IV agens de Angilberto, »qui ex ejusdem, inquit, magni regis filia, nomine Berchta, Harnidum fratrem meum et me Nithardum genuit;« quae aliaque Nithardi verba referuntur ab Anschero abbate, posterioris Angilberti Vitae scriptore. Sunt qui praedictis duobus Angilberti filiis tertium adjungant Harduinum, qui aliis non immerito idem fuisse videtur cum Harnido, qui dictus sit Harduinus vitio librariorum.



IV. Dignitates ante monachatum, secessus in monasterium, dubium de Bertae vita religiosa.

9. Quas dignitates in aula gesserit Angilbertus saecularis opportunum fuerit hoc loco explicare. »Primicerium palatii« Pippini regis fuisse constat ex Alcuini epistola 144, et (si Hariulfo et Anschero credimus) etiam »maritimae Franciae ducem.« Non assentior [Col. 0830B] Petavio et Bollando, qui Alcuini epistolam, non de Pippino Italiae rege Caroli Magni filio, sed de Pippino rege ipsius Caroli patre interpretandam putant: tum quia regnante Pippino Alcuinus nondum ferulae subductus erat, qui nonnisi Egberto Eboracensi pontifice mortuo (mortuus autem est anno 766, XIV Kal. Decembris, id est non integro biennio ante Pippinum) scholis Eboracensibus praefectus est; tum quia si tempore Pippini regis Angilbertus ad primam palatii dignitatem maturus exstitisset, senior aut certe non inferior aetate fuisset Alcuino, qui tamen eum filium in ea epistola et in aliis vocat; tum denique quia haec epistola directa videtur Angilberto in Italia existenti, ut pote cui portitorem litterarum (scilicet Folradum presbyterum, de quo etiam epistola sequens) Romam proficiscentem commendat, per quem sanctorum reliquias sibi transmitti rogat. Epistolae hujus inscriptio et exordium tale est: »Fideli amico et venerabili Angelberto humilis levita Albinus [Col. 0830C] salutem. Memor condictae inter nos amicitiae has litteras vobis dirigere praesumpsi, deprecans ut benigne harum portitorem litterarum suscipere dignemini, et peregrinationis illius viis dominum Pippinum regem subvenire deprecemini.« Et infra: »Insuper, charissime frater, devotissime deflagito ut dona dulcissima et mihi multum necessaria, id est sanctorum reliquias, mihi vel aliquas transmittere cures.« Tum in fine. »Floreas, fili, virtutum coronis« etc. Denique in titulo epistolae: Ad Angelbertum Primicerium palatii Pippini regis. Amicitia haec inter Alcuinum et Angilbertum, non nisi post Alcuini in Galliam adventum »condicta« fuisse videtur. Alcuinum bis minimum in Gallia mansisse dicemus inferius in ipsius Vita [a 1Kb] nimirum ab anno 780 in aliquot annos, quibus Carolo adhaesit; et ab anno 793 in reliquum aetatis. Prima vice in aula familiaritatem et amicitiam contraxit cum Angilberto, quem Carolus Pippini filii sui anno 781 regis in Italia coronati Primicerium palatii, [Col. 0830D] hoc est primum consiliarium, constituit. Hoc officium gessit per annos aliquot: successor datus Adalhardus, postea Corbeiensis abbas. Angilbertum in Italia fuisse, Alcuinum vero in Gallia, eo tempore quo Carolus in expeditione Saxonica occupatus erat, patet ex Alcuini epistola ad Damoetam, in qua haec verba: »Ego pene quasi orbatus filiis remaneo domi. Damoeta Saxoniam, Homerus Italiam, Candidus Britanniam recessit.« Cujus rei gratia in Saxoniam profectus esset Damoeta, indicant superiora verba: »Valde sollicitus sum de itinere profectionis tuae in hostem, quia plurima solent in talibus evenire pericula rebus.« Et in fine Deum precatur ut David »dilectum suum et vos omnes victores cum gaudio reducat in patriam.« David Carolus Magnus, Homerus Angilbertus, Damoeta Ricolfus intelligendus est. Ricolfus porro adhuc tum diaconus erat, necdum archiepiscopus Moguntinus, quo in munere Lullo successit sub [Col. 0831A] anem anni 787. Expeditio haec contigit anno 792, aut alterutro duorum sequentium, quibus Carolus in Saxoniam cum exercitu contendit. Ergo eo tempore Angilbertus, non in Gallia, sed in Italia morabatur, in aula videlicet Pippini regis.

10. Praeterea »maritimae Franciae dux« appellatur Angilbertus ab Hariulfo et Anschero, qui nomine »Franciae maritimae« pagum Bononiensem aliosque Oceano Britannico adjacentes intelligunt. Interpolator Vitae sancti Richarii »ducatum maritimae Franciae a fluvio Scalda usque ad Sequanam« protendit. Anscherus addit, Danos per id tempus effusos in illam oram divinitus subactos ac internecione deletos ab Angilberto fuisse, voto ab eo facto, »se statim post victoriam vestem monasticam induturum.« De hac Danorum impressione silent veteres Francorum Annales: et si quidem vera est haec Angilberti victoria, contigit post ipsius ex Italia reditum circiter annum 787, quo Bertae jam copulatus erat.

11. Deinde circiter annum 790 secessit in monasterium [Col. 0831B] Centulense, ubi post solitam probationem monachus factus est sub Symphoriano abbate. Duplicem hujus secessus causam affert Anscherus, morbum et victoriam de Danis. Hujus secessus hortatores duos habuit Angilbertus, Alcuinum scilicet et Adalhardum abbatem Corbeiensem, uti fidem facit Alcuinus ipse in epistola ad Antonium, quod alterum Adalhardi nomen erat. Videbat Alcuinus Homerum seu Angilbertum spectaculis theatricis delectari, doluitque id ab discipulo suo committi contra severitatem Christianae pietatis. Angilbertum hac de re corripuit: cunctabundum rursus ab Adalhardo commoneri postulat. Alcuini verba haec sunt in epistola 107: »Vereor ne Homerus irascatur contra chartam prohibentem spectacula et diabolica figmenta, quae omnes sanctae Scripturae prohibent, in tantum, ut legebam sanctum dicere Augustinum: Nescit homo qui histriones, et mimos, et saltatores introducit in domum suam, quam magna eos immundorum sequitur [Col. 0831C] turba spirituum. Sed absit ut in domo Christiana diabolus habeat potestatem. Olim tibi de his scripsi, optans salutem charissimi filii toto cordis affectu, volens per te fieri, quod per me non posse fieri agnovi. Tuus vero affectus, fili charissime, congaudeat in servitio Dei et in salute fraterna: ut tibi ex profectu aliorum merces accrescat meritorum.« Hinc intelligimus, quae piorum hominum eo tempore mens fuerit de theatricis illis spectaculis, quae ne quidem in homine curiali ferre poterant. Homerus vero Alcuini et Adalhardi piis monitionibus cessit, et nuntium his pompis ac saeculo remisit. Confer num. 29 infra.

12. An Berta cum marito Centulam se receperit, sicuti tradit Anscherus, inquirendum hoc loco est. Audiendus Anscherus in Vitae cap. 4: »Sic nempe Angilbertus a rege digrediens Centulam revertitur: et contempto pomposae dignitatis fastigio, primo omnium sponsam suam nobilissimam Bertam, sacro velamine consecratam, loco congruenti intra idem coenobium [Col. 0831D] Centulense composuit, sacris vigiliis et devotis jejuniis divinisque canticis cum multo fervore insistentem; quo peracto, in coetu monachorum Angilbertus solo prosternitur, et perfusus lacrymis exorat humiliter ut sacrae conversationis habitum accipere mereretur, etc.« Brevius Joannes de Capella in Chronico Centulensi: »Sanctus Angilbertus ex consensu uxoris suae et Caroli Magni factus est religiosus in coenobio Centulensi: et Berta ejus uxor monialis et reclusa in eodem monasterio.« Hariulfus de Bertae secessu silet. Sane sanctimoniales feminas suscepto velo in adjunctis monasterio aedibus (quod in aliis monasteriis passim aevo illo frequentatum) aut certe in privatis vixisse constat ex libro primo de miraculis sancti Richarii abbatis, cap. 16, ubi agitur de quadam femina conjugata oculorum lumine privata, »quae deprecata est virum suum ut eam relinqueret, licentiamque daret velum suo capiti imponere, affirmans se per visionem monitam, ut in [Col. 0832A] monasterio sancti Richarii apud sanctam Mariam acciperet velum capitis more monialium; et ut ab ipso deinceps aleretur victu eleemosynario humiliter postulavit: quod ut ille audivit, consensit. Ipsa a suis adducta ad basilicam sanctae Mariae, ut ipsa petierat jam dictum habitum suscepit. Cum vero in ipsa die reverteretur, etc. Et in lib. II, cap. 4, de contracta quae, recepta sanitate, »usque hodie,« inquit auctor saeculi noni, »visitat orationes [Forte, oratorium] frequenter illius, ferens velum capitis instar monialium.« Quibus in locis tria observanda: nempe mulieres illas castitatem vovisse, velum suscepisse instar sanctimonialium; et plerasque vixisse in aedibus suis privatis, ut feminas devotas quibus Herardus Turonensis episcopus in capitul. 37 vetat ne velum rejiciant, »licet in domibus propriis vestes mutarint.« Ejusmodi feminae aliquando etiam degebant in palatiis regum, qualis erat Hundrudis Anglicana matrona, ad quam Alcuinus epistolam 89 inscribit in hunc modum: Deo devotae feminae Hundrudae; [Col. 0832B] quam monet, »ut in palatio regis regularis vitae devotio in ipsius videatur conversatione.« Hinc fit ut mirum non sit quod etiamsi Berta eam vitae formam Centulae professa sit, in palatium tamen patris aliquando redierit. At mirum, si cum religioso velo saeculares pompas retinere potuerit. Et tamen in poemate quodam de Caroli Magni adventu ad Leonem papam, quod Alcuino tribuitur, de toto regis comitatu agens auctor, ita de Berta canit post Rhodrudem:

Proxima Berta inter, multis sociata puellis,
Voce virile, animo, habitu, vultuque corusco
Os, mores, oculos, imitantia pectora patris
Fert; caput aurato diademate cingitur almum:
Aurea se niveis commiscent fila capillis.
Lactea quippe ferunt pretiosam colla murinam:
Ornatur vestis variis pretiosa lapillis,
Ordine gemmarum numerosa luce coruscat.
Bractea chrysolitis ornantur tegmina gemmis.
Haec longe absunt a religiosae feminae habitu; cum pro velo diadema, pro modestis devotae vestibus totus [Col. 0832C] mundus muliebris, qualis regiam prolem decebat, Bertae tribuatur. Intererat etiam huic pompae Gisla seu Gisala, tertia Caroli filia, tametsi jam erat sanctimonialis; at ipsius ornatum longe alium describit idem poeta his aliisque versibus.


Gisala post istas sequitur, candore coruscans,
Virgineo comitata choro: micat aurea proles.
Tecta melocineo fulgescit femina amictu:
Mollia purpureis rutilant velamina filis.

En sanctimonialis insignia, virgineus comitatus, velamina seu velum, »purpureis filis« rutilans, tametsi »flammeum« quondam sponsarum erat. Nulla istic mentio diadematis aurei, lapillorum, gemmarumve, aut bracteorum indumentorum: quibus Berta ornata fuisse perhibetur. Porro id accidit sub finem anni octingentesimi, cum fere ante decennium Angilbertus Centulam se recepisset. Huc etiam trahi possent versus Theodulfi Aurelianensis episcopi ad Carolum in lib. III, carmine 1, ubi simili fere modo [Col. 0832D] Bertam describit anno 796. An vero haec devotae ac reclusae feminae competere possint, aliis aestimandum relinquo. Eginhardus in Vita Caroli auctor est, quatuor tantum ejus liberos, Carolum scilicet, Pippinum et Rotrudem, ante patrem decessisse: supervixit proinde Berta, cujus obitus in Necrologio Dionysiano et Argentogilensi ascribitur his verbis: »V Idus Martii Berta filia Caroli imperatoris, quae dedit superiorem curtem.« Forsan post patris obitum Centulam secessit, cum Caroli filiae ob sinistram famam e palatio exire jussae sunt a Ludovico Augusto, qui eas »incessanter,« teste Nithardo, »ad sua monasteria abire praecepit.«



V. Sacerdotium, abbatiale munus, legationes.

13. An sacerdos fuerit Angilbertus dubium esse potest. Etsi enim »ministrum capellae« regiae ipsum vocat Adrianus papa, non tamen continuo sacerdotii gradu insignitus dicendus est, sive Adriani epistolam [Col. 0833A] de archicapellano, sive de secundi ordinis capellano interpreteris. Testis ea de re Hincmarus in opusculo 14 de ordine palatii ex libro Adalhardi abbatis Corbeiensis; nam in istius opusculi cap. 14, agens de apocrisiario, haec inter alia effatur: »Aliquando per episcopos, aliquando vero per diaconos apostolica sedes hoc officio fungebatur . . . Et in his Cisalpinis regionibus, postquam Ludovicus praedicatione beati Remigii ad Christum conversus . . . exstitit, per successiones regum sancti episcopi ex suis sedibus et tempore competenti palatium visitantes, vicissim hanc administrationem disposuerunt. A tempore vero Pippini et Caroli interdum per presbyteros, interdum per episcopos regia voluntate atque episcopali consensu; [interdum] per diaconos vel presbyteros magis quam per episcopos hoc officium exsecutum exstitit. Apocrisiarius autem,« uti ipse in capite 16 subdit, is erat, »quem nostrates capellanum vel palatii custodem appellant«: qui »omnem clerum palatii sub cura et dispositione sua regebat.« [Col. 0833B] Non ergo ex capellani dignitate recte inferas, Angilbertum fuisse sacerdotem; siquidem eo tempore quidam capellani erant solum diaconi. Neque etiam id colligi ex abbatiali dignitate potest: nam et Paschasius Radbertus Corbeiensis abbas, et plures alii abbates, sacerdotalis ordinis expertes erant. Denique in Alcuini epistolis, ubi frequens Angilberti mentio, presbyter nusquam appellatur; quam tamen appellationem Alcuinus in primis exprimere solet. Atque ut sacerdos fuerit vir sanctus, non tamen ad eum gradum promotus fuisse dicendus est ante monasticam professionem, quidquid in contrarium dicat Anscherus, ratus forsan (quod verum non est) Capellanum regis nullum fuisse, nisi sacerdotem.

14. Symphoriano abbate mortuo, Angilbertus communibus monachorum votis, probante Carolo rege, dignitatem iniit. Id factum puto anno 793, tertio fere anno ab ingressu monasterii. Argumentum sumo ex eo quod in ea legatione quam anno 792 aggressus [Col. 0833C] est Romam, ut Felicem Orgellitanum episcopum haeresos Ratisponae convictum deduceret »ad praesentiam Adriani papae,« nondum abbas appellatur, sed nudo nomine Angilbertus; anno vero 794 in alia legatione ad ipsum Adrianum in causa septimae synodi, eum Adrianus Engilbertum abbatem vocat.

15. Quippe tres lego illustris viri legationes Romanas, quas omnes exsecutus est jam monachus. Prima in causa Felicis anno 792, ut jam dictum est. Annales Loiseliani ad eum annum: »Haeresis Feliciana primum audita, et in Reganesburg primo condemnata est; quem Angilbertus ad praesentiam Adriani apostolici adduxit.« Ita Vita Caroli auctore incerto, et alia auctore monacho Ecolismensi: quibus totidem verbis concordat Regino in Chronico. Secunda legatio contigit anno 794, quo Carolus habito Francofurti concilio libros quatuor adversus septimam synodum de colendis imaginibus editos ad Adrianum papam misit per Angilbertum, per quem Adrianus [Col. 0833D] Carolo rescripsit epistolam haec verba continentem: »Praeterea directum a vestra clementissima praecelsa regali potentia suscepimus fidelem familiarem vestrum, videlicet Engilbertum abbatem et ministrum capellae, qui pene ab ipsis infantiae rudimentis in palatio vestro enutritus est, et in omnibus consiliis vestris receptus: ut ideo sicut a vobis in omni familiaritate recipitur, ita et a nobis reciperetur, et condecenter honoraretur. Unde pro nimio amore quem erga vestram mellifluam gerimus regalem excellentiam, sicut misistis, cum nimio amore dulcedinis eximiae eum suscipientes, prout voluit, et qualiter voluit, cum magna familiaritate nobis enarrantem aure placabili et benigna eum suscepimus, et quasi vestra corporali excellentia nobis narrante, nostrum ei patientius credidimus consilium, ad profectum sanctae nostrae Romanae Ecclesiae, et vestrae a Deo [Col. 0834A] protectae potentiae exaltationem. Inter quae edidit nobis capitulare adversus synodum quae pro sacrarum imaginum erectione in Nicaea acta est. Unde pro vestra melliflua regali dilectione per unumquodque capitulum responsum reddidimus.« Ex quibus patet quo in loco apud Carolum Magnum fuerit venerabilis abbas: cui Romam abeunti Alcuinus nomine suo commendatorias ad Adrianum papam dedit litteras, quae apud Chesnium ordine 63 habentur. De tertia legatione ita scribit Eginhardus: »Anno 796 Romae, Adriano defuncto, Leo pontificatum suscepit, et mox per legatos suos claves confessionis sancti Petri ac vexillum Romanae urbis cum aliis muneribus regi misit: rogavitque ut aliquem de suis optimatibus Romam mitteret, qui populum Romanum ad suam fidem atque subjectionem per sacramenta firmaret. Missus est ad hoc Engilbertus abbas monasterii sancti Richarii; per quem etiam tunc ad sanctum Petrum magnam partem thesauri, quem Ericus dux Forojuliensis spoliata Hunorum regia, quae Ringus [Col. 0834B] vocatur, eodem anno de Pannonia regi detulerat, misit.« Idem legitur in aliis Annalibus Francorum. Quid praeter ea Romam proficiscenti in mandatis dederit Carolus, exponit Alcuini epistola [a 1Kb] ipsius Caroli nomine Homero auriculario porrecta, in qua haec verba: »Divina regente misericordia iterum et prospere te adducente ad domnum apostolicum Patrem nostrum, admoneas eum diligenter de omni honestate vitae suae, et praecipue de sanctorum observatione canonum, de pia sanctae Dei Ecclesiae gubernatione, secundum opportunitatem collationis inter vos et animi illius convenientiam.« Ut vir fuerit maxime disertus, doctus sapiensque necesse est, cui talia mandata a sapientissimo rege ad supremum Ecclesiae pastorem perferenda committerentur. Carolus insuper in epistola 84, ad Leonem papam, »Angilbertum, inquit, manualem vestrae familiaritatis vestrae direximus sanctitati: quem prius, sicut promisimus per religiosos viros Campolum et Anastasium, [Col. 0834C] beatissimo Patri nostro, praedecessori vestro dirigere curavimus . . . illique omnia injunximus, quae vel nobis voluntaria, vel vobis necessaria esse videbantur: ut ex conlatione mutua conferatis, quidquid ad exaltationem sanctae Dei Ecclesiae, vel ad stabilitatem honoris vestri, vel patriciatus nostri firmitatem necessarium intelligeretur.« Non poterat cuiquam contingere honorificentior provincia. Eidem etiam Alcuinus in manus dedit epistolam 92 ad dulcissimum filium Homerum pro reliquiis sanctorum, tum epistolas 72 et 73 ad Leonem papam et ad Paulinum Forojuliensem patriarcham: in quibus Angilbertum charissimum filium vocat. De hac legatione interpretandus est locus Theodulfi Aurelianensis episcopi in lib. III, carmine I, ad Carolum, in quo de recens allatis Hunnorum gazis, deque illius gentis ad Christi fidem nupera conversione agens, haec habet de Angilberto absente a curia ob legationem.


Dulce melos canerem tibi, ni absens, dulcis Homere,
   [Col. 0834D] Esses: sed quoniam es, hinc mea musa tacet.



VI. Officia et dignitates palatinae post monachatum.

16. Quas dignitates ante monachatum sustinuerit Angilbertus, superius dictum est: nunc quas gesserit monachus abbasque explicandum. Auricularius et manualis dicitur a Carolo in epistolis modo relatis, et Minister capellae regiae, et in omnibus Caroli consiliis receptus ab Adriano. Silentiarius denique ab Anschero.

17. Auricularii mentio nulla in libro de ordine palatii, cujus fragmentum ex Adalhardo Corbeiensi abbate Hincmarus refert in opusculo 14. Hanc dignitatem fuisse puto ex numero illorum consiliariorum, qui »familiariter tam de statu regni, quam de speciali cujuslibet persona« cum rege secreto tractabant, teste Hincmaro in ejusdem opusculi cap. 31, quales modo consiliarios et secretarios regni appellamus. Sic ab intimis secretis et consiliis Carolo erat [Col. 0835A] Angilbertus, cui in aurem secreta praecipue committebantur, unde forsan dictus Auricularius.

18. Quia vero, uti Hincmarus eo loco tradit, inter ejusmodi consiliarios haec erat lex, »ut quidquid inter se locuti fuissent, nullus sine consensu ipsorum cuilibet domestico suo, vel cuicunque alteri prodere debuisset;« hinc Silentiarii potuerunt dici, quod nomen ab Anschero tributum Angilberto est. Quanquam veri simile est, Anscherum primum, nulla forsan auctoritate, id tribuisse Angilberto ex imitatione Graecorum, apud quos silentiarii dignitas magno in pretio est. Qua de re legenda est viri multigena eruditione praediti Caroli Fresnii adnotatio in historiam Joannis Cinnami, ubi observat silentium et silentiarium, Graecis , pro dissertatione seu collatione, imo et pro collationis loco sumi apud plerosque scriptorum (quale est illud vulgati Anastasii in Stephano papa III »in silentio beati Petri apostoli,« ut habetur in variis lectionibus editionis regiae, [Col. 0835B] ubi silentium videtur esse quod alias secretarium ecclesiae dicitur), et silentiariorum dignitatem adeo illustrem fuisse, ut in concilio Chalcedonensi, actione 1, epitheton iis tribuatur; et Damasus papa in epistola ad Acholium testetur, nihil addi posse »ad meritum rustici, cum habeat praerogativam officii sui, quod silentiarius esset Gratiani Augusti.« Verum, ut dixi, haec dignitatis appellatio maxime usitata apud Graecos, ex quorum imitatione Anscherus eam tribuisse Angilberto videtur: quo nomine ipsam auricularii seu supremi consiliarii dignitatem hic significari puto.

19. »Manuensis familiaritatis« Leonis cum Carolo rege dicitur in epistola Caroli ad Leonem. Secretarius scilicet seu ab epistolis, quas Romanis pontificibus aliisque summatibus Carolus scribebat. Huc pertinet Alcuini ad Carolum epigramma 184.

Ad nos quippe tuus famulus veniebat Homerus,
   Nuntia laeta ferens, David, ab ore tuo.
[Col. 0835C] Et in fine:

Hunc iterum puerum vestra pietate remisi,
   Serviat ut vobis carmine, corde, manu.
Cave tamen putes eum summum cancellarium fuisse, nulla enim diplomata ejus nomine subsignata et recognita leguntur. Ancherus in Vitae posterioris cap. 7 notat Gentulae ab Angilberto reposita fuisse »instrumenta regii notarii aurea,« quibus Angilbertus procul dubio quondam usus fuerat.

20. Denique teste Adriano papa, »minister capellae« regiae erat, id est primas capellanorum seu archicapellanus, ut Anscherus interpretatur, et post eum Guillelmus Peiratus, Paulus Petavius, et Sancta Marthani. Archicapellanum fuisse negant Bollandiani, rati eum fuisse unum de capellanis regiis, non primum: tum quia nusquam hoc nomine appellatur ab Alcuino et aliis, tum quia in archicapellani dignitate Fulrado Dionysiano abbati successit Angilramnus [Col. 0835D] Metensis episcopus, Angilramno Hildeboldus Coloniensis antistes, ut constat ex Hincmari opusculo 14, qui Hildeboldus eam dignitatem retinuit post mortem Angilberti. Ex testimonio Hincmari nihil certum confici potest. Non enim Hincmari consilium fuit ut accuratum archicapellanorum indicem exhiberet, sed tantum ut exempla quaedam proponeret eorum qui tempore Pippini, Caroli et Ludovici, hoc munere defuncti erant. Hunc vero indicem non esse absolutum et accuratum ex eo intelligitur quod Hincmarus scribit in cap. 14, hanc dignitatem aliquando per diaconos regnantibus Pippino et Carolo administratam fuisse: nec tamen in exemplis capite sequenti allatis ullum diaconum profert. Et certe si minister capellae regiae fuit Angilbertus, ut constat ex Adriani epistola, non unum de inferiori ordine, sed summum fuisse admodum probabile est; tum quia apud Carolum regem maximo in honore fuit, tum quia ad eam dignitatem pertinebant legationes, [Col. 0836A] quas Angilbertus frequentes habuit. Denique, ut quod hac de re sentio tandem exponam, existimo archicapellani dignitatem per id tempus divisam in duas fuisse, in honorariam scilicet ad legationes obeundas, et in ordinariam ad regendum clerum palatii et negotia ecclesiastica tractanda; et priorem quidem concessam Angilberto, Hildeboldo archiepiscopo Coloniensi posteriorem: ut scilicet semper praesens esset qui causas ageret, qui palatinos clericos regeret, qui benediceret cibos regiae mensae, nam id officii archicapellano tribuit Theodulfus Aurelianensis episcopus in lib. III, carmine 1, his versibus:

Adsit praesul ovans animo vultuque benigno,
   Ora beata ferens, et pia corda gerens.
Quem sincera fides, quem tantus culminis ordo,
   Pectus et innocuum rex tibi, Christe, dicat.
Stet benedicturus regis potumque cibumque.
   Sumere quin etiam rex velit, ille volet.
Sane et Angilramnum et Hildeboldum in palatio assidue remorari volebat Carolus, ut constat ex concilii [Col. 0836B] Francofurtensis canone 56. »Dixit etiam dominus rex in eadem synodo, se a sede apostolica, Adriano pontifice, licentiam habuisse, ut Angilramnum archiepiscopum in suo palatio assidue haberet propter utilitates ecclesiasticas. Deprecatus est eamdem synodum, ut eo modo sicut Angilramnum habuerat, ita etiam Hildeboldum habere debuisset.« Sic ergo res ecclesiasticas in palatio curabat post Angilramnum Hildeboldus, legationes Angilbertus, uterque archicapellanus; ille ordinarius, hic honorarius. Hae meae conjecturae, quas eruditorum hominum aestimationi subjicio.



VII. Monasterii Centulensis instauratio, diplomata, census.

21. An monasterium Centulense plus debeat Richario conditori, quam Angilberto instauratori et amplificatori suo, vix statui potest. Quantum decoris et ornamenti hic loco addiderit, argumento sunt instrumentum [Col. 0836C] et carmina ab ipso hac de re condita, quae ex Hariulfo et Anschero infra exhibeho. Nam tres eo in loco erectae basilicae, ad quas per triangulare claustrum seu dormitorium iter continuum erat: in quibus Acaemetarum more perpetua jugisque psalmodia (Laudem perennem vocant) celebrabatur. In his arae multae, reliquiarum sacrarum et ornamentorum immensa supellex: quae omnia vel contulis Angilbertus, vel Carolo donante promeruit. Monasterii novam fabricam aggressus videtur ab anno 793, quo creatus est abbas. Ecclesiae majoris dedicatio post tertiam legationem ex Italia anno (ut conjector) octingentesimo primo est facta per episcopos duodecim; translata sanctorum Richarii, Caidoci, et Fricorii, alio nomine Adriani, corpora in pretiosas thecas, quas versibus exornavit. Denique ne quid suae in Richarium devotioni deesset, ejus Vitam per Alcuinum elegantiori stylo expoliri curavit, praecipiente Carolo Augusto, qui »Pascha anni 800 apud [Col. 0836D] sanctum Richarium celebravit,« teste Eginhardo in Annalibus. Haec omnia tum propensa in Deum pietate, tum eximio adversus sanctum Richarium studio aggressus exsecutusque est.

22, 23. Post haec vir sanctus obtinuit a Carolo Magno ut monasterium Forestense [Forestmonstier], constructum eo in loco, ubi sanctus Richarius supremos vitae dies absolverat, a Centulensi avulsum, denuo ipsi perpetuo subderetur, uti discimus ex ms. fragmento, quod Hariulfi chronographi exemplari cum Caroli diplomate subjectum est in hunc modum: »Postquam igitur memorabilis Angilbertus cum summa cordis diligentia locum restruxit, et non solum interiora, sed ejus etiam exteriora magno decore ornavit, et cum jam rite peractis omnibus in loci reaedificatione laborare desiisset, accessit ad domnum Carolum Magnum regem, et petiit ut cellam Forestensem, quam sanctus Richarius primus inhabitarat et aedificaverat, quamque multis et magnis [Col. 0837A] miraculorum signis ob ejusdem sancti merita Dominus illustrabat, sua regia auctoritate ad abbatem Centulae perpetim pertinere firmaret. Et ille qui multo majora dilectissimo viro et pro sua sanctitate jam venerando praestare promptissimus existebat, hoc quoque ejus postulatum libentissime indulsit. Nec sola concessione simplici contentus, regium scriptum inde fieri jussit ad posterorum notitiam servandum, quod nostris archivis adhuc integrum servatur.« (Hanc chartam vide Patrologiae tom. XCVII, col. 986.)

24. Anno Christi octingentesimo Carolus, teste Eginhardo cum aliis, »sanctum Pascha apud sanctum Richarium celebravit. Inde iterum per littus maris agens, Rothomagum civitatem venit: ibique, Sequana amne transmisso, Turonos ad sanctum Martinum orationis causa profectus est. Moratus ibi dies aliquot propter adversam Liutgardae conjugis valetudinem, quae ibidem et defuncta et humata est, inde [Col. 0837B] per Aurelianos ac Parisios Aquisgrani reversus est. Et mense Augusto inchoante Moguntiacum veniens, generalem conventum ibidem habuit, et iter in Italiam indixit, sub finem anni profectus Romam.« Euntem Angilbertus Romam comitatus est, ut scribit Petavius, et a Leone papa III privilegio obtinuit, ut totius Centulae villae (Petavii verba refero) curam ecclesiasticam solus haberet abbas: nec quidquam episcopus Ambianicae sedis de ecclesiis aut clericis ejusdem loci constituere posset. Idque »suggestione« (Privilegii verba ista sunt, teste Petavio) »fratris et coepiscopi nostri Ambianensium antistitis Jesse, simulque Angilberti abbatis: quam quidem in praesentia gloriosi atque excellentissimi filii nostri Caroli (quem auctore Deo in defensionem et provectum sanctae universalis Ecclesiae in Augustum hodie sacravimus) nobis intimarunt,« etc., fitque ibidem mentio Centulensis monasterii, »nuper, inquit, restaurati« et in nobilem statum reducti. Haec Petavius, qui in margine haec addit: Quod privilegium Zacharias diaconus [Col. 0837C] regionarius, et sanctae atque apostolicae Romanae regionarius, et sanctae atque apostolicae Romanae Ecclesiae bibliothecarius, VIII Kal. Januarii, indict. 9 scripsit, recognovit et subscripsit. Quae Petavii verbis huc refero, quod ejusmodi privilegium mihi videre non licuerit. Error est Joannis de Capella, existimantis eo die et anno »privilegium mitrae, sandaliorum, annuli et aliorum pontificalium« etiam Angilberto ejusque successoribus concessum fuisse. Nondum enim illo aevo ejusmodi privilegia abbatibus concedebantur, qua de re alias Deo dante fusius agam. Certe si usus sandaliorum et aliorum pontificalium ornamentorum penes Centulensem abbatem fuisset saeculo XI, frustra Leo papa nonus Gervino abbati Romam accito »sandalia obtulisset, jubens ut his Gervinus uteretur;« neque »venerabilis abbas ea ornamenta ex humilitate recusasse« diceretur apud Hariulfum in Chronici lib. IV, cap. 27.

25. Quantus fuerit eo tempore census monasterii Centulensis, declarat Herici post Angilbertum abbatis [Col. 0837D] »descriptio de thesauro et rebus seu vassallis sancti Richarii.« Haec magna ex parte habetur apud Hariulfum in lib. III, cap. 3. Sed tamen duo praetermisit Hariulfus, nempe enumerationem villarum a monasterio pendentium, quas Joannes de Capella recenset; et proventum ex oppido Centula, cujus proventus summam ex ms. codice et Joanne Bollando huc refero.

»In ipsa Centula habentur mansiones hominum saecularium duo millia quingenta. Unaquaeque persolvit denarios duodecim, pullos quatuor, ova triginta. Servitium domini abbatis et fratrum semper debent, ubicunque necesse fuerit. Molendina quatuor: unde redditur annona permixta sexcenti modii [Joan. de Capella, CXX modia bladi], porcos octo, auccas [Boll., vaccas] duodecim. De mercato per hebdomadam XL solidos, de commeatu per hebdomadam viginti solidos. Sunt ibi clibana tredecim, quae reddunt unumquodque per annum decem solidos et panes [Col. 0838A] trecentos, flatones [Cap., flannos seu tartas] in Litaniis unumquodque triginta. Cura animarum in porticu sancti Michaelis deservit eleemosynis fratrum, valens per annum quingentos solidos. Sepultura pauperum et advenarum in Novavilla in sancto Albino reddit per annum centum solidos ad portam nobilium, ad faciendam inde eleemosynam. Eleemosyna abbatis per unumquemque diem quinque solidos: pauperes quotidiani trecenti, viduae centum quinquaginta, clerici sexaginta. Mansorum unusquisque per annum solvit sextarium unum frumenti, similiter avenae unum, et fabae unum. De matrimoniis per annum viginti libras. Judicium forensium sexaginta octo libras per annum. Item ibidem vicus negotiantium omni anno pallium unum valens centum solidos. Vicus fabrorum cuncta persolvit ferramenta: valet per annum libras tres. Vicus scutariorum omnia voluminum indumenta tribuit, conficit, consuit: valet triginta solidos. Vicus sellariorum cunctas abbati et fratribus ibi degentibus obsoniat sellas. Vicus pistorum [Col. 0838B] centum panes per hebdomadam. Vicus servientium per omnia liber est. Vicus sutorum cuncta famulorum et coquorum calceamenta tribuit. Vicus lanistarum omni anno quindecim sextarios sagiminis persolvit. Vicus fullonum cuncta fratribus filtra administrat. Vicus pellificum cunctas fratribus pelles conficit et consuit. Vicus vinitorum sexdecim sextarios, uni, unumque olei persolvit per hebdomadam. Vicus cauponum unaquaque die triginta sextarios cervisiae. Vicus militum centum et decem, unusquisque semper equum, scutum, gladium, lanceam, caeteraque arma exhibet. Capella nobilium solvit omni anno libras duodecim thuris et thymiamatis. Capellae populi vulgaris quatuor, unaquaeque solvit centum libras cerae, incensi tres. Oblatio ad sepulcrum sancti Richarii valet omni hebdomada marcas ducentas, aut trecentas libras, praeter alia donaria.«

26. Hactenus egregium antiquitatis monumentum, quod hic recudere visum est in gratiam nostrorum. [Col. 0838C] Praeter ea Joannes de Capella recenset centum et duas villas »per modum advocationis« ad idem monasterium pertinentes in redditibus et proventibus, praeter »centum et septemdecim villas seu oppida non declarata, per totidem milites possessa per modum feodi a dicta ecclesia: ex quibus unusquisque tenebatur servire domino abbati et conventui in armis et solemniter, et maxime facere stagium suis sumptibus in festis Nativitatis Domini, Paschae, Pentecostes, et solemnitatum beati Richarii, cum suis familiaribus, et toties quoties erant requisiti. »Hodie quoque subsistit non sine aliquo pristinae dignitatis splendore monasterium sub congregatione nostra, subsistit et oppidum Centula: sed utrumque multum ab antiquo statu defecit.



VIII. Angilberti reliqua facta, scripta per ipsum et ad ipsum.

27. De reliquis Angilberti gestis id solum novimus, [Col. 0838D] quod Caroli Magni testamento anno 811 condito subscripsit post episcopos et abbates Fridogisum et Adalongum Engilbertus.

28. Ad ipsius scripta quod attinet, etsi eum multa scripsisse veri simile sit, nihil tamen de eo nobis relictum est praeter instrumentum ab ipso confectum de instauratione monasterii sui, et praeter versus quosdam tum superius relatos, tum inferius referendos, tum eos quos exhibet Andreas Chesnius in Historiae Francorum tomo II, pag. 646.

29. Ad eum scriptae exstant Alcuini quaedam epistolae, cum Alcuini, tum Caroli Magni nomine, nempe 27, 42, 83 et 92. Laudatur in epistolis 15, 60, 63, 65, 72, 73, 84, et 93; item in poematiis 184, 201, 221, 222 et 270, et in praefatione ad sancti Richarii Vitam. Theodulfus item Aurelianensis episcopus carmen edidit ad Angilbertum, quod est libri tertii tertium, de quo Jacobi Sirmondi judicium tale est: »Refertum est totum hoc Theodulfi carmen nominum [Col. 0839A] mutationibus, quae ab iis fortasse qui audiebant, intelligi poterant; nunc inextricabiles videntur.« Invehitur eo in loco Theodulfus in poetam quemdam, quem Angilbertus mensae suae participem faciebat, hominem qui in bonas musas importune se inferens, eas commaculabat, et peritioribus quibusque silentium imponebat. Carmen incipit ab his versibus:

Quid cycni faciunt, resonant dum talia corvi,
   Et tectis strepitant carmina multa meis?
Nunc fallax simulat hominis rea pica loquelam:
   Despiciens volucres, fercula sacra sedet.
Psittacus et varias imitatur voce camoenas,
   Commaculans musas, vatis Homere, tuas.
Mergulus atque Niger Ligeri piscator in undis,
   Brigenses silvas nunc habitare solet.
Poetam hunc passim Corvum et Corvinianum a nigro colore vocat, contra quem Scottum quemdam infensum ita inducit:

Scottulus accinctus gladio te spectat acuto,
   [Col. 0839B] Perforet ut pectus, Corviniane, tuum.
Non timet hic corvos, volucri nec parceret ulli,
   Si modo Damoetam speret abesse procul.
Non pius est Scottus noster, Damoeta poeta.
   Vertitur in luctum ludus ab ore procax.
Damoeta iste non alius est quam Ricolfus seu Riculfus, Theodulfo iterum laudatus in lib. III carmine, alio nomine Macarius dictus, tum palatinus diaconus, dein archiepiscopus Moguntinus post Lullum, is ad quem exstat Alcuini epigramma 258, cujus hi versus:

Haec tibi, Macari, devovi munera, pastor:
   Cum Christo et sanctis tu sine fine vale.
Sis memor Albini, memoret te gratia Christi:
   Et tu, Nigre meus, candidus esto Dei.
Et infra:

Ut tibi mandavi, Bergenses instrue nostros,
   Et tecum discat qui tibi perplaceat.
[Col. 0839C] Ex his veri simile fit Nigrum hunc esse ipsummet Corvum seu Corvinianum, quem Theodulfus insectatur: qui apud Brigenses seu Bergenses tum degebat, in aulam identidem irrepens et in mensam Angilberti, qui forsan adhuc saecularis erat, et ludicris rebus nimium addictus, ex dictis supra num. 11. An forte Niger et Corvinianus iste Scottus erat Clemens Scottus? quem Carolus docendi gratia in Francia retinuisse dicitur in lib. I Monachi Sancti Gallensis. Caeterum malim hoc loco legere Bergenses, uti apud Alcuinum, quam Brigenses apud Theodulfum: quo nomine, si non fallor, intelliguntur Bergenses monachi coenobii sancti Petri in pago Mosao ad Roram fluvium, Mosae aquis se miscentem ad Ruraemondam; quod coenobium Berg appellatur apud Browerum in Annalium Trevirensium lib. VIII, ubi Lotharius rex hunc locum Hungero Trajecti inferioris episcopo donasse perhibetur anno regni tertio. Conjecturarum satis, et fortasse plusquam satis.



IX. Ejus obitus et sepultura, translationes, canonizatio, festa et reliquiae, successores.
[Col. 0839D]

30. Obiit vir sanctus anno 814, XII Kal. Martii, diebus 22 post Carolum Magnum. Morti proximus, »multa usus humilitate,« inquit Hariulfus, »cujus perseverans fuerat conservator, praecepit ut ante fores templi tumularetur. Locus autem ipsius sepulturae ita aditui ecclesiae proximus est, ut a nemine basilica ingredi possit, qui non sanctam corporis ejus tumbam calcaret.«

31. Varia ejus epitaphia referuntur: unum refert Hariulfus quatuor versibus constans, qui »in gyro sepulturae ejus« legebantur; aliud Anscherus, quod »aereum epitaphium« vocat, hoc est in lamina aerea inscriptum; tertium lego apud Alcuinum, quod est poema 116:

Omnia quae cernis summo renovata decore,
   Interius templum exteriusve sacrum,
[Col. 0840A] Angilbertus ovans jam fecit amore paterno
   Sanctorum, pariter perpetuique Dei,
Non parcens opibus propriis: nam quidquid habebat,
   Ecclesiae larga jam pietate dedit.
Et tu, serve Dei, veniens . . . inde viator
   Haec loca percurre pulchra monasterii,
Ecclesiasque Dei devoto pectore Christi,
   Cerne decus varium per pietatis opus.
Semper in ore tuo Christo dic maxime laudes,
   Talia qui voluit posse suum famulum.
Dicque: Tuo servo requiem da, Christe supernam
   Nomine qui fecit haec speciosa tuo.
Vosque Dei [famuli] pro illo intercedite semper,
   Ut famulum servet Christus ubique suum.
Det veniam scelerum, aeternam tribuatque salutem.
Istud epitaphium si ab Alcuino post mortem (ut videtur) Angilberti conditum est, Angilberto supervixit Alcuinus.

32. Duplicem Angilberti corporis translationem commemorant Hariulfus et Anscherus: unam a Ribbodone abbate anno ab ipsius obitu octavo et vigesimo [Col. 0840B] factam; aliam per Gervinum itidem abbatem saeculo XI.

33. Quo tempore Angilbertus inter sanctos relatus sit, quove primum ejus memoria in divinis officiis celebrari coeperit, inquirendum. Utrumque contigisse puto anno 1110, quando Anscherus abbas ejus rei gratia Paschali summo pontifici librum de Angilberti Vita, Radulfo Rhemorum archiepiscopo alterum de ejus miraculis obtulit, ut eum in sanctorum canonem referrent, et festivo cultu honorari praeciperent. Sane hanc fuisse Anscheri mentem describendis Angilberti gestis, patet ex fragmento praefationis in librum ab se compositum de ejus Vita: ubi ait hoc ideo se fecisse, ut sciret, »qualiter hic justitiae cultor debeat tractari: utrum, velut hactenus gestum est, inter mortuos fideles memoria illius teneatur, an juxta Scripturam dicentem, Memoria justorum cum laudibus, anniversaria dies ejus in numero sanctorum solemniter celebretur.« Ergo hactenus, id est usque ad tempus [Col. 0840C] Anscheri, Angilberti memoria inter mortuos fideles fusis pro ipso suffragiis habita est, uti praeceperat Gervinus post inventum ejus corpus: nam antea diem obitum ejus non recolebant Centulenses, qui ipsum ignorabant, ex Hariulfo.

34. Post illud tempus, consensu et decreto (ut puto) Paschalis papae II, celebrati sunt sancti Angilberti obitus, itidemque ejus translationis festi dies. In vetusto indice solemnitatum, quae »ad Centulam proprie pertinent,« scripto ante annos quadringentos, has de sancto Angilberto invenio: »XII Kal. Martii depositio sancti Angilberti abbatis et fundatoris;« nam instaurator, fundator alter. »Nonis Novembris translatio prima sancti Angilberti abbatis:« ea nimirum quae per Ribbodonem abbatem facta est, cujus meminit Nithardus in Historiae lib. IV. De alia, cujus auctor Gervinus, nulla mentio in praedicto indice solemnitatum.

35. Quis Angilberti abbatis successor fuerit, lis [Col. 0840D] est inter auctores. Hariulfus ei substituit Nithardum filium, »quem de regis filia Berta susceperat.« Id falsum esse Paulus Petavius in Syntagmate Nithardi demonstrat hoc argumento, quod Nithardus anno a patris obitu trigesimo, id est, anno 844, quo Historiam suam composuit, nondum saeculo nuntium remiserat. Hoc etiam argumento Petavius refellit scriptorem secundae Vitae Anscherum, qui Nithardum subjicit Ribbodoni abbati anno praedicto e vivis erepto: cui Ludovicum sufficit, Ludovico Nithardum, uti eum docuit haec notatiuncula margini codicis Hariulfi ab antiquo descripta: »Post domnum Ludovicum praefectus dicitur domnus Nithardus. Et quoniam tum persecutio gravis insistebat paganorum, etiam maritimae [Franciae] comitatum suscepit.« Denique Petavius Nithardum conjicit bello peremptum fuisse anno 853, cum Dani Suevique, quos Theotisci Nortman, id est Aquilonares, appellant, suae habitationis finibus egressi, jam per [Col. 0841A] viginti annos omnem oram maritimam incendiis, rapinis omnique crudelitatis genere afficerent. Erit forsan qui dubitet an Nithardus Centulensis monasterii abbas fuerit, eo quod in quodam rhythmo, quem Angelramnus abbas Centulensis de abbatibus antecessoribus suis annis centum ante Hariulfum condidit, omissus sit Nithardus. Audi Hariulfum in lib. IV, cap. 17, agentem de Angelramno: »Is ipse [Col. 0842A] honorabilis vir posteritati consulens, catalogum rhythmicum de Patribus sancti hujus loci, non quidem omnes designans, sed tantummodo illos memorans quorum nomina vel chartae, vel quaelibet pittaciola insinuare videbantur, vel etiam Vita sancti Richarii specialiter notificabat. (Quae sequuntur in editis desunt.) Scripsit autem in hunc modum.

    [Col. 0841] Quae occurrunt memoriae---Licet non sint in ordine,
    Centulensis coenobii---Abbatum scribo nomina.
    Prae omnibus egregius---Pastor noster Richarius,
    In hac villa progenitus,---Primus in albo ponitur.
    Ocioaldus sequitur.---Angelbertus magnificus.
    Guitmarus vir sanctissimus.---Helisachar et Aldricus.
    Quibus Hericus additur---Hludoguicus et regius,
    Herbertus, Symphorianus---Ruodulfus, Karlomannus.
    Cum Guelfone et Hedenoldo,---Gerbertus et Fulchericus
    Post Ingelardum igitur---Angelramnus adscribitur
    Sancti imitator ordinis---Et studiosus litteris.


[Col. 0841B] Haec quidem honorabilis Angelramnus.« Hic catalogus etsi accuratus non sit, dubitandi tamen fundamentum praebet de Nithardi abbatiali dignitate. Verum huic dubitationi occurrit Hariulfus in lib. IV, cap. 17, ubi post plura ita concludit: »Haec igitur abbatum nomina, quae in domni Angelramni scripto minus, in nostro vero plenius habentur, id est domnus [Col. 0842B] Nithardus, domnusque Ribbodo, Helgaudus quoque et Coschinus; duo prima in codice a Gorzia delato, tertium autem in membranis nostri gymnasii reperta sunt. Nam de domno Coschino plura apud Gemeticum coenobium scripta tenentur, ex quibus comprobatur isdem vir tam nostri, quam illius abbas fuisse loci.«




[Col. 0841]
DE RESTAURATIONE MONASTERII CENTULENSIS.
(Apud Mabill., ibid.)

[Col. 0841B] Ego Angilbertus considerans ac diligentissima investigatione [Col. 0841C] et mentis affectu pertractans, qualiter una cum consensu fratrum meorum et omnium fidelium sanctae Ecclesiae caeterorumque bonorum hominum, hunc sanctum locum, mihi licet indigno ab omnipotente Deo, et excellentissimo domino meo Carolo serenissimo Augusto [a 1Kb] ad gubernandum commissum, auxiliante Domino in melius reaedificare voluissem; ut monachi et caeteri famuli ibidem consistentes, vel etiam successores nostri, qui per diversa temporum spatia successuri erunt, Deo militare pro me et pro praedicto domino meo ejusdem Dei clementiam attentius valeant implorare, quatenus illis facta nostra ad perpetuam consolationem, nobisque, qui pro Dei amore laboravimus, illis orantibus [Col. 0841D] ad mercedem proficiant sempiternam; secundum quod ratio permisit, et possibilitas nostra administravit, non tamen quantum voluimus, sed quantum occurrimus, sicut in sequentibus declaratur, laborare curavimus.

Quia igitur omnis plebs fidelium sanctissimam atque inseparabilem Trinitatem confiteri, venerari et mente colere, firmiterque credere debet, secundum [Col. 0842B] hujus fidei rationem in omnipotentis Dei nomine [Col. 0842C] tres ecclesias principales, cum membris ad se pertinentibus, in hoc sancto loco, Domino cooperante, et praedicto domino Augusto juvante, fundare studuimus: quarum major et prima est in honore sancti Salvatoris et sancti Richarii; alia in honore sanctae genitricis semperque virginis Mariae et sanctorum apostolorum; tertia vero in claustro fratrum in honore sancti Benedicti abbatis et reliquorum sanctorum regularium abbatum; quae etiam mirifico ordine dedicatae sunt a venerabilibus duodecim sanctis episcopis, quorum nomina ob venerationem et memoriam illorum huic opusculo adnectenda esse judicavimus. Hi sunt Megimhardus Rodomensis Ecclesiae sedis venerabilis archiepiscopus, Georgius [b 1Kb] , Absalon, Gerfridus, Pleon, Hildiguardus, Theodoinus, [Col. 0842D] Ydelmarus [Leg. Hidelmarus], Benedictus, et Kellanus praeclarissimi episcopi: Joannes vero et Passivus sanctae Dei Romanae Ecclesiae legati, praesules nobilissimi. Nam altare sancti Salvatoris, in quo positae sunt reliquiae ejus et sanctorum Innocentium, qui pro eo passi sunt; et altare sancti Richarii, in quo sunt reliquiae sanctae genitricis Mariae et [Col. 0843A] ejusdem sancti Richarii; altare sancti Petri, in quo reliquiae ejus et sancti Pauli sanctique Clementis; altare sancti Joannis Baptistae, in quo reliquiae ejus, et Zachariae patris ipsius; altare sancti Stephani, in quo reliquiae ejus et Simeonis, qui Dominum in ulnas suscepit; altare sancti Quintini, in quo reliquiae ejus et sanctorum Crispini et Crispiniani: altare sanctae Crucis, in quo reliquiae ligni ipsius; altare sancti Dionysii, in quo reliquiae ejus, Rustici et Eleutherii; altare sancti Mauricii, in quo relinquiae ejus, Exsuperii et Candidi; altare sancti Laurentii, in quo reliquiae ejus, Sebastiani et Valeriani; et altare sancti Martini, in quo reliquiae ejus, et Remedii, Vedasti, Medardi, Gualarici, Lupi, Servatii, Germani atque Eligii. In ecclesia vero sancti Benedicti [Col. 0843B] altare ipsius, in quo sunt reliquiae ejus, et Antonii et Columbani; altare sancti Hieronymi, in quo sunt reliquiae ejus, Ephrem et Aequitii [a 1Kb] ; et altare sancti Gregorii, in quo reliquiae ejus, Eusebii et Isidori; ab eisdem jam dictis electissimis viris condigne ac diligentissime cum ingenti gaudio sub die Kalendarum Januarii fuerunt Domino consecrata. In ecclesia etenim beatae Mariae virginis altare ipsius, in quo reconditae sunt reliquiae ejus et sanctae Felicitatis, Perpetuae, Agathae, Agnetis, Luciae, Caeciliae, Anastasiae, Geretrudis, et Petronillae; altare sancti Pauli, in quo reliquiae ejus, Barnabae et Timothei; altare sancti Thomae, in quo reliquiae ejus, Ambrosii et Sulpicii; altare sancti Philippi, in quo reliquiae ejus, Silvestri et Leonis; altare sancti Andreae, [Col. 0843C] in quo reliquiae ejus, Georgii et Alexandri; altare sancti Jacobi, in quo reliquiae ejus, Xysti et Apollinaris; altare beati Joannis Evangelistae, in quo reliquiae ejus, Lini et Cleti; altare sancti Bartholomaei, in quo reliquiae ejus, Ignatii et Polycarpi; altare sancti Simonis, in quo reliquiae ejus, Cosmae et Damiani; altare sancti Matthaei, in quo reliquiae ejus, Marci et Lucae; altare sancti Thaddaei, in quo reliquiae ejus, Nazarii et Vitalis; altare sancti Jacobi fratris Domini, in quo reliquiae ejus, Gervasii et Protasii; altare sancti Matthiae, in quo reliquiae ejus, Hilarii et Augustini; sexto Idus Septembris in ejus sacratissima Nativitate a venerabilibus episcopis, Georgio videlicet, Absalone, Pleone, et Gerfrido honore dignissimo sunt dedicata. Sed et altare beati archangeli [Col. 0843D] Gabrielis, quod est situm in porta meridiana, octavo Kalendas Aprilis in Annuntiatione sanctae Mariae; Michaelis vero quod est in porta occidentali, octavo Kalendas Octobris ab Hildegualdo venerabili episcopo; Raphaelis autem, quod est in porta septentrionali, secundo Nonas Septembris in honore ipsorum archangelorum, omnium Virtutum coelorum, a Jesse [b 1Kb] religioso episcopo optime sunt consecrata.

Reliqua vero moenia ipsius monasterii eodem Domino [Col. 0844A] cooperante quae hactenus conspiciuntur constructa, sicuti cernuntur, omnia a fundamentis studuimus reaedificare, et ut habitatores illius in eo missarum solemnia frequentare, et omnipotenti Domino delectentur deservire, ipso adjuvante, muro curavimus firmiter ambire.

Dum enim praescriptas ecclesias prudenti consilio in honore Domini nostri Jesu Christi, suaeque gloriosae genitricis, et omnium sanctorum ejus, sicut supra scriptum est, fundatas perspiceremus, magno desiderio nimioque amoris ardore sumus accensi, ut secundum possibilitatem nostram, eodem Domino miserante, partem reliquiarum illorum sanctorum ad ornandas easdem sanctas Dei ecclesias adipisci mereremur. Quapropter totis viribus totaque mentis [Col. 0844B] intentione laborare contendimus, qualiter per auxilium omnipotentis Dei et adjutorium gloriosi domini mei magni imperatoris de diversis partibus totius Christianitatis, quantas et quales vel unde allatas recondere in hoc sancto loco valuissemus prout in consequentibus patet: id est in primis de sancta Romana Ecclesia, largiente bonae memoriae Adriano summo pontifice, et post eum venerabili Leone papa Romano; de Constantinopoli, vel Hierosolymis per legatos illuc a domino meo directos, ad nos usque delatas; deinde de Italia, Germania, Burgundia atque Gallia a sanctissimis Patribus, patriarchis videlicet, archiepiscopis, necnon episcopis atque abbatibus nobis directas, seu etiam de sacro palatio, quae per tempora ab anterioribus regibus, et postea [Col. 0844C] a jam dicto domino nostro maxime sunt congregatae, per ejus eleemosynam de omnibus partem habere, atque in hoc sancto loco condigne recondere meruimus. Sed de his de quibus certi fuimus, et a praedictis sanctissimis viris breves recepimus, omnium illarum nomina in hoc opusculo inserere non negleximus: quatenus a nobis et a cunctis successoribus nostris, qui per tempora in hunc sanctum locum successuri sunt, et hoc nosse voluerint, magis nomen Domini nostri Jesu Christi per quem nobis haec, licet indignis, et caetera bona largita sunt, per omnia et in omnibus semper glorificaretur, qui est benedictus in saecula. De caeteris vero reliquiis, de quibus incerta sunt nobis nomina, ab eisdem sanctis [Col. 0844D] Patribus receptis, minime scripsimus: caeterarum autem, sicut decrevimus, nomina isto ordine notari curavimus. Primum reliquias Domini et Salvatoris nostri, et ejus gloriosae genitricis, et sanctorum apostolorum, et caeterorum martyrum; postea confessorum, necnon autem sanctarum virginum atque continentium subsecuti sumus.

De ligno Domini, de veste ejus, de sandalis ejus, de praesepe ejus, de spongia ejus, de Jordane ubi baptizatus est; de petra ubi sedit, quando quinque [Col. 0845A] millia hominum pavit; de pane unde distribuit discipulis suis; de templo Domini; de candela quae in nativitate ejus accensa est; de monte Oliveti ubi oravit; de mensa ejus; de monte ubi transfiguratus est; de columna ubi flagellatus est, de ligaminibus unde ligatus est; de petra unde crucem adscendit; de clavis unde crucifixus est; de loco Calvariae; de buccella ubi fel et acetum mistum fuit; de petra super quam sanguis de latere ejus stillavit; de sepulcro Domini; de lapide revoluto ab ostio monumenti; necnon et de sepulcro Innocentium, qui pro eo passi sunt; de monte Horeb, de lignis trium tabernaculorum.

De lacte sanctae Mariae, de capillis ejus, de veste ejus, de pallio ejus. De barba sancti Petri, de sandaliis [Col. 0845B] ejus, de casula ejus, et de mensa ejus. De mensa sancti Pauli, de orario ejus, de cippo in quo missus fuit. De cruce sancti Andreae. De manna sancti Joannis evangelistae. De reliquiis apostolorum Jacobi, Philippi, Thomae, Bartholomaei, Matthaei, Simonis, Thaddaei, Matthiae, Barnabae et Timothei. De ossibus Zachariae patris sancti Joannis Baptistae. Reliquiae beati Simeonis, qui Dominum in ulnas suscepit. De capillis beati Joannis Baptistae, de sanguine ejus, de veste ejus.

De costis sancti Stephani, de lapide unde lapidatus est; de craticula sancti Laurentii. Digitus sancti Apollinaris; de spongia sancti Symphoriani, et de veste matris ejus. Reliquiae sancti Pancratii, Vigihi, Sisinnii, Martyrii, Pamphili, sanctorum Geminorum, [Col. 0845C] Fabiani, Valerii, Pergentini, Cosmae, Damiani, Anastasii, Georgii, Alexandri, Cassiani, Magni, Vitalis, Nazarii, Naboris, Celsi, Gervasii, Protasii, Innocentis, Laurentii, Tiburtii, Valeriani, Hippolyti, Christophori, Felicis, Mauricii, Candidi, Exsuperii, Victoris, Innocentii, Benigni, Dionysii, Rustici, Eleutherii, Cornelii, Leodegarii, Sixti, Firmini, Saturnini, Quintini, Valentini, Marcelli, Luciani, Crispini, Crispiniani, et de ossibus quadraginta martyrum, et de sanguine aliorum multorum.

Sancti Hilarii, Martini, Germani, Medardi, Audoeni, Eligii, Amandi, Lupi, Aventini, Sulpicii, Remedii, Maurilionis, Albini, Servatii, Hieronymi, Aequitii, Ephrem, Gregorii, Augustini, Leonis, Silvestri, [Col. 0845D] Felicis, Isidori, Donati, Benedicti, Columbani, Isaac, Vincentii, Antonii, Paulini, Fortunati, Simpliciani, Gualarici, Vedasti. Reliquiae ex corporibus sanctorum, quae condidit Paulinus papa [id est, episcopus seu patriarcha Aquileiensis]. Reliquiae sancti Megimboldi, Prasci, Eugenii, Fronti, Fidelis, [Col. 0846A] Asterii, Simpliciani, Faxidi, Astogii, Gislarii, Sperati, Roberti, Galemeri, Osqualdi [Forte, Oswaldi].

Felicitatis, Perpetuae, Agathae, Eugeniae, Theclae, Caeciliae, Petronillae, Euphemiae, Faustae, Eufrasiae, Aldegundis, Columbae, Feliculae, atque Scholasticae. Huc usque de certis sanctorum reliquiis, de quibus a sanctis Patribus, qui eas nobis largiti sunt, nomina certa recepimus, separatim martyres vel confessores descripsimus. Deinceps autem distincte aliorum sanctorum nomina, sive martyrum vel confessorum, quia non invenimus, minime scripsimus.

His ita, sicut paulo superius scriptum est, honorifice decenterque reconditis, in nomine sanctae Trinitatis cum multa diligentia paravimus capsam [Col. 0846B] majorem auro et gemmis ornatam, in qua posuimus partem supra scriptarum reliquiarum, quam cum ipsis ob venerationem illorum sanctorum, quorum reliquiae in ea recondi videntur, subtus cryptam [a 1Kb] sancti Salvatoris ponere studuimus, nam caeterorum sanctorum reliquias, quae supra leguntur ascriptae, per alias tredecim capsas minores auro argentoque vel gemmis pretiosis honestissime paratas, quas a saepe dictis venerabilibus Patribus cum eisdem reliquiis, donante Domino, adipisci meruimus dividere, atque super trabem quam in arcu [b 1Kb] coram altare beati Richarii statuimus, ponere curavimus: qualiter in omnibus sicut dignum est, laus Dei et veneratio omnium sanctorum ejus, in hoc sancto loco semper adoretur, colatur, atque veneretur.

[Col. 0846C] Cumque praescriptorum sanctorum venerationi altaria ordinata atque de eorum reliquiis venerabiliter, ut supra legitur, a nostra parvitate essent ornata; diligenti cura tractare coepimus, qualiter ea ad laudem et gloriam Domini nostri Jesu Christi, ob venerationem sanctorum omnium, in quorum honore sunt consecrata, de donis Dei et largitate magni domini mei ejusque nobilissimae prolis, vel reliquorum bonorum hominum liberorum, mihi ab illis collatis, opere fabrili in auro, argento et gemmis ornare etiam, et ubi loca convenientia existerent, desuper ciboria ponere potuissemus, sicut, prout eodem Domino cooperante valuimus, facere studuimus, id sunt, in ecclesia sancti Salvatoris, [Col. 0846D] sanctique Richarii, altaria fabricata undecim, ciboria [c 8Kb] duo, lectoria auro, argento et marmoribus parata duo. In ecclesia sanctae Dei genitricis Mariae et sanctorum apostolorum altaria fabricata tredecim; ciborium unum, et lectorium optime paratum unum. In ecclesia sancti Benedicti altaria [Col. 0847A] parata tria. In ecclesiis vero sanctorum angelorum Gabrielis, Michaelis, et Raphaelis altaria tria, quae simul fiunt altaria triginta; et ciboria tria, et lectoria tria. Nam de aliis vasis et supellectilibus habentur in eisdem ecclesiis auro argentoque paratae septemdecim; coronae aureae duae; lampades argenteae sex; cuprinae auro argentoque decoratae duodecim; poma aurea tria; calices aurei cum patenis duo; calix unus aureus magnus cum imaginibus simul et patena; alii calices argentei cum suis patenis duodecim; offertoria argentea decem. Ad caput sancti Richarii tabula auro et argento parata una; ostia majora auro et argento parata duo, alia minora duo; alia ostiola similiter parata duo; balteum aureum unum; atramentarium optimum argenteum [Col. 0847B] auro paratum unum; cultellus auro et margaritis paratus unus; codex eburneus auro argento et margaritis optime paratus unus. Punga [a 1Kb] auro parata una; incensaria argentea auro parata quatuor. Hanappi argentei superaurati tredecim; concha argentea major cum imaginibus argenteis una; bocularis [Vulgo bocar, lagenae genus] argenteus unus; urcei argentei cum aquamanilibus suis duo; canna argentea una, eburnea una; situlae argenteae duae; clavis aurea una; scilla argentea una; coronae cum luminibus tredecim; columnae ante altare sancti Richarii auro et argento paratae sex; trabes minores cum arcubus suis argento paratae tres; cloccaria [id est, campanilia] auro parata tria; cloccae [campanulae seu tintinnabula] optimae quindecim cum earum [Col. 0847C] circulis [b 1Kb] quindecim; skillae tres imagines aeneae sex, eburnea una; candelabra auro parata duo; ostia auro parata septem. Insuper donavimus ibi pallia optima septuaginta octo; cappas ducentas; dalmaticas viginti quatuor sericas; albas Romanas cum amictis suis auro paratas sex; albas lineas ducentas sexaginta; casulas de pallio triginta, de purpura decem, de storace sex, de pisce unam, de platta quindecim, de cendato quinque. Stolas auro paratas quinque, fanones [manipulos] de pallio auro paratos decem; cussinos de pallio quinque, saga de pallio quinque.

De libris, Evangelium auro scriptum cum tabulis argenteis auro et lapidibus pretiosis mirifice paratum unum; aliud Evangelium plenarium unum. De [Col. 0847D] aliis libris volumina ducenta.

Insuper etiam plurima ornamenta in fabricaturis, et diversis utilitatibus, in plumbo, vitro, marmore, seu caetera instrumenta quae longum fuit enumerare, prolixiusque scribere: quae tamen tunc temporis appretiata sunt a fidelibus Dei et sancti Richarii, qui vobiscum in Dei servitio laborantes exstiterant, haec omnia valere potuisse libras quindecim millia vel eo amplius.

His et aliis, prout donante Domino valuimus, eleganter [Col. 0848A] dispositis, atque ex diversis praescriptis reliquiis supradictorum sanctorum ornatis ecclesiis, diligenti mentis affectu tractare coepimus, qualiter Domino donante ad hoc pervenire valuissemus, ut sicut in aedificiis marmoreis et in caeteris ornamentis oculis honeste clarescunt humanis, ita etiam in Dei laudibus, in doctrinis diversis et canticis spiritualibus Christo omnipotenti placere valeamus. Quapropter trecentos monachos in hoc sancto loco regulariter victuros auxiliante Deo constituimus: optantes et ordinantes, ut si non plus, istius numeri congregatio in perpetuum habeatur. Centum etiam pueros scholis erudiendos sub eodem habitu et victu [c 1Kb] statuimus, qui fratribus per tres choros divisis in auxilium psallendi et canendi intersint: ita ut [Col. 0848B] chorus sancti Salvatoris centenos monachos cum quatuor et triginta pueris habeat; chorus sancti Richarii centenos monachos, tresque et triginta pueros jugiter habeat; chorus psallens ante sanctam passionem centenos monachos, triginta tribus adjunctis pueris similiter habeat. Ea autem ratione ipsi chori tres in divinis laudibus personabunt, ut omnes horas canonicas in commune simul omnes decantent. Quibus lecenter expletis, uniuscujusque chori pars tertia ecclesiam exeat, et corporeis necessitatibus vel aliis utilitatibus ad tempus inserviat, certo temporis spatio interveniente ad divinae laudis munia celebranda denuo redeuntes. In unoquoque etiam choro id jugiter observetur, ut sacerdotum ac levitarum reliquorumque sacrorum ordinum aequalis [Col. 0848C] numerus teneatur. Cantorum nihilominus et lectorum aequali mensura divisio ordinetur, qualiter chorus a choro invicem non gravetur. Quin imo omnes unanimes sacrificium laudis Domino omnipotenti pro salute gloriosi Domini mei Augusti Caroli, proque regni ejus stabilitate, continua devotione jugiter exhibeant. Matutinali etenim seu vespertinali officio consummato, mox omnes chori ordinabiliter se ante sanctam passionem congregent, decem tantum psalmistis unicuique choro remanentibus: et sic per portam sancti Gabrielis, ac per salam [Vulgo salle, aulam] domni abbatis ambulando, per occidentalem claustri regionem cantando veniant ad sanctam Mariam: ubi oratione pro temporis ratione deposita, remeando veniant ad [Col. 0848D] sanctum Benedictum in orientali parte claustri situm; inde per gradus arcuum intrent ad sanctum Mauricium; sicque intrantes sancti Richarii basilicam, restituantur suis choris.

Illud etiam observari praecipua devotione mandamus, ut nulla dies praetereat absque sacrarum missarum decantatione, videlicet ut si non plus, vel triginta a fratribus diversorum chororum per diversa altaria missae quotidie agantur, exceptis illis duabus de conventu, quae mane et meridie solemnissime [Col. 0849A] celebrantur, in quibus quotidie memoria sanctissimi papae Adriani, et gloriosi domini mei Augusti Caroli, conjugis et prolis ejus teneatur: qualiter juxta verbum Apostoli pro regibus et omnibus [Col. 0850A] qui in sublimitate sunt constituti, Salvatori Deo nostro obsecrationum vel orationum gratias jugiter persolvamus.




[Col. 0849]
STATUTA QUAEDAM RUBRICA.
(Apud Mabill., ibid.)

. . . Qua vero majestate ac reverentia divina ibidem officia celebrarentur, nos docet unum et alterum specimen, quod hoc loco exhibere juvat ex veteri codice, olim Petavianae, tum serenissimae reginae Sueciae, nunc bibliothecae Ottobonianae. In eo codice [Col. 0849B] Angilbertus abbas ordinasse dicitur, ut in die sanctissimo Paschae et in Nativitate Domini fratres et caeteri omnes qui in ecclesia Salvatoris ad missam conveniebant, in eadem ecclesia communionem perciperent. Dum vero fratres et reliqui clerici ab illo sacerdote, qui ipsa die missam cantasset, communicabantur, ut alii duo sacerdotes cum duobus diaconis totidemque subdiaconis, unus viros, alter mulieres ibidem communicaret, ut clerus et populus simul communicati benedictionem, ac completionem missae simul possent audire: quo facto, duo illi sacerdotes, unus ad unum ostium, alter ad alterum, pueros ex ambulatoriis seu porticibus superioribus descendentes communicabant; ac deinde uterque cum suis ministris ad extremum stantes, forte altaris, gradum, [Col. 0849C] communicabant eos, qui ad praedicta loca communicaturi non occurrissent, quod ut rite fieret, idem abbas ordinaverat, ut in duobus illis festis quatuor sacerdotes, totidemque diaconi ac subdiaconi sacerdoti solemnem missam celebranti adessent. Haec de primo ritu.

Alter est de majoribus litaniis, ad quas solemnius faciendas cruces et processiones vicinarum septem ecclesiarum ad sanctum Richarium convenire debebant. Cum eo venissent, omnes simul consistebant ad paradisum sive atrium ecclesiae coram sancta nativitate, atque oratione facta, ibidem ordinate persistebant, divisis hinc inde viris a septentrione, feminis a meridie, praestolantes, dum fratres cum schola, id est pueris, de ecclesia sancti Richarii [Col. 0850A] egrederentur. Et primo quidem per portam sancti Michaelis procedebat is qui vas aquae benedictae ferebat, deinde tres alii totidem thuribula gestantes: tum cruces septem, quas sequebatur capsa major basilicae sancti Salvatoris, media inter tres hinc inde [Col. 0850B] sacerdotes, qui minores capsas gestabant. Postea subsequebantur septeno quique numero diaconi, subdiaconi, acolythi, exorcistae, lectores et ostiarii; ac deinde reliqui monachi septeni et septeni, ne, si bini vel terni incessissent, milliarii spatium implevissent. Hos omnes dein subsequebantur pueri septem cum totidem flammulis seu taedis, et post eos viri nobiles septeni et septeni, a praeposito vel decano electi: quibus nobiliores feminae eodem ordine succedebant. Post hos omnes procedebant septem cruces forensium ecclesiarum, quas sequebantur pueri et puellae cantandi peritae, quae orationem Dominicam, symbolum, aliaque similia concinebant, deinde honorabiliores viri ac feminae ex illis ecclesiis; extremo loco promiscua turba infirmorum ac senum [Col. 0850C] septeno ritu itidem pedibus incedentium: qui autem prae infirmitate non poterant, equitando subsequebantur. His ita ordinatis, procedebatur per medium monasterii, dein per publicam viam, et per portam meridianam, murum gyrando, revertebantur per portam septentrionalem. In his vero majoribus litaniis, post antiphonas, psalmos, aliaque id genus, cantabantur tria symbola, apostolorum, Constantinopolitanum, et sancti Athanasii; deinde oratio Dominica; et post litaniam generalem, fratres cum schola puerorum litanias concinebant, primo Gallicam, secundo Italicam, tertio Romanam: quibus postremo succedebat canticum Te Deum laudamus, et postea missa solemnis ad sanctum Salvatorem.




[Col. 0849]
SANCTI ANGILBERTI CARMINA.



I. Angilbertus abbas ad SS. Richarium et Elegium [a 1Kb] .
(Apud Froben. opp. B. Alcuini.)
[Col. 0849D]

Servulus ecce tuus, Richarius inclyte pastor,
   Haec tibi construxit parvula tecta, Pater.
[Col. 0850D] Semper honoris [F., honorus] ero magno pietatis amore,
   Devotus vere cultor ubique tui [Al., tuus].
Tu prior in gremium mundi de fluctibus almum
   Dante tuum Christo me miserum tuleras.
[Col. 0851A] Nutristi et tenerum [a 1Kb] sacro de lacte salutis
   Os fragile instituens cantibus egregiis.
Te quapropter amo totis, Pater optime, votis,
   Exoptans ut me tu quoque semper ames.
Perfice quod de me coepisti mente benigna,
   Atque tuum famulum redde tuo Domino.
Tu quoque virtutum meritis mihi, sancte sacerdos
   Elegius, precibus auxiliare tuis.
Tu modo magna potes coelesti in sede per illum,
   Te bona qui in terris plurima posse dedit.
O Patres sancti, o clarissima lumina mundi,
   Spes vitae et veniae, vos mihi certa salus,
Ante pedes vestros lacrymis perfusus amaris
   Hic jaciens [jaceo], vitae crimina plango meae.
Saepius et feriens nimium rea pectora pugnis,
   [Col. 0851B] Et peccata pio confiteor Domino.
Vos mihi nunc misero mites estote Patroni:
   Criminibus veniam poscite, quaeso, meis,
Magna reor vobis restat laus, gloria, merces:
   Servulus ut vester in nece non pereat,
Quisque legat titulum, dicat, precor, Angilberto;
   Pauperis ac miseri, Christe, memento tui,
Sit benedicta domus haec per te, Christe, precamur,
   Ut veniant servis hic tua dona tuis.



II. Carmen inscriptum deintus turris sancti Richardi in Centulensi monasterio.


Omnipotens Dominus, qui celsa vel ima gubernas,
   Majestate potens, semper, ubique Deus.
Respice de solio, sanctorum gloria, summo,
   [Col. 0851C] Auxiliumque tuis, Rex bone, da famulis.
Principibus pacem, subjectis adde salutem.
   Hostis pelle minas, et fera bella preme
Haec quoque quae statui fulgentia culmina templi
   Angilbertus ego, sint tibi grata Deo.
Augusto et Carolo, cujus virtute peregi,
   Concede imperii gaudia magna tui.
Quisquis et hic summas precibus pulsaverit aures,
   Effectum tribuas semper habere Deus.



III. Carmen in pavimento ecclesiae sancti Richardi depictum.


Hoc pavimentum humilis abbas componere feci
   Angilbertus ego, ductus amore Dei:
[Col. 0851D] Ut mihi post obitum sanctam donare quietem
   Dignetur Christus, vita salusque mea.



IV. Carmen ad Pippinum.
(Ex Duchesnio, Script. rerum Francic.)


Jamque ades Hisperiis Pippinus rector ab oris,
   Ut cumules Caroli gaudia magna patris.
Nam velut Eois consurgit Phoebus ab astris,
   Gentibus Occiduis sic decus ipse nites.
Exspectate diu saltem nunc adfore gaudent
   Alpibus e gelidis te pater atque genus.
Principe cum tanto plebs, clerus, ara, sacerdos,
   Adventus vestri gaudia magna metunt.
[Col. 0852A] Nam quantum tardas studuisti fingere moras,
   Sollicitus patrio corde nitebat amor.
Longius et quantum diludunt gaudia mentem,
   Fortius absentis prolis imago places.
Hoc germanus agit Carolus, praesentia patris
   Carpitur egregii fratris amore sui.
Moratur, causasque morandi se perimatur
   Callibus ambiguas difficilesque vias.
Suspirie surgunt, missosque incassat euntes,
   Segnitiem putans quidquid abesse potest.
Quem Chlodowih, quamvis eodem teneatur amore,
   Solatur, fratris mitius acta ferens.
Parce, inquit, germane, tuis desiste quereri.
   Adveniet noster, credo, sodalis amor.
Namque ego praesentis caperem dum praemia noctis,
   [Col. 0852B] Adstetit egregii fratris imago mei.
Meque per amplexus et plurima gaudia lusit.
   Dixit abscedens: Prospera cuncta gero.
Et cito praecharis obtutibus adfore vestris
   Me scito, et Carolo haec refer acta meo.
Nam non complentur crescentis cornua lunae
   Quam sibi te socio oscula fida dabo.
Jam donante Deo non somnia cernimus ultro,
   Somni sed fructus Angilbertus ego.
Nam te Lingonicis amplector victor in arvis
   Vix passus verbis miscere verba piis.
Te patrius vexabat amor, me torret uterque,
   Ipsius assiduus, nunc tuus altus amor.
Exspectate diu, spatium da quaeso precanti,
   Ut paucis verbis plurima verba feres.
[Col. 0852C] Sis felix, solitus nostrum renovare dolorem.
   Nam cito discedens vulnera nostra novas.
Sit tecum qui cuncta regit praecelsa vel ima,
   Ducat incolumem per vada, perque viam.
Ut te suscipiat gremius venerande parentis,
   Christi defensus tegmine sanus eas.
Si vos conjunctos defensio diva per annos
   Protegat a cunctis munere macte malis.
O cur non merui regis tunc cernere vultus,
   Cum te complectens oscula pura daret.
Cum Carolus sitiens et Chludwih anxius heros
   Ancipitem risum vix sibi corda tegunt.
Quid Chrodthrudis agat, quid Berta et regia fari
   Exspectans poterit, gaudia tanta ferens?
[Col. 0852D] Quid Gis [F., Gisla] et Teodrada simul cum prole retractant,
   Caetera regali quas tuus agit amor.
Quid Gisla egregii sponsa praepulchra Tonantis
   Quid Luitgardis ovans Regis amore luat.
Quid Hildibaldus praecellens ordine vatis,
   Quidve duces, comites, quid puer, atque senes.
Cunctos altus amor sacratis legibus urit,
   Vultibus et vestris lumina fixa tenent.
Haec maneant patri et germanis gaudia pacis,
   Haec maneant Francis festa beata bonis.
Hoc firmet Christus regnum dominator ab astris,
   Ut vigeat prolis polleat ipse pater.
[Col. 0853A] Te Carolus germanus amet, tu dilige amantem:
   Vos Chludwih gemino nectite amore pio.
Ipse repensabit vobis dilectus amorem,
   Sic pariter proprium discite amare patrem.



V. Epitaphium sancti Chaidoci confessoris.
(Apud Mabill., Act. SS. ord. S. Bened.)


Mole sub hac tegitur Chaidocus jure sacerdos:
   Scotia quem genuit, Gallica terra tegit.
Hic Domini Christi gaudens praecepta secutus,
   Contempsit patrias mente beatus opes.
Hinc sibi concrevit centeni copia fructus,
   Et metit aetherei praemia larga soli.
[Col. 0854A] Huic Angilbertus fretus pietate magistra,
   Et tumulo carmen condidit et tumulum.



VI. Epitaphium Fricori seu Adriani.
(Apud Mabill., ibid.)


Corpore terreno qui cernitur esse sepultus
   Gaudia pro meritis coelica laetus habet.
Iste fuit Fricorus Chaidoco consociatus,
   Quem sibi concessum Centula gaudet ovans.
Hic virtute valens despexit prospera mundi,
   Et modo viventi gloria magna patet.
Quando Deo placuit coelorum regna petivit,
   Nunc Angilberti carmine fulget. Amen.




ANNO DOMINI DCCCXVI.
LEIDRADUS LUGDUNENSIS EPISCOPUS.




[Col. 0853]
NOTITIA HISTORICA IN LEIDRADUM.
(Ex Galland., Biblioth. vet. Patrol., tom. XIII.)

[Col. 0853B] Leidradus natione Noricus [(a) 1Kb] , Caroli Magni pernecessarius, ut quidam sibi velle videntur, etiam bibliothecarius. Sedem Lugdunensem post Hilduinum Adonis nepotem [(b) 1Kb] obtinuit ab anno 799 ad 813. Intra hoc tempus delata sunt Lugdunum, et in majori ecclesia collocata ossa beati Cypriani, et capita sanctorum martyrum Pantaleonis, et Sperati Scillitani [(c) 1Kb] . Multas aedificavit ecclesias, monasteria erexit, cantum in Lugdunensi ecclesia restauravit, aliaque praestitit boni ac diligentis pastoris officia, quamvis adversa corporis valetudine. [(d) 1Kb] Jussu Caroli Hispaniam repetiit, ut adversus Felicis doctrinam populos [Col. 0854B] muniret. Initio imperii Ludovici in Suessionense monasterium se recepit, in cujus locum Agobardus suffectus est [(e) 1Kb] . Haec invenire licet in Agobardo Baluzianae editionis. Superant ex operibus ejus, liber de Sacramento baptismi cum epistola de eadem re ad imperatorem, quae in Analectis suis publicavit Mabillonius, a quo et nos accepimus. Praeterea epistolae duae, quae leguntur ad calcem Agobardi Baluziani. Utramque ex illo nos recudendam curavimus. Vix in monasterio Suessionensi annum explevit Leidradus, ibique vita est functus.




[Col. 0853]
LEIDRADI LIBER DE SACRAMENTO BAPTISMI AD CAROLUM MAGNUM IMPERATOREM.

[Col. 0853C] Domino Christianissimo et gloriosissimo Carolo imperatori, felicissimo, augusto.

Praecipere [a 1Kb] nobis dignati estis, ut aut per nostra scripta aut per nos ipsos cognoscatis, qualiter nos et suffraganei nostri doceamus et instruamus sacerdotes Dei, et plebem nobis commissam de baptismi sacramento, et caeteris quae circa baptismum celebrantur. Deinde si in hoc quod praedicamus, nos ipsos custodiamus. Quae omnia sicut difficilia sunt et ardua ad cognoscendum, ita quoque perplexa et laciniosa ad innotescendum: praecipue nobis, quos et tenuitas [Col. 0854C] ingenii angustat, et magnitudo rei ita opprimit, ut ante reundum sit quam levandum. Sed quia ille jussit qui nec falli potest tergiversatione, nec contemni silentio, aggrediendum est opus, et juxta facultatem virium exponendum quod in regenerationis sacramento percipimus tenendum. Quidquid autem secus quam decet a nobis profertur, non est causa temeritatis, sed timiditatis: quia ei respondemus ad cujus interrogationem tacere non audemus. Illi scientiam nostram offerimus qui magis solet docere quam reprehendere, cujus reprehensio vita est saluberrima, [Col. 0855A] ut magis quisque ex ea erudiatur quam confundatur; cujus eruditio ad sermonis sui consortium cunctos clementer invitat, injuste nullum deterret. Vestrae ergo constantissimae modestiae freti favore, in quantum attingere de his rebus possumus; licet parum digne possimus dicere; exponimus quod nobis jussum fuisse a vobis advertimus, maxime verbis sanctorum Patrum ex diversis opusculis sumptis. Et priusquam ad caetera veniamus, libet pauca de his quae ab exordio mundi ad potentiam baptismi pertinentia praefigurata sunt, ponere, et nativitatis secundae, imo in Christo primae, digerere sacramenta, ac deinceps de caeteris rebus tractare: maxime quia dicitis vos velle cognoscere qualiter doceamus et instruamus plebem et sacerdotes.



CAPUT PRIMUM. De significationibus sacri baptismatis.
[Col. 0855B]

Igitur rudis mundus, necdum sole rutilante, nec pallente luna, nec astris micantibus, incompositam et invisibilem materiam abyssorum magnitudine, et deformibus tenebris opprimebat. Solus Spiritus Dei in aurigae modum super aquas ferebatur, et nascentem mundum in figura baptismi parturiebat. Inter coelum et terram medium exstruitur firmamentum, et juxta Hebraici sermonis etymologiam, coelum, id est Samaim, ex aquis sortitur vocabulum, et aquae quae super coelos sunt in laudes Domini separantur. Unde et in Ezechiel crystallum super cherubim videtur extensum, id est compactae et densiores aquae. Primum de aquis quod vivat egreditur, et pennatos [Col. 0855C] fideles de terra ad coelum levat. Fabricatur homo, et inter manus Dei aquarum sacramenta versantur. Plantatur paradisus in Eden, et unus fons in quatuor principia dividitur, qui postea secundum visionem Ezechielis prophetae egrediens de templo, et contra solis ortum vadens, amaras aquas mortuasque vivificat. Peccat mundus, et sine aquarum diluvio non purgatur: statimque columba Spiritus sancti expulso alite teterrimo, ita ad Noe, quasi ad Christum in Jordanem devolat, et ramo refectionis ac luminis pacem orbis annuntiat. Pharao cum exercitu suo nolens populum Domini exire de Aegypto, in typo baptismatis suffocatur; et in psalmis de interfectione illius scribitur: Tu confirmasti in virtute tua mare, [Col. 0855D] contrivisti capita draconum in aquis (Psal. LXXIII, 13). Unde et reguli et scorpiones arentia quaeque sectantur: in ara mutatur sacramentum crucis, et LXX palmae apostolorum dulcoratis legis gurgitibus irrigantur. Abraham et Isaac puteos fodiunt; repugnant allophyli, et Bersabeae civitas juramenti, regnumque Salomonis nomen sumit a fontibus. Rebecca invenitur ad puteum, Rachel propter aquas supplantatoris osculo salutatur, Moyses filias sacerdotis Madian aperto puteo ab injuria vindicat. Vox Domini super aquas. Dominus super aquas multas. Dominus diluvium inhabitare facit. Dentes ejus sicut grex detonsarum ovium, quae ascenderunt de lavacro, omnes gemellos [Col. 0856A] habentes, et sterilis non est in eis. Micheas de gratia baptismi vaticinatur: Miserebitur nostri, demerget iniquitates nostras, et projiciet in profundum maris omnia peccata nostra (Mich. VII, 19). Ezechiel ait: Tollam vos quippe de gentibus, et congregabo vos de universis terris, et effundam super vos aquam mundam, et mundabimini ab omnibus iniquitatibus vestris (Ezech. XXXVI, 24, 25). Ipse Salvator post baptisma et sanctificatas suo lavacro aquas Jordanis, primum signum ex aquis facit; et qui ab aquis coeperat finivit in aquis. Latus percutitur lancea, et baptismi pariter atque martyrii sacramenta funduntur. Post resurrectionem suam mittit discipulos in mundum universum, et dicit eis: Ite, docete omnes gentes, baptizantes eos in nomine Patris, et Filii, et Spiritus sancti. Et [Col. 0856B] iterum: Qui crediderit et baptizatus fuerit, salvus erit.

Ex illo ergo tempore coeperunt apostoli docere et baptizare; gentes autem credere et baptizari. Ergo qui baptizandus est, prius docetur ut credat, id est instruatur fide: hoc est enim catechumenum esse, id est instructum. Catechizare est instruere. Sic filii Israel antequam ad mare Rubrum venirent, instructi sunt a Moyse de agni immolatione et ejus sanguine. Unde est ut is, cui per sacerdotem, quasi per Moysem, Deus primum loquitur, catechumenus, id est audiens, nominetur. Nam catechumenum, et instructum et audientem dicunt interpretari. Exorcizantur primum, deinde salem accipiunt et unguntur. Exorcizare Graece dicitur, Latine autem adjurare vel increpare. [Col. 0856C] Per peccatum enim in primo homine lapsi sumus, et in mortis haereditatem omnes devenimus. Impleti sumus timoribus et erroribus merito peccati, cum quo nascimur. Ideo et parvuli exsufflantur et exorcizantur, ut pellatur ab eis diaboli potestas inimica, quae decepit hominem, ut possideret homines. Non ergo Dei creatura in infantibus exorcizatur, vel exsufflatur: sed ille, sub quo omnes cum peccato nascuntur. Est enim princeps peccatorum. Exorcismus autem est sermo increpationis et adjurationis contra immundum spiritum pro [a 1Kb] energumenis sive catechumenis factus, per quem ab illis diaboli nequissima vis et inveterata malitia, vel violata incursio expulsa fugatur. Hoc enim significavit lunaticus ille, quem increpavit Dominus Jesus, et exiit ab illo daemonium. [Col. 0856D] Potestas ergo diaboli exorcizatur et insufflatur in eis, ut ei renuntient; atque erepti a potestate tenebrarum, in regnum Domini sui per sacramentum baptismatis transferantur.

Sal autem in ministerio catechumenis dandus a Patribus ideo est institutus, ut ejus gustu condimentum sapientiae percipiant, neque desipiant a sapore Christi; ne sint fatui, et retro respiciant, sicut uxor Lot, quae versa est in statuam salis; ut ejus signo condirentur hi qui per fidem mundo et actibus desideriisque ejus renuntiant; ut affectiones pristinae non recordentur, neque ad saeculi illecebras revertantur. [Col. 0857A] Unde legis mandatum est, ut omne sacrificium salis adjectione condiretur, dicente legislatore: Nec auferes sal foederis de sacrificio Domini. Propter quod et Dominus in Evangelio ait: Omnis victima sale salietur. Et in alio loco: Habete in vobis salem, et pacem habete inter vos. Aestimant namque quidam, quod etiam apud quosdam gentilium antiqua erat consuetudo, ut qui fidelitatem regibus promittebant, salem adjuratum vel consecratum in praesentiam eorumdem regum quibus fidem promittebant, comederent. Unde in libro Esdrae scriptum est quod principes Samaritanorum regi Persarum, cum de accusatione Judaeorum scriberent, dixerint: Memores sumus salis quod in palatio comedimus (I Esdr. IV, 14).

Differt sane inter [a 1Kb] catechumenos et competentes. [Col. 0857B] Catechumeni itaque sunt, qui primum de gentilitate veniunt, et habentes voluntatem credendi in Christo audiunt verbum fidei, sed nondum appellantur fideles. Competentes autem sunt, qui jam post doctrinam fidei, post continentiam vitae, gratiam Christi percipere festinant. Ideoque appellantur competentes, id est gratiam Christi petentes. Illi petunt et accipiunt, catechizantur et instruuntur instructione sacramentorum: istis salutare symbolum traditur, quasi commonitorium fidei, et sanctae confessionis indicium, quo instructi agnoscant, quales jam ad gratiam Christi exhibere se debeant. Haec tota actio, quae super catechumenis et competentibus celebratur, a quibusdam scrutinium nominatur, non ob aliud, ut putamus, nisi a scrutando, juxta illud Psalmistae: Scrutans [Col. 0857C] corda et renes Deus. Eo quod ibi scrutarentur corda credentium et dubitantium a sacerdotibus, ut intelligerent quis ad baptismum jam rite admitteretur, qui adhuc differretur. Juxta hoc et Dominus in Evangelio ait: Scrutamini Scripturus.



CAPUT II. De tactu narium et aurium: ob quam causam secundum traditionem ecclesiasticam ab omnibus catholicis Christi sacerdotibus fiat.

Introitus fidei et totius sanctae doctrinae ad animum per aures admittitur, et de auditu intellectus exoritur. Neque enim potest aliquis fidei sacramenta cognoscere, nisi audiat praedicantem, affirmante beato Apostolo qui dicit: Fides ex auditu; auditus autem per verbum Dei. Recte ergo ejus sensus organa sanctificantur, [Col. 0857D] sine quo fides ad animum non potest pervenire. Sciendum tamen quod de hac re in diversis regionibus diversus teneatur usus. Alii namque oleo sancto tangunt catechumenorum aures et nares; alii vero sputo; alii absque sputo et oleo; alii etiam os tangunt oleo, ad exemplum Dominicum. Unde scriptum est in Evangelio de surdo et muto: Misit digitos suos in auriculas ejus. Sed sive tactu olei, sive aliter, ideo sanctificantur aures, ut venturi ad baptismum ab omni malo et turpi verbo aures suas impollutas custodiant, sicut scriptum est: Sepi aures suas spinis, et noli audire linguam nequam (Eccli. XXVIII, 28). Et rursus: Da in disciplinam cor tuum, [Col. 0858A] et para aurem tuam verbis prudentiae (Eccli. II, 2). Ergo sanctificatio aurium significat, ut omnes extra disciplinam sermones, quasi doctrinae Christi obloquentes, aversentur fideles ac fugiant, seque ad sola Dei verba audienda convertant: quia auditum suum Christi eloquiis consecrarunt. Nares quoque similis tactu sanctificantur, ut hi qui ad baptismum veniunt, admoneantur tanti mysterii sacramentum usque ad mortem inviolatum atque integrum custodire: ut quandiu spiritum vitae hujus naribus suis attrahunt, a Christi Domini nostri cultura et servitio non recedant. Unde et Job vir sanctus loquitur: Donec superest halitus in me, et spiritus Dei in naribus meis, non loquentur labia mea iniquitatem, nec lingua mea loquetur mendacium. Sed adhuc subtilior intellectus in hac narium [Col. 0858B] sanctificatione signatur. Ille enim tactus ad odoratum fideles provocat spiritalem, ut non corporis sed mentis sensibus Christum inaestimabili suavitate sentire possint, et dicere ei: Post te in odorem unguentorum tuorum curremus (Cant. I, 3). Hunc odorem commendat Apostolus Christianis, cum dicit: Deo autem gratias, qui triumphat nos in Christo Jesu, et odorem notitiae suae manifestat per nos in omni loco, quia Christi bonus odor sumus Deo. Debent ergo fideles ita vivere, ut suavissimus ad Deum odor ex eorum vitae sanctitate conscendat.

Unguntur etiam nunc catechumeni in pectore et inter scapulas oleo exorcizato, cum abrenuntiant Satanae et operibus ac pompis ejus. Quod ideo fieri arbitramur, [Col. 0858C] ut habitaculum cordis ante et retro signetur, quo signo diabolus auctor perfidiae pellatur, et Christus largitor fidei et charitatis ingrediatur. Nam cor hominis est sedes erroris et vitiorum cum a diabolo possidetur: et ipsum efficitur habitaculum fidei, spei et charitatis cum a Christo defenditur et illustratur. Sicut enim scriptum est: De corde exeunt cogitationes malae, adulteria, fornicationes, homicidia. Et: Diliges Dominum Deum tuum ex toto corde. Bene ergo in abrenuntiatione diaboli unguntur corda catechumenorum, ut recedat ab eis cum omnibus operibus et pompis ejus.



CAPUT III. De abrenuntiatione Satanae: vel quae sint opera ejus et pompae.

Abrenuntiatio est abdicatio et repudiatio. Et cum [Col. 0858D] dicimus: Abrenuntias Satanae? quid aliud dicimus, nisi, Resistis diabolo? sicut Apostolus ait: Resistite diabolo et fugiet a vobis, ut sequatur; Appropinquate Deo, et appropinquabit vobis. Resistendum est autem diabolo, spernenda sunt opera ejus, abdicandae pompae, ut non inveniat unde dominetur nobis, sed excludatur de cordibus catechumenorum, ut mundetur domus conscientiae; mundetur autem domus, ut Christus introiens eam, mundam inveniat. In hac professione abrenuntiationis, non hominibus sed Deo et angelis ejus conscribentibus dicitur: Abrenuntio. Abrenuntiandum est non solum vocibus, sed etiam moribus, non tantum sono linguae, sed et actu vitae [Col. 0859A] Postquam autem homo renuntiando diabolo exclusit pessimum invasorem, introducat optimum possessorem.

Differt autem inter opera et pompas. Opera enim diaboli sunt ritus profanus qui idolis exhibebatur; deinde homicidium, furtum, rapina, fraus, perjurium, adulterium, inimicitiae, discordiae, irae, rixae, dissensiones, et caetera hujusmodi. Ad pompam vero diaboli pertinent spectacula, insana gaudia, inverecundus lepor, variaeque pestes lividorum sensuum. Sic enim antiquos Patres novimus praedicasse fidelibus de pompis diaboli fugiendis: »Diabolus spectaculorum insaniam, studiorum ac turpium voluptatum muscipulam quare proponit? nisi ut his delectationibus capiat, quos amiserat. Fugite, dilectissimi, spectacula, [Col. 0859B] fugite caveas turpissimas diaboli, ne vos vincula teneant maligni. Amator est quispiam circi? Quid delectat circo aurigas videre certantes? populos insana furia anhelantes? quemlibet praecedentem adversarii sui equum frangentem? Ista est omnis delectatio, clamare. Quia vicit in theatris. Labes morum est discere turpia, audire inhonesta. Chorus ille et cantio pantomimi illicit auditum, sed expugnat sanum affectum.« Pompae diaboli sunt quaeque illicita desideria quae turpant, non quae exornant animam; ut sunt desideria carnis, desideria oculorum, ambitiones saeculi. Ad concupiscentiam carnis pertinent, illecebrae, voluptates; ad concupiscentiam oculorum, nugacitas spectaculorum; ad ambitionem saeculi insana superbia: ubi est fumus inflatus, ut homo positus [Col. 0859C] in aliqua potestate, hominem se esse non agnoscat, cum de homine judicat. Qui vult ergo vincere tria ista, vincat quae sunt in mundo: et per haec illum vincit etiam, qui suadendo per superbiam decepit mundum.



CAPUT IV. De Symbolo.

Symbolum Graece, Latine vero interpretatur indicium, vel collatio; hoc est, Quod plures in unum conferunt. Id enim fecerunt apostoli in his sermonibus, in unum conferendo unusquisque quod sensit. Indicium autem vel signum idcirco dicitur, quia in illo tempore multi simulabant se esse apostolos Christi, nominantes quidem Christum, sed non eum vera fide nuntiantes. Idcirco posuerunt symbolum, indicium [Col. 0859D] per quod agnosceretur is qui Christum vere secundum apostolicas regulas praedicaret. Discessuri enim apostoli ad evangelizandum in gentibus, hoc sibi praedicationis signum vel indicium posuerunt. Continet autem confessionem Trinitatis et unitatem Ecclesiae, et omnem Christiani dogmatis confessionem. Quod symbolum fidei nostrae non reliquerunt apostoli scriptum atramento in charta, sed in tabulis cordis carnalibus.



CAPUT V. De credulitate.

Post apostolicum symbolum certissima fides, quam magistri Ecclesiarum tradiderunt, haec est scilicet, ut profiteatur Patrem et Filium et Spiritum sanctum [Col. 0860A] unum Deum invisibilem, unius essentiae et potestatis ac sempiternitatis: ita ut, singulis personarum proprietate servata, nec substantialiter Trinitas dividi, nec personaliter debeat omnino confundi. Patrem quoque confiteri ingenitum, Filium genitum, Spiritum autem sanctum nec genitum nec ingenitum, sed ex Patre et Filio procedentem. Filium a Patre nascendo procedere, Spiritum vero sanctum procedendo non nasci. Ipsum quoque Filium ex virgine sine peccato hominem suscepisse, ut quem sola bonitate creaverat, sponte lapsum misericorditer repararet. Quem veraciter crucifixum, et tertia die resurrexisse, et cum eadem ipsa carne glorificata ascendisse ad coelum credimus. In qua carne ad judicium vivorum et mortuorum exspectatur venturus. Et quod [Col. 0860B] in divina humanaque substantia unam Christi gestaverit personam: quam non geminavit utriusque substantiae integritate, sicut non confundit geminam substantiam personae unitate.

Post incarnationem et passionem atque resurrectionem Christi, sequitur, in Symbolo commendatio sanctae Ecclesiae catholicae. Quia demonstratus est Deus, demonstretur et templum ipsius, quod est Ecclesia, sancta, una, vera, catholica, contra omnes haereses pugnans, nunquam expugnata. Haereses omnes de illa exierunt, tanquam sarmenta inutilia de vite praecisa: ipsa autem manet in radice sua, in vite sua, in charitate sua, et portae inferi non vincent eam.

Credimus remissionem peccatorum. Sine ista fide [Col. 0860C] si quis ad baptismum accedit, ipse contra se januam indulgentiae claudit. Omnia prorsus delicta delet sanctum baptisma et originalia et propria, facta, cogitata, cognita, incognita, omnia dimittuntur. Innovat hominem qui fecit omnia; donat delicta, qui non quaerit merita; praevenit gratia etiam ipsam infantiam, ut sint liberi per Christum, qui in Adam a diabolo tenebantur ante captivi. Propter omnia peccata baptismus inventus est. Propter levia, sine quibus esse non possumus, Oratio dominica inventa est. Semel abluimur baptismate, quotidie abluimur oratione. Propter scelera autem, aut aliqua facta immania, id est peccata criminalia, agenda est poenitentia ab his qui ea commiserunt, pro quibus necesse est, ut a Christi corpore separentur. Ergo tribus modis [Col. 0860D] dimittuntur peccata in ecclesia: in baptismate, in oratione, in humilitate majore poenitentiae. Tamen Deus non dimittit peccata, nisi baptizatis.

Credimus etiam resurrectionem carnis; quae praecessit in Christo, ut hoc etiam speret corpus, quod praecessit in capite. Omnis spes fidei nostrae haec est, quoniam resuscitabimur. Resurgent boni, resurgent mali: sed boni ut sempiterna beatitudine fruantur; mali, ut perpetuo igne puniantur.

Credimus vitam aeternam, in qua incorrupti aequales erunt angelis Dei, ut vivant cum ipsis in aeterna vita, in unam immortalitatem ac sempiternam patriam, in qua patria vita nostra aeterna ipse Christus erit. Quid sit autem illud bonum quod promisit Deus [Col. 0861A] sanctis suis, quis explicet verbis? Facilius tamen possumus dicere, in illa vita aeterna quid ibi non sit, quam quid ibi sit. Non est ibi mors, non luctus, non lassitudo, non infirmitas, non fames; nulla sitis, nulli aestus, nulla corruptio, nulla indigentia, nulla moestitia, nulla tristitia. De his igitur quibus catechumenos interrogamus quando baptizantur, sic credimus, et sic eis post baptismum praedicamus.



CAPUT VI. De baptismo.

Baptismus Graece, Latine tinctio interpretatur. Quae idcirco tinctio dicitur, quia ibi homo spiritu gratiae in melius immutatur, et longe aliud quam erat efficitur. Prius enim foedi eramus deformitate peccatorum: in ipsa tinctione reddimur pulchri dealbatione [Col. 0861B] virtutum. Per baptismum restauratur corpus [Forte spiritus] hominis ad priorem statum primi illius hominis ante peccatum; sed non ita, ut securus post baptismum vivat. Nam ad agones producitur contra diabolum vitiorum principem dimicaturus in arena hujus mundi; ubi spectaculum facti sumus huic mundo et angelis et hominibus (I Cor. IV, 9). Utramque enim partem, Christi scilicet et diaboli, infinita populi multitudo spectat luctantem. Duae sunt namque pactiones credentium. Prima pactio est, in qua renuntiavit diabolo et pompis ejus, et universae conversationi illius; secunda pactio est, in qua se profitetur credere in Deum Patrem omnipotentem, et in Jesum Christum Filium ejus, et in [Col. 0861C] Spiritum sanctum. Sed non est ibi finis victoriae. Has pactiones fideles in curiam proferunt angelicam nomina profitentium: in libro excipiunt vitae, non a quolibet homine, sed a superiore coelitus potestate. Jam deinde tirones Dei et milites Christi arma sacramentorum suscipiunt, ut pugnam gerant adversus diabolum. Sed fortissimum munimentum eorum ipse est Christus, quem in baptismo induerunt, sicut ait Apostolus: Qui in Christo baptizati estis, Christum induistis. Qui vult vincere manu, fortis inveniatur in bono opere: figat pedes, non nutent vestigia, ut possit implere victoriam.

Unde et duo sunt genera baptismi. Primum baptismum, quo sordes peccatorum per regenerationis lavacrum abluuntur: secundum, quo quis sanguine [Col. 0861D] suo per martyrium baptizatur. Quo baptismo Christus baptizatus est; ut et in hoc, sicut et in caeteris, formam credentibus daret, sicut ait Apostolus. Christus passus est pro nobis relinquens vobis exemplum. De hoc igitur baptismo ipse Dominus ait: Baptismo habeo baptizari. Et quomodo coarctor, usquedum perficiatur (Luc. XII, 50)! Filiis Zebedaei: Potestis bibere calicem, quem ego bibiturus sum, et baptismo quo ego baptizor, baptizari (Marc. X, 38)? Baptismus autem aquae est, quae tempore passionis de latere Christi profluxit: nullumque aliud elementum est, quod in hoc mundo purget cuncta, quod vivificet universa. Ideoque cum baptizamur in Christo, [Col. 0862A] per ipsum renascimur, ut purificati vivificemur. Fons iste origo est omnium gloriarum: fons iste similitudo est fontis aeterni. Aqua illa non solum sordes lavat, sed et animam a peccatis liberat.

Sanctificatur haec per consecrationem verbi. Tolle autem verbum, et quid est aqua, nisi aqua? » [a 1Kb] Accedit verbum ad elementum, et fit sacramentum.« Virtus verbi per aquam mundat nos. Ait enim Apostolus: Accedamus ad Deum vero corde in plenitudine fidei, aspersi corde a conscientia mala, et abluti corpus aqua munda.

Sciendum autem quod ordo et usus baptizandi diversis temporibus aliter atque aliter fuit; tamen una semper fides, unum baptisma. Aliter baptizavit Joannes, aliter ipse Dominus, aliter apostoli ante passionem [Col. 0862B] Salvatoris, et antequam ex latere ejus sanguis et aqua fluerent, aliter postquam dictum est illis: Ite, docete omnes gentes, baptizantes eos in nomine Patris, et Filii, et Spiritus sancti. Apostolus quoque baptizatos dicit patres, qui ab Aegypto profecti sunt: Nolo enim vos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari. Et re vera egressi de Aegypto ducuntur in manu forti et brachio excelso, et venientes ad mare Rubrum antecedit Moyses famulus Dei portans virgam quam a Domino acceperat: percutit aquas, et statim cogitur fluctus in cumulum, et unda in semetipsa repressa curvatur: soliditatem recipit liquor, et solum maris arescit in pulvere. Ingressi [Col. 0862C] sunt alii salvandi, alii puniendi. Unum elementum aquarum, auctore totius creaturae jubente, judicavit utrosque, separavit pios ab impiis. Moyses figuram habuit Domini Christi: in virga agnoscimus crucem; mare Rubrum accipimus baptismum Christi sanguine purpuratum; regem Aegyptiorum populosque ejus, auctorem peccatorum diabolum cum omnibus ministris ejus. Sed baptismus imago mortis Christi est et sepulturae, sicut Apostolus testatur: An ignoratis, fratres, quoniam quicunque baptizati sumus in Christo Jesu, in morte ipsius baptizati sumus? Consepulti enim sumus cum illo per baptismum in morte, ut quomodo resurrexit a mortuis per gloriam Patris, ita et nos in novitate vitae ambulemus. Si enim complantati [Col. 0862D] facti sumus similitudini mortis ejus, simul et resurrectionis erimus: hoc scientes, quia vetus noster homo simul crucifixus est, ut destruatur corpus peccati, ut ultra non serviamus peccato. Qui enim mortuus est, justificatus est a peccato. Si autem mortui sumus cum Christo credimus quia simul etiam vivemus cum Christo.

Quidam enim senserunt, trinam fieri mersionem propter Trinitatis venerationem: quidam autem propter triduanae sepulturae sacramentum. Sed beatus Gregorius papa [b 1Kb] cuidam se interroganti de trina et simpla mersione, sic respondit: »De trina vero mersione baptismatis nihil responderi verius potest, [Col. 0863A] quam ipsi sensistis; quia in una fide nihil officio sanctae Ecclesiae consuetudo diversa. Nos autem quod tertio mergimus, triduanae sepulturae sacramenta signamus: ut dum tertio ab aquis infans educitur, resurrectio triduani temporis exprimatur. Quod si quis forte etiam pro summae Trinitatis veneratione aestimet; neque ad hoc aliquid obsistit baptizando semel in aquis mergere: quia dum in tribus subsistentiis una substantia est, reprehensibile esse nullatenus potest, infantem in baptismate vel ter vel semel mergere; quando et in tribus mersionibus personarum trinitas, et in una potest divinitatis singularitas designari.« Sed quamvis in morte Christi secundum Apostolum baptizamur, si praetermissa qualibet Trinitatis persona baptismus detur in regenerationis [Col. 0863B] solemnitate, nihil agitur; nisi tota Trinitas invocetur. Quia nonnisi in uno nomine Patris, et Filii, et Spiritus sancti baptismi sanctificatur officium.

Baptismus autem non est hominis, sed Christi. Ideoque nihil interest haereticus an fidelis baptizet; quia sacramentum tam sanctum est, ut nec homicida ministrante polluatur. Habet quidem baptismum Christi haereticus; sed quia extra unitatem fidei est, nihil illi prodest. At ubi ingressus fuit, statim baptismum quod haberet foris ad perniciem, incipit illi jam prodesse ad salutem. Quia sic habent baptismum haeretici, quomodo desertor habet characterem: et tamen si desertor ipse correctus incipiat [Col. 0863C] militare, non ei audet quisquam characterem mutare.



CAPUT VII. De sacra unctione.

Post lavacrum ungimur, ut Christi nomine censeamur. Chrisma enim unctio interpretatur, sicut et Christus, unctus; qua unctione efficimur genus regium. In Veteri namque Testamento non solum reges et sacerdotes ungebantur, sed etiam tabernaculum testimonii, quod Domino praecipiente institutum est, sacra unctione sanctificatum est, dicente Domino ad Moysem: Circumdabis atrium tentoriis et ingressum ejus, et assumpto unctionis oleo unges tabernaculum cum vasis suis ut sanctificentur; altare holocausti, et omnia vasa ejus, labrum cum basi sua, [Col. 0863D] omnia unctionis oleo consecrabis, ut sint sancta sanctorum. Non solum altare, verum etiam omnia vasa oleo consecrantur, quia omnia membra ecclesiae per chrisma Christiani efficiuntur. Sacerdotes quoque, id est Aaron et filii ejus, in typo baptismi antea aqua lavantur, et postea unguntur, sicut Dominus ad Moysem ait: Applicabis Aaron et filios ejus ad fores tabernaculi testimonii, et lotos aqua indues sanctis vestibus, ut ministrent mihi, et unctio eorum in sacerdotium proficiat sempiternum (Exod. XL, 13). In quibus verbis notandum valde est quod unctio illa typica in sacerdotium proficiat sempiternum, quod est Christi et Ecclesiae. Nam sacerdotium illud Leviticum [Col. 0864A] nullatenus potest dici sempiternum, quia veniente veritate figura cessavit. De hoc unguento quod in sacerdotium proficit sempiternum, et Psalmista ait: Sicut unguentum in capite quod descendit in barbam, barbam Aaron. Hujus ergo unctionis quae in Christo veraciter completa est, et in membris ejus quotidie impletur, figura exstitit unctio illa, de qua in Veteri Testamento legimus ita: Tulit autem Samuel lenticulam olei, et effudit super caput ejus, id est Saulis, et deosculatus ait: Ecce! unxit te Dominus super haereditatem suam in principem. Et iterum: Tulit igitur Samuel cornu olei, et unxit eum, id est, David, in medio fratrum ejus, et directus est spiritus Domini in David a die illa et in reliquum (I Reg. XVI, 13). In quibus quoque verbis notandum [Col. 0864B] est quod post unctionem, imo per unctionem, dirigatur spiritus Domini in David, sicut in Ecclesia credimus per chrismatis unctionem et manus impositionem dari Spiritum sanctum. Nam sicut in baptismo peccatorum remissio datur, ita per unctionem sanctificatio Spiritus adhibetur. Et hoc quod dictum est de pristina disciplina, qua ungi in sacerdotium et in regnum solebant, quae dum carnaliter fit, spiritaliter proficit: quomodo et in ipsa baptismi gratia, visibilis quidem actus quod in aquam mergimur, sed spiritalis effectus quod delictis mundamur. Propter quod et sacramenta dicuntur, quia sub tegumento corporalium rerum virtus divina secretius salutem eorumdem sacramentorum operetur. Quod autem presbyteris licet capita baptizatorum chrismate ungere, [Col. 0864C] quod tamen ab episcopo fuerit consecratum; non tamen frontem signare, quod solis debetur episcopis cum tradunt Spiritum paraclitum, haec causa est: nam licet sint et presbyteri sacerdotes, pontificatus tamen apicem non habent. Hoc autem solis pontificibus deberi, non solum consuetudo ecclesiastica demonstrat, verum etiam Actuum apostolorum lectio, quae asserit, Petrum et Joannem apostolos Samariam fuisse directos, qui jam baptizatis traderent Spiritum sanctum. De quibus etiam dicitur: Oraverunt pro illis ut acciperent Spiritum sanctum. Ex quo ostenditur quia Spiritum sanctum accipere possumus, dare non possumus; sed ut detur Dominum invocamus. Et propterea fit manus impositio, [Col. 0864D] ut per orationem et benedictionem advocatus invitetur Spiritus sanctus: et tunc ille Paraclitus, post munda, benedicta et uncta corpora, libens a Patre descendit.

Quaeri autem a quibusdam solet, cum fons baptismatis sine Spiritu sancto nullatenus sanctificetur, neque sine eo peccatorum remissio donetur, cur necesse est postea fieri manuum impositionem? Sed sciendum multis modis dari Spiritum sanctum, non solum in baptismo, sed etiam post baptismum. Nam etiam ipsis apostolis credimus in baptismo donatum Spiritum sanctum, ut remitterentur eorum peccata, sive per originem tracta [a 1Kb] , sive voluntate perpetrata. [Col. 0865A] Iterum post resurrectionem Domini, adhuc ipso Domino in terra consistente, acceperunt Spiritum sanctum, ut haberent potestatem vel dimittere vel detinere aliorum peccata. Sicut scriptum est: Accipite Spiritum sanctum. Quorum dimiseritis peccata, dimittentur; et quorum detinueritis, detenta erunt. Tertio acceperunt Spiritum sanctum jam Domino in coelo sedente, ut haberent dona diversa in eodem Spiritu; id est, gratiam sanitatum, operationem virtutum, prophetiam, discretionem spirituum, genera linguarum, interpretationem sermonum. Non solum autem ad haec sublimia dona percipienda, sed etiam ad omne opus bonum credimus dari Spiritum sanctum. Quicunque enim, ait Apostolus, Spiritu Dei aguntur, hi filii sunt Dei. Ergo in baptismo fit remissio [Col. 0865B] peccatorum, in impositione manuum conferuntur dona virtutum, sicut Petrus apostolus ait: Baptizetur quisque vestrum in nomine Domini nostri Jesu Christi in remissionem peccatorum ut accipiatis donum Spiritus sancti (Act. II, 38). Nam quae sit differentia baptismi et chrismatis, beatus Augustinus exponit, dicens: »Quando exorcizantur infantes, velut frumentum moluntur; quando baptizantur, consperguntur; quando chrismantur, coquuntur.« Pulchra comparatio! Dum moluntur per exorcismum, a potestate diaboli eruantur; dum consperguntur per baptismum, a peccatorum sordibus emundentur; dum per chrisma coquuntur, sancti Spiritus gratia illustrentur et confirmentur.



CAPUT VIII. De vestimentis albis.
[Col. 0865C]

Baptizati albis induuntur vestibus, ut ipso etiam habitu exterioris hominis demonstrent innovationem et emundationem interioris. Qui enim de potestate tenebrarum transfertur in regnum lucis et claritatis, consequenter utitur vestimentis albis ad exemplum Jesu non solum filii Josedech, sed et Jesu Filii Dei. Nam in Jesu filio Josedech praefiguratum est quod in Jesu Filio Dei erat implendum. Ait ergo propheta Zacharias: Et Jesus erat indutus vestibus sordidis, et stabat ante faciem angeli. Qui respondit et ait ad eos qui stabant coram se, dicens: Auferte vestimenta sordida ab eo. Et dixit ad eum: Ecce abstuli a te iniquitatem tuam; et indui te mutatoriis, et dixi: Ponite cidarim mundam super caput ejus. Et induerunt eum [Col. 0865D] vestibus (Zach. III, 4, 5). Quae licet in Domino Jesu Christo ex parte impleta sunt, magis tamen in membris ejus quotidie implentur. Erat quidem aliquo modo et Dominus indutus vestibus sordidis, quia cum non fecisset peccatum, pro nobis peccatum factus est, et ipse infirmitates nostras portavit, et pro nobis doluit. Tamen quia in illo nulla fuit iniquitas quae auferretur, sed vulneratus est propter iniquitates nostras; sordida vestimenta auferuntur a nobis, cum nostra peccata delentur, ut resurgentes in eo, audiamus post baptisma: Ecce indui te mutatoriis. Et illud quod in Cantico dicitur canticorum. Quae est ista, quae ascendit dealbata? Et postquam in capite ungimur, quasi [Col. 0866A] impletur in nobis quod dicitur: Ponite cidarim mundam super caput ejus, et induerunt eum vestibus. Ut audiamus: Fuistis aliquando tenebrae, nunc autem lux in Domino. Qui per baptismum tenebras Aegyptiorum evadit, et corpus Christi efficitur, merito vestimentis albis induitur; quia et caro Christi mundo linteo involuta sepulta est. Qui cum Christo surgit a morte per transitum sacri fontis, merito albis induitur: quia et testes resurrectionis illius sancti angeli in albis apparuerunt vestibus.

Albae autem vestes baptizatorum tres significationes gestant. Unam de praeterito, quae facta est per innovationem baptismatis. Aliam de praesenti, quae fit per candorem virtutum, sicut scriptum est: Omni tempore sint vestimenta tua candida. De quibus iterum [Col. 0866B] dicitur: Beatus qui vigilat et custodit vestimenta sua, ne nudus ambulet. Tertiam de futuro, quae speratur in aeterna vita per claritatem immortalitatis. Unde Joannes apostolus vidisse se dicit innumerabiles stantes ante thronum in conspectu Agni amictos stolis albis, et interrogari ab uno de senioribus: Hi qui amicti sunt stolis albis, qui sunt et unde venerunt? et ab eo audisse: Hi sunt qui venerunt de tribulatione magna et laverunt stolas suas in sanguine agni. Propter has igitur dealbationes renatorum, dicuntur per Prophetam filii Sion candidiores lacte, rubicundiores ebore pretioso (Thren., IV, 7). Et Dominus angelo Laodiciae scribi jubet per Joannem: Suadeo tibi emere a me aurum ignitum, probatum, ut locuples fias, et vestimentis albis induaris (Apoc. III, 18). Viginti quatuor [Col. 0866C] quoque seniores sedere dicuntur super thronos viginti quatuor circumamicti vestimentis albis, et in capitibus eorum coronae aureae. Et omnibus in commune victoribus promittitur: Qui vicerit, sic vestietur vestimentis albis.



CAPUT IX. De corpore Dominico ac sanguine.

Oportet renovatos per baptismum mensae Dominicae applicari, ut sumentes panem qui cor hominis confirmat, et vinum quod laetificat, dicere possint cum Psalmista: Super aquam refectionis eduxit me, animam meam ibi convertit. Et post paululum: Parasti in conspectu meo mensam adversus eos qui tribulant me. Qui enim dixit: Nisi quis renatus fuerit ex aqua et Spiritu sancto, non intrabit in regnum coelorum; [Col. 0866D] dixit: Nisi manducaveritis carnem meam, et biberitis sanguinem meum, non habebitis vitam in vobis. Omnis ista sententia tenet, ut sine corpore et sanguine filii hominis vitam habere non possint. Dicit iterum Dominus: Panis quem ego dedero, caro mea est pro saeculi vita. Saeculi vita nomine homines significantur, qui nascendo in hoc saeculum veniunt: ac per hoc pro hominum vita caro Christi data est, quam nisi manducaverint, non habebunt vitam aeternam. Beatus namque Augustinus in quodam loco [a 1Kb] ait: »Optime Punici christiani baptismum ipsum nihil aliud quam salutem; et sacramentum corporis Christi nihil aliud quam vitam vocant. Unde? nisi ex antiqua, ut aestimo, [Col. 0867A] et apostolica traditione, qua Ecclesiae Christum insitum tenent, per baptismum et participationem mensae dominicae, non solum ad regnum Dei, sed nec ad salutem et vitam aeternam posse pervenire. Hoc enim et Scriptura testatur. Nam quid aliud tenent qui baptismum nomine salutis appellant, nisi quod dictum est: Salvos nos fecit per lavacrum regenerationis? Quid aliud etiam qui sacramentum mensae Dominicae vitam vocant, nisi quod dictum est: Panis quem ego dedero, caro mea est pro saeculi vita? Idem Dominus in Evangelio: Caro enim mea, inquit, vere est cibus, et sanguis meus vere est potus. [a 1Kb] Cum enim cibo et potu id appetant homines, ut non esuriant neque sitiant; hoc veraciter non praestat, nisi iste cibus et potus, qui eos a quibus sumitur [Col. 0867B] immortales et incorruptibiles facit; ita tamen, si ante omnia hi qui sumunt impleant illud quod sequitur: Qui manducat meam carnem et bibit meum sanguinem, in me manet et ego in illo. Nam hoc est veraciter manducare illam escam, et illum bibere potum, in Christo scilicet manere, et illum manentem in se habere. Ac per hoc qui non manet in Christo, et in quo non manet Christus, procul dubio nec manducat ejus carnem, nec bibit ejus sanguinem,« etiamsi tantae rei sacramentum ad judicium sibi manducet et bibat. Aliud est enim sacramentum, aliud virtus sacramenti. Salus autem et vita aeterna non est exterius in sacramento; nam hoc etiam infideles sumere possunt; sed interius sumi non potest in virtute sacramenti, quae non sumitur nisi ab [Col. 0867C] his qui veraciter sunt pii et fideles, et imitatores Dei sicut filii charissimi, et ambulant in dilectione, sicut et Christus dilexit nos.

Hunc panem qui vitam tribuit mundo, significavit illud manna quo aliti sunt filii Israel in deserto, et de quo Dominus ait Judaeis: Patres vestri manducaverunt in deserto manna, et mortui sunt (Joan. VI, 59). Cum ergo perspicuum sit quod Dominus non de morte corporis loqueretur, qua et nos morimur, qui panem de coelo descendentem manducavimus, sed de morte animae, cur dicitur quod qui manducaverunt manna mortui sunt? Nunquid et Moyses et caeteri sancti qui ibi fuerunt, mortui sunt? Sed illos dicit mortuos qui sacramentum sine virtute sacramenti perceperunt. Quod autem interius sit [Col. 0867D] virtus sacramenti, quae invisibiliter praestat ablutionem, sanctificationem et vitam, sicut aqua baptismatis, unctio chrismatis, et corpus ac sanguis Domini, nullus utique ignorat fidelium. Unde intelligitur quod et illis antiquis Patribus qui baptizati dicuntur in nube et in mari, sic datum est salvari, mundari et sanctificari in virtute sacramentorum. Propter quod nullus esse securus debet de perceptione sacramentorum, nisi virtutem invisibiliter teneat et custodiat. Haec igitur omnia ideo tali modo dicimus, quia nisi sumus exponere, quomodo plebem doceamus nobis commissam.



CAPUT X. De infantibus vel his qui pro se respondere non possunt.
[Col. 0868A]

Consuetudo Ecclesiae habet, et doctores tradunt, ut omnino eisdem sacramenti verbis in infantibus quibus et in majoribus baptismi mysteria celebremus. Hinc est enim quod sacerdos eadem sacramenta agens, non unum pro altero interrogat, id est majorem pro parvo, utrum abrenuntiet diabolo, aut credat in Deum: sed ipsum quem baptizaturus est interrogat, dicendo: Abrenuncias? aut, Credis? Is vero qui eum suscipit, non quasi unus pro altero respondet ac dicit, Abrenuntiat, aut Credit: sed Abrenuntio, aut, Credo. Et haec causa est, ut parvuli et poenitentes possint dici et fideles. Unde quibusdam haec negantibus, ita a Patribus invenitur responsum: Si [Col. 0868B] propterea poenitentes dicendi non sunt, quia sensum poenitendi non habent; nec fideles dicendi sunt, quia similiter sensum credendi non habent. Si autem propterea recte fideles vocantur quoniam fidem per verba gestantium quodammodo profitentur, cur non prius etiam poenitentes habentur, cum per eorumdem verba gestantium, diabolo et huic saeculo renuntiare monstrantur? Totum hoc in spe fit vi sacramenti et divinae gratiae quam Dominus donavit Ecclesiae, cum baptizantur, propter virtutem celebrationemque tanti sacramenti, quamvis suo corde atque ore non agant, quod ad credendum confitendumque pertineat. Tamen in numero credentium computantur. Plerisque accidit, ut catholico animo et corde ab unitate pacis non alienato, aliqua necessitate [Col. 0868C] mortis urgente, in aliquem haereticum irruerent, et ab eo Christi baptismum sine illius perversitate perciperent, et sive defuncti sive liberati, nequaquam apud eos manerent, ad quos nunquam corde transierant. Unde hoc fieri potest, ut quod unus perniciose tradit, alter salubriter accipiat? nisi quia secundum fidem accipientium sacramentum acceptum judicatur, non secundum fidem dantis. Et propter hanc causam fit ut hi qui surdi aut muti nati sunt, aut catholicorum aut in haereticorum numero reperiantur. Et cum Apostolus dicat: Quomodo credent nisi audierint? Et iterum: Ergo fides ex auditu; miro tamen modo, sive sint surdi, sive muti, sive infantes, per corda et ora offerentium et suscipientium numero aggregantur fidelium.



CAPUT XI. De disciplina vivendi et docendi.
[Col. 0868D]

De hoc autem quod quaeritur a nobis, ut similiter dicamus, si in hoc quod praedicamus nos ipsos custodiamus; nos hactenus nescivimus et adhuc nescimus, utrum possit homo suam profiteri custodiam, quam habet erga divina mandata. Nam cum quotidie vitae continentiam consequi conemur, et quotidie aut oblivione, aut subreptione, aut infirmitate, aut quod pejus est, voluntate peccemus; quomodo possumus profiteri ea, quae volentes, quando neque ea, quae nolentes agimus, intelligimus? sicut scriptum est: Delicta quis intelligit? Nam etsi dictum est: Deus, [Col. 0869A] vitam meam enuntiavi tibi, nos putamus quod de criminibus id possumus facere, non de aliis actibus nostris, sicut scriptum est: Dixi, confitebor adversum me injustitiam meam Domino, qualiter nos in his quae praedicamus custodiamus, qui quotidie peccamus: et sic peccatum iniquitas est, confirmante Apostolo qui ait: Omnis qui facit peccatum, et iniquitatem facit, et peccatum est iniquitas. Ergo iniquitatem operamur; et si iniquitatem operamur, in viis Domini non ambulamus, dicente Psalmista: Non enim qui iniquitatem operantur, in viis ejus ambulaverunt. Cum haec ergo ita sint, quid de custodia mandatorum, id est qualiter nos in his quae praedicamus, custodiamus, dicere melius possumus, nisi illud quod idem Psalmista ait: Utinam dirigantur viae meae ad [Col. 0869B] custodiendas justificationes tuas! Quis enim implere potest quod nobis praecipitur: Diliges proximum tuum sicut teipsum: et iterum, Diligite inimicos vestros? nisi cujus Dominus dilataverit per infusionem sancti Spiritus cor in charitate, ut ei possit dicere: Viam mandatorum tuorum cucurri, cum dilatares cor meum. Terribiliter valde Dominus in Evangelio proponit modum humilitatis et simplicitatis, dicendo: Nisi conversi fueritis, et efficiamini sicut parvuli, non intrabitis in regnum coelorum. Juxta quem modum et Apostolus praecipit: Nolite pueri effici sensibus, sed malitia parvuli estote. Sed quis ad tantam innocentiae perfectionem pervenire potest, nisi is quem tanta Dei gratuita benignitas praevenerit, ut ex intimis [Col. 0869C] visceribus dicere possit: Dilexi quoniam exaudivit Dominus vocem orationis meae, quia inclinavit aurem suam mihi. Et post pauca: Custodiens parvulos Dominus; humiliatus sum et liberavit me. Ac deinde securus: Convertere, inquit, anima mea, in requiem tuam. Dicunt ecclesiastici doctores, speculum animae esse mandata divina, ut unaquaeque fidelissima in eo se intuens, deprehendat in semetipsa vel foeditatem vitiorum, vel pulchritudinem virtutum. Et idcirco Psalmista ait: Tunc non confundar, cum perspexero in omnibus mandatis tuis. Subauditur, si direxeris vias meas ad custodiendas justificationes tuas. Sed quis nostrum absque hac confusione cantare potest: Domine Dominus noster si feci istud, si est iniquitas in manibus meis, si reddidi retribuentibus mihi mala, [Col. 0869D] decidam merito ab inimicis meis inanis?

De hac igitur confusione nos Dominus ad gaudium vult levari cum dicit: Beati estis cum maledixerint vobis homines, et persecuti vos fuerint, et dixerint omne malum adversum vos mentientes, propter me: gaudete et exsultate. Et in alio loco: Orate pro persequentibus et calumniantibus vos, ut sitis filii Patris vestri, qui in coelis est. Quicunque hoc ex medullis cordis implere potuerit, ille non confundetur, cum perspexerit in omnibus mandatis Dei tanquam in speculo. Joannes namque apostolus ait: Qui dicit se nosse Deum, et mandata ejus non custodit, mendax est. Et iterum: Qui dicit se in ipso manere, debet sicut ille ambulavit, sic et ipse ambulare. Sed ad haec quid aliud nobis agendum est, nisi ut ingemiscentes [Col. 0870A] dicamus: Non me demergat tempestas aquae, neque absorbeat me profundum, neque urgeat super me puteus os suum. Exaudi me, Domine, quoniam benigna est misericordia tua: secundum multitudinem miserationum tuarum respice in me. Igitur sicut supradictus Apostolus docet: Qui non diligit fratres, manet in morte. Quae est autem dilectio, qua fratres debemus diligere, ipse post pauca ostendit dicens: In hoc cognovimus charitatem Dei; quoniam ille pro nobis animam suam posuit, et nos debemus pro fratribus animas ponere. Et iterum: Non diligamus verbo nec lingua, sed opere et veritate. Sed quia hanc tam summam dilectionem implere non possumus, et non ita diligendo fratres manemus in morte; timore perterriti clamamus ad omnipotentem: Adhaesit pavimento anima [Col. 0870B] mea; vivifica me secundum verbum tuum. Et, Domine si vis, potes me salvare

Sunt etenim in divinis praeceptis adhuc sublimiora et difficiliora ad implendum mandata: sed si propterea quia nos ea implere non possumus, aliis non praedicaverimus, duplex ut putamus malum erit. Neque enim nos ambigere oportet esse in plebe cui praelati sumus, aliquos vasa divinae misericordiae effectos, in quibus ostendat Deus divitias bonitatis suae; qui solet etiam de sterquilinio proferre praeclaras margaritas ornamento supernae civitatis aptandas, pro quibus taceri non debent Scripturae. Sciunt enim doctores nullam esse in hominibus conditionem, nullum ordinem, nullam aetatem, nullum ingenium, [Col. 0870C] unde non pereant, et unde non salventur in vitam. Et hoc ex judicio justitiae, et gratuita misericordia Dei hunc humiliantis et hunc exaltantis, quia calix in manu ejus vini meri plenus misto, et inclinat ex hoc in illud. Et propterea debent praedicari Scripturae, debet sonare Evangelium, debent annuntiari et terrores comminationum, et blandimenta consolationum. Quia in plebe ecclesiastica exsistunt et duricordes, quibus utilia sunt tonitrua et grando sermonum Dei, quae primum percutiant et postea irrigent. Existunt et mites, quibus tantummodo lenis et placidus sermo verbi divini expediat. Sic enim in hoc mundo vivimus, ut semper solliciti Deo dicere non cessemus: Sitivit in te anima mea; quam multipliciter tibi caro mea! in terra deserta, et [Col. 0870D] invia et inaquosa. Vascula enim sunt animae nostrae. Ergo levanda sunt ad Deum a nobis petentibus et quaerentibus, et dicendum: Anima mea sicut terra sine aqua tibi.

Ecce haec juxta exiguitatem sensus nostri ad interrogata respondimus breviter, significantes quomodo plebem nostram doceamus, et ea quae docemus, qualiter nos ipsi custodiamus. Nunc autem maximas vobis referimus gratias, constantissime et gloriosissime imperator, semper felix, optime, auguste, qui nos pia vestra sollicitudine tanquam dormientes excitatis, et torporem mentis nostrae excutitis, et ad sanctum exercitium provocatis, quasi cum propheta sanctae dicentes Ecclesiae, pro cujus defensione vos Dominus Jesus Christus conservare [Col. 0871A] dignatur: Excutere de pulvere, consurge, sede Jerusalem, ad cujus fastigium in sempiterna gloria participandum, vos, ut pote charissimum membrum ejus, [Col. 0872A] perducere dignetur, transferendo de regno ad regnum, Rex regum et Dominus dominantium.




[Col. 0871]
LEIDRADI EPISTOLAE.



EPISTOLA PRIMA. [a 1Kb] AD CAROLUM MAGNUM IMPERATOREM.
[Col. 0871A]

Summo Carolo imperatori Leidradus episcopus Lugdunensis salutem.

Domine noster, constans et sacer imperator, supplico clementiae celsitudinis vestrae, ut hanc brevem suggestiunculam [Col. 0871B] meam vultu serenissimo audiatis: quatenus quae hic inserta sunt, piissimae prudentiae vestrae nota fieri queant, et intentio meae postulationis ab ingenua clementia vestra reminiscatur. Olim me exiguissimum famulorum vestrorum ad regimen Ecclesiae Lugdunensis destinare voluistis, cum ego huic officio impar existerem et indignus. Sed vos, qui non attenditis hominum merita, sed vestram solitam clementiam, egistis de me sicut ineffabili pietati vestrae placuit, nullo existente merito meo; meque admonere dignati estis, ut ego sollicitudinis curam gererem, et ut negligentiae quae in praedicta Ecclesia perpetratae noscebantur, emendarentur et perpetrandae vitarentur. Erat enim dicta Ecclesia multis in rebus destituta interius exteriusque, tam in officiis [Col. 0871C] quam in aedificiis et caeteris ecclesiasticis ministeriis. Ego humillimus servulus vester, postquam ibidem perveni, quae cum Dei adjutorio et vestro peregi audite. Quoniam, ut inspector conscientiarum Dominus omnipotens mihi testis est, non tali intentione ea vobis patefacio quae dicturus sum, ut propterea in rebus augeri merear; neque aliud tale in cogitatione mea composui, ut acquisitionis mihi occasio sit, nec suggero, quoniam quotidie exitum a rebus humanis suspicor, propter infirmitatem meam, et incessanter de morte suspectus sum. Et ideo haec suggero, ut cum benignissimis auribus vestris praesentata fuerint, et clementer inspecta, si qua bene et secundum voluntatem vestram gessi, post meum discessum non deficiant, aut pereant.

[Col. 0871D] Denique postquam, secundum jussionem vestram, saepedictam Ecclesiam suscepi, juxta vires parvitatis meae omni industria egi, ut clericos officiales potuissem sicut jam Deo favente ex magna parte mihi habere videor. Et ideo officio vestrae pietatis placuit ut ad petitionem meam mihi concederetis redditus qui ab antiquo fuerant de Lugdunensi Ecclesia: per quam, Deo juvante, et mercede vestra annuente, in Lugdunensi Ecclesia est ordo psallendi instauratus, ut juxta vires nostras secundum ritum sacri Palatii omni ex parte agi videatur quidquid ad divinum persolvendum officium ordo exposcit. Nam habeo scholas cantorum, ex quibus plerique ita sunt eruditi, ut alios etiam erudire possint. Praeter haec vero habeo [Col. 0872A] scholas lectorum, non solum qui officiorum lectionibus exercentur, sed etiam in divinorum librorum meditatione spiritalis intelligentiae fructus consequantur; ex quibus nonnulli de libro Evangeliorum sensum spiritalem etiam ex parte adipisci possunt. Plerique vero librum prophetarum secundum spiritalem [Col. 0872B] intelligentiam adepti sunt. Similiter libros Salomonis, vel libros Psalmorum, atque etiam Job. In libris quoque conscribendis, in eadem Ecclesia, in quantum potui, elaboravi. Similiter vestimenta sacerdotum vel ministeria procuravi.

De restauratione etiam ecclesiarum, in quantum valui, non cessavi; ita ut ejusdem civitatis maximam ecclesiam, quae est in honorem sancti Joannis Baptistae, a novo operuerim, et macerias ex parte erexerim. Similiter ecclesiae sancti Stephani tegumentum de novo instauravi. Ecclesiam quoque sancti Nicetii de novo etiam aedificavi. Similiter ecclesiam sanctae Mariae. Praeter monasteriorum restaurationes, domus quoque episcopales, inter quas unam restauravi, quae jam pene destructa erat, quam operui. Aliam quoque [Col. 0872C] domum cum solario aedificavi, et duplicavi; et hanc propter vos paravi; ut si in illis partibus vester esset adventus, in ea suscipi possetis. Claustrum quoque clericorum construxi, in quo omnes nunc sub uno conclavi manere noscuntur. In eadem civitate alias restauravi ecclesias: unam quidem in honorem sanctae Eulaliae, ubi fuit monasterium puellarum, in honorem sancti Georgii, quam de novo operui, et ex parte macerias ejus a fundamentis erexi. Alia quoque domus in honorem sancti Pauli de novo operta est.

Monasterium quoque puellarum in honorem sancti Petri dedicatum, ubi corpus sancti Annemundi martyris humatum est, quod ipse sanctus martyr et episcopus instituit, ego a fundamentis tam ecclesiam quam domum restauravi, ubi nunc sanctimoniales [Col. 0872D] numero triginta duae, secundum institutionem regularem viventes, habitare videntur. Et monasterium regale insulae Barbarae (situm in medio Araris fluvii, quod antiquitus est dedicatum in honorem sancti Andreae apostoli et omnium apostolorum, nunc autem in honorem sancti Martini recens videtur esse fundatum jussu domni Caroli imperatoris, qui ibidem praefecit dominum Benedictum abbatem, cum quo simul direxit ibi suos codices) ita restauravi, ut tecta de novo fuerint, et aliqua de maceriis a fundamentis erecta; ubi nunc monachi secundum regularem disciplinam numero nonaginta habitare videntur. Cui etiam abbati tradidimus potestatem ligandi et solvendi uti habuerunt praedecessores sui, [Col. 0873A] scilicet Ambrosius, Maximinus, Licinius, clarissimi viri, qui ipsum locum rexerunt: quos Eucherius, Lupus, atque Genesius, caeterique episcopi Lugdunenses, ubi ipsi deerant, aut non poterant adesse, mittebant cognituros utrum catholica fides recte crederetur, ne fraus haeretica pullularet. Quibus illis in tantum erat commissa cura, ut si Ecclesia Lugdunensis viduaretur proprio patrono, ipsi in cunctis adessent rectores, et consolatores, quousque Ecclesia a Domino dignissimo illustraretur pastore. Nos similiter posteris illorum hanc potestatem tradidimus. Insuper jussimus fieri decreta priscorum regum Franciae, ut quemadmodum ipsi statuerunt monimenta emendi et augendi locum in omnibus rebus, quas ad praesens habere videntur, vel in futuro, Deo [Col. 0873B] auxiliante, acquirere poterunt, sine ulla querimonia per saecula possideant.



[a 1Kb] EPISTOLA II. [b 1Kb] ITEM AD CAROLUM IMPERATOREM.

Domino gloriosissimo et vere piissimo imperatori, et in Christo victori, ac triumphatori invictissimo, semper augusto, Leidradus, licet indignus, divina tamen dispensatione et vestra miseratione Lugdunensis Ecclesiae episcopus.

I. Christianissima et admirabilis religio vestra, atque in Deum ardentissima fides divina inspiratione attacta, et piissima sollicitudine permota, jussit nuper aliquid nos de sacramentis nostrae renovationis ad vestras sagacissimas inquisitiones respondere. Ad quas nos nihil condignum intelleximus, nisi quod [Col. 0873C] nec respondere facilitatis, nec dissimulare facultatis nostrae esse perspeximus. Tandem licet ad neutrum idonei, juxta exiguitatem tamen ingenioli, fidei nostrae rationem confidenter vobis, juxta quod sentimus, patefecimus, prudentissimo utique, justissimo ac piissimo dictorum judici. Vos autem consueta bonitate, auditis responsionibus nostris, quas nos absque reprehensione utique dicere non potuimus, juxta benignitatem vestram, qua cunctos mortales anteitis, tanquam vobis placitas laudare dignati estis. Nec tamen inter haec negastis nobis affluentissimam eruditionem vestram, quominus judicaretis, quod in his, ad quae vos avidius audienda parabatis, nostra imperitia minime satisfecerit. Tunc demum non tam imperiali quam paterna admonitione innotescere nobis [Col. 0873D] dignati estis, minus nos dixisse de abrenuntiatione diaboli, et earum quae ejus sunt rerum, quam vestra pietas optabat. Intelleximus itaque post vestram benignissimam admonitionem, quia de operibus et pompis diaboli multiplicius respondendum erat, quam de caeteris rebus: quoniam per eas cupiditates, et per cupiditates scandala mundi crebrescunt quotidie, et quod pejus est, inter Ecclesiae rectores, et reipublicae administratores discordiae oriuntur; et quod adhuc horum est pessimum, inter doctores et auditores odia se interserunt, inimicitiae concitantur, detractiones agitantur.

[Col. 0874A] II. Vestram itaque sapientissimam admonitionem omni amore amplexati, valde admirati sumus profunditatem vestrae sanctae considerationis. Inter haec igitur, cum ingenioli nostri praepediente tarditate non satis advertere potuissemus, utrum ista vestra laudabilis admonitio responsionem a nobis vellet, an tantummodo nostram nobis imperitiam cognoscendam commendare: hac ambiguitate suspensi nullum probabilius consilium, ut nobis tamen visum est, reperire potuimus, quam ut ea quae per vos cognovimus non legitime a nobis fuisse responsa prius, juxta pusillitatem sensus nostri, in quantum videbatur explicaremus; ac deinceps his litteris serenissimae clementiae vestrae indicaremus, quae dubitatio, vel potius quae necessitas nos arctaverat ad [Col. 0874B] scribendum ea quae in prioribus responsionibus nostris minus fuisse per vos cognovimus. Deinde gloriosissimo conspectui vestro destinatis, si secundum jussionem vestram fecimus aut non, ecce adsunt in conspectu gloriae vestrae, et ea quae in prioribus minus fuerunt, et quare nunc ea scribere et transmittere ausi, imo coacti sumus. Quod si ea aliquatenus vestrae voluntati convenientia judicatis, secundum indeficientem thesaurum bonitatis vestrae id facitis. Sin autem vana et minus utilia, sicut forsitan sunt, nos novimus et confitemur multitudinem id promereri imperitiae nostrae, qui vestram voluntatem et tenorem servitutis nostrae minus advertere possumus. Quanquam etsi advertamus, nequaquam simul idonei ad respondendum vestrae tam sublimissimae et [Col. 0874C] inimitabili investigationi, tamen oramus, ut vos non lateat, quae nos causa compulerit ad scribendum de his quae, vestra nos clementia et paterna sollicitudine admonente, cognovimus minus fuisse in prioribus illis responsionibus.

III. Dominus noster Jesus Christus, cujus egressio a summo coeli, postquam processit tanquam sponsus de thalamo suo, insignitus humilitate et infirmitate substantiae nostrae, bellum gesturus adversum principem hujus mundi, ac mundum debellaturus Dominus fortis et potens, Dominus potens in praelio futuris militibus suis, fugientibus mundi ac principis ejus dominatum, initia pactionis et expeditionis exponens, imo proponens ait: Qui non renuntiaverit [Col. 0874D] omnibus quae possidet, non potest esse meus discipulus. Quod quidam audiens, ait illi: Sequar te, Domine; sed primum permitte mihi renuntiare his qui domi sunt. Sancta vero mater universalis Ecclesia non aliter suscipit in gremium ad se convertentes, nisi prius abrenuntient diabolo et omnibus angelis ejus, operibus quoque atque universis pompis ejus.

IV. Discernenda sunt igitur haec duo; quid inter se differant renuntiare, et abrenuntiare. Quorum differentia in eo vel maxime apparet, quod renuntiamus rebus licitis, abrenuntiamus autem illicitis: renuntiamus affectionibus, abrenuntiamus autem illecebris: renuntiamus parentibus, abrenuntiamus autem [Col. 0875A] diabolo. Renuntiat ergo omnibus quae possidet, qui sic tenet ea quae mundi sunt, ut tamen per ea non teneatur a mundo: habet rem temporalem in usum, aeternam in desiderio; et exclusa cupiditate mundi, divina in eo charitas augetur atque perficitur. Ergo qui Deum vult possidere renuntiat mundo; non autem renuntiat mundo, qui terrenis facultatibus ex delectatione succumbit. Quicunque ergo volunt esse discipuli Christi, prae amore illius omnia quae in mundo sunt, etiamsi habeant, fastidiunt, ut sint habentes tanquam non habentes: et discunt non superbe sapere, neque sapere in incerto divitiarum, sed in Deo vivo qui praestat nobis omnia: sicque facultates terrenas ad sustentationem possident, ut tamen etiam ex eis Deo serviant, cujus aeterna bona desiderant. [Col. 0875B] Et quia in divinis litteris cupiditas reprehenditur, non facultas; sollicita mente perpendunt, ut ea quae habent non habeant amore possidendi, sed necessitate vivendi. Ea autem quibus abrenuntiandum est, nullo nobis pacto haberi conceduntur, quia nullo modo haberi possunt cum Deo: sed ex toto corde abrenuntiandum diabolo, operibus ac pompis ejus, ut nulla nobis cum illis communio relinquatur, ne eorum actione rursus cogamur in ejus regnum dilabi, cujus invidia mors intravit in mundum, qui erat homicida ab initio, incentor mali, collator peccati.

V. Contulit namque primo homini fenus peccati, quotidianas ab illo exacturus usuras. Creditor malus fecit sibi usuris obnoxium genus humanum, cui miser [Col. 0875C] debitor solvit peccando non solum ea quae illo instigante didicit, verum etiam adinventiones proprias, quas ad cumulum scelerum addidit. Et idcirco cum per gratiam illius, qui ex usuris et iniquitate redemit animas nostras, eruimur de potestate mali creditoris, ac per hoc improbi exactoris; abrenuntiandum est illi, ac denuntiandum nihil nos ei deinceps debere.

VI. Quae sit autem origo et initium operum atque pomparum diaboli, Scriptura manifestissime docet, quae ait: Initium omnis peccati superbia (Eccli. X, 15). Quid apertius, quid probabilius dici potest? Initium, inquit, non alicujus, sed omnis peccati superbia: ut evidenter ostenderet quod ipsa sit omnium [Col. 0875D] peccatorum causa. Quoniam non solum peccatum est ipsa, sed etiam nullum peccatum fieri potuit, potest aut poterit sine ipsa: et ideo initium dicitur omnis peccati, quia ipsa praecessit in diabolo, et per ipsam subversus est homo. Non enim ederet de ligno prohibito, nisi concupisceret; nec concupisset nisi tentatus; nec tentaretur, nisi desertus; nec desereretur a Deo, nisi prius ipse desereret; nec desereret Deum, nisi superbiret, et similitudinem Dei damnabiliter appetisset. Fecit itaque Deus, sicut scriptum est, hominem rectum (Eccli. VII, 30), ac per hoc voluntatis bonae. Non enim rectus esset, bonam non habens voluntatem. Bona igitur voluntas opus est Dei, cum ea quippe ab illo factus est homo. Mala vero voluntas, quoniam omnia opera mala praecessit [Col. 0876A] in homine, defectus potius fuit quidam ab opere Dei ad sua opera, quam opus illius. Et ideo mala opera, quia secundum se, non secundum Deum: ut eorum operum tanquam fructuum malorum voluntas ipsa esset velut arbor mala.

VII. Apostolus quoque ait: Radix omnium malorum est cupiditas (I Tim. VI, 10). Sollicite itaque considerare debemus quare initium peccati dicatur superbia: radix omnium malorum est cupiditas. An forte sermonem propheticum Paulus apostolus, ut solet, exposuit; quandoquidem sive initium omnis peccati, sive radix omnium malorum dicatur, unum idemque significat? Porro cupiditas atque superbia in tantum unum est malum, ut nec superbia sine cupiditate, nec sine superbia possit inveniri cupiditas. [Col. 0876B] Quandoquidem et diabolus in quo tenet superbia principatum, propriae potestatis ac perditionis humanae cupidus fuit: et ipse homo per appetitum arboris interdictae, ac divinae similitudinis affectatione morbosae cupiditatis ostendit affectum. Et de diabolo quidem, quod malo superbiae ceciderit, nullus qui ambigat. De primis tamen hominibus diligenti consideratione invenitur, quia in occulto prius mali esse coeperunt, ut in apertam inobedientiam laberentur. Non enim ad malum opus perveniretur, nisi praecessisset voluntas mala. Porro malae voluntatis initium, quod potuit esse, nisi superbia? Quid est autem superbia, nisi perversae celsitudinis appetitus? Perversa enim est celsitudo, deserto eo cui debet animus inhaerere principio, sibi quodammodo fieri atque [Col. 0876C] esse principium. Hoc fit cum sibi animus placet: sibi vero placet, cum ab illo bono immutabili deficit, quod ei magis placere debuit, quam ipse sibi. Spontaneus autem est ille defectus: quoniam si voluntas in amore superioris immutabilis boni, a quo illustrabatur ut videret, et accendebatur ut amaret, stabilis permaneret; non inde ad sibi placendum averteretur, et ex hoc tenebresceret, aut frigesceret, ut vel illa crederet verum dixisse serpentem, vel ille Dei mandato uxoris praeponent voluntatem, putaretque se venialiter transgressorem esse praecepti, si vitae suae sociam non desereret etiam in societate peccati. Non ergo malum opus factum est, id est illa transgressio, ut cibo prohibito vescerentur, nisi ab [Col. 0876D] eis qui jam mali erant. Patet ergo manifestissime non solum in diabolo, verum etiam in primis hominibus, malum superbiae praecessisse in abdito, ut sequeretur hoc malum quod perpetratum est in aperto. Verum est enim quod scriptum est: Ante ruinam exaltatur cor (Prov. XVI, 18), et ante gloriam humiliatur (Luc. XIV, 11). Prorsus ruina quae fit in occulto, praecedit ruinam quae fit in manifesto, dum illa ruina esse non putatur. Quis enim exaltationem ruinam putat, cum jam ibi sit defectus, quo est relictus excelsus? Quis autem ruinam esse non videat, quando fit mandati evidens atque indubitata transgressio?

VIII. Quam primorum hominum transgressionem, si in sua quasi membra singula dividamus, non [Col. 0877A] absurde creduntur etiam caetera ibi admissa peccata. Primo superbia est illic, quia homo in sua potius esse quam in Dei potestate dilexit. Deinde avaritia, quia plus quam illi sufficere debuit, appetivit; et sacrilegium, quia non credidit; et homicidium, quia se praecipitavit in mortem; et fornicatio spiritalis, quia integritas mentis humanae serpentina suasione corrupta est; et furtum, quia cibus prohibitus usurpatus est; et si quid aliud in hoc uno admisso diligenti consideratione inveniri potest. Hoc igitur primum creaturae rationalis malum secuta sunt, ignorantia rerum agendarum et concupiscentia noxiarum, quibus comites subinferuntur error et dolor: quae duo mala quando imminentia sentiuntur, fugitantis ea animi motus vocatur metus. Porro [Col. 0877B] animus cum adipiscitur concupita, quamvis perniciosa vel inania, quoniam id errore non sentit; vel delectatione morbida vincitur, vel etiam vana laetitia ventilatur. Ex his morborum non ubertatis sed indigentiae, tanquam fontibus omnis miseria naturae rationalis emanat in [a 1Kb] quibus jacet, vel etiam volvitur, et de malis in mala praecipitatur.

IX. Ecce arbor malae voluntatis, quae superbiae oritur semine, et in cupiditatis convalescit radice, quales multiplicat fructus! Ideoque si volumus consummare nostri certaminis cursum, caveamus in primis cupiditatem atque superbiam, non duo mala, sed unum, a quo trahitur omnis mali actus initium. Nam sine superbia, quae possunt saltim inchoari peccata, cum dicatur initium omnis peccati superbia? [Col. 0877C] Aut sine cupiditate omnium malorum radice, quae possunt fieri mala, cum sine radice aut nulla deputentur aut mortua? Deinde si quodlibet peccatum perpetrare nullus potest, nisi propriae delectationi consentiat, quod cupiditatis est proprium, et Dei praecepta contemnat, quod est superbiae malum: quomodo non ex cupiditate, quae radix malorum omnium; et ex superbia, quae initium omnis peccati dicitur, procedit omne peccatum? Omnia igitur mala, quae per seminarium superbiae de radice oriuntur cupiditatis, in his duobus complectuntur, id est operibus et pompis. Neque inveniri potest ullum peccatum, quod non in aliquo horum adnumeretur. Et idcirco fidelibus ad emundationem baptismi accedentibus in his pronuntiantur abrenuntianda.

[Col. 0877D] X. Et quia de operibus diaboli facilis intelligentia est, dicendum prius quae mala ad pompas diaboli pertinere noscantur: omnia videlicet quae de lascivia atque luxuria oriuntur, aliqua vero quae de libidine. Nam sunt multae variaeque libidines, quarum nonnullae habent etiam vocabula propria, quaedam vero non habent. Quis enim facile dixerit quid vocetur libido dominandi? Est igitur libido ulciscendi, quae ira dicitur; est libido habendi pecuniam, quae avaritia est; est libido quomodocunque vincendi, quae pervicacia; est libido gloriandi, quae jactantia nuncupatur. Libido est nocendi, sive per contumeliam, sive per injuriam; et utrumque vel ulciscendi [Col. 0878A] causa inimico inimicus, vel adipiscendi alicujus extra commodi, sicut latro viatori; vel evitandi mali, sicut ei qui timetur; vel invidendo, sicut feliciori miserior, aut in aliquo prosperatu ejus quem sibi aequari timet, aut aequalem dolet; vel sola voluntate alieni mali, sicut spectatores gladiatorum, aut irrisores, aut illusores quorumlibet, qui laetantur cum male fecerint, et exsultant in rebus pessimis, disruptis limitibus humanae societatis. Nihil enim est infelicius felicitate peccantium, qua poenalis nutritur impunitas et mala voluntas, vel ut hostis interior roboretur.

XI. Omnia quoque quae demulcent sensus corporis, et per eos irrumpunt ad vastandam mentem, ut ei liceat per latam et spatiosam viam quae ducit [Col. 0878B] ad mortem, ingredi, corporales quaerens carpere voluptates. Velut cum theatrorum moles exstruuntur, et effodiuntur fundamenta virtutum: cum gloriosa est effusionis insania, et opera misericordiae deridentur; cum ex his quae divitibus abundant, luxuriantur histriones, et necessaria vix habent pauperes. Per quinque sensus corporis metropolis et arx mentis capitur, aspectu scilicet, auditu, gustu, odoratu et tactu. Si circensibus quispiam delectetur; si athletarum certamine, si mobilitate histrionum, si formis mulierum, si splendore gemmarum, vestium, metallorum, et caeteris hujusmodi, per oculorum fenestras animae est capta libertas.

XII. Rursum auditu, si vario organorum cantu et vocum flexionibus delinitur, et carmine poetarum et [Col. 0878C] comoediarum, mimorumque urbanitatibus et strophis, et quidquid per aures introiens virilitatem mentis effeminat. Odoris autem suavitate, et diversa thymiamatum, et amomum, et peregrini muris pellicula, quod dissolutis et amoribus convenit. Tactus autem alienorum corporum, et feminarum ardentior appetitus vitinus in fama est [Forte, vitium infame est].

XIII. Igitur cum per has portas quasi quidam perturbationum cunei ad arcem nostrae mentis intraverint, ubi erit libertas? ubi fortitudo ejus? ubi de Deo cogitatio? Maxime cum tactus depingat sibi etiam praeteritas voluptates, et recordatione vitiorum cogat animam pati, et quodammodo exercere quod non agit. Peccata namque, quae ad lasciviam pertinere noscuntur, commemorat Isaias propheta ex voce [Col. 0878D] Domini comminantis, dicendo: Pro eo quod elevatae sunt filiae Sion, et ambulaverunt extento collo, et nutibus oculorum ibant et plaudebant, ambulabant in pedibus suis, composito gradu incedebant; decalvabit Dominus verticem filiarum Sion, et Dominus crinem earum nudabit. In die illa auferet Dominus ornamentum calceamentorum et lunulas, et torques, et monilia, et armillas, et mitras, discriminalia, et periscelides, et muraenulas, et olfactoriola, et inaures, et annulos, et gemmas in fronte pendentes (Isa. III, 16). Quae omnia propter superbum supercilium et impudicos ac luxuriosos actus hominum dicuntur, qui diffusi per omnia desideria, corpus ducunt impurum. Item [Col. 0879A] Isaias pompis lascivorum comminatur dicens: Ingemuerunt omnes qui laetabantur corde, cessavit gaudium tympanorum, quievit sonitus laetantium, conticuit dulcedo citharae cum cantico, non bibent vinum: amara erit potio bibentibus illam, attrita est civitas vanitatis (Isa. XXIV, 7-10).

XIV. Nomen autem pompae invenitur etiam in divinis litteris, sicut est illud in psalmo XXXIX, juxta hebraicam tamen translationem: Beatus vir qui posuit Dominum confidentiam suam, et non est aversus ad superbias pompasque mendacii. Quod alia translatio de Graeco ita expressit: Beatus vir cujus est nomen Domini spes ejus, et non respexit in vanitates et insanias falsas. Ubi utique et ipsa vana oblectamenta corporalium sensuum significat. In Amos quoque [Col. 0879B] propheta, ubi ait: Vae qui opulenti estis in Sion, et confiditis in monte Samariae optimates, capita populorum, ingredientes pompatice domum Israel; qui separati estis in die malo, et appropinquatis solio iniquitatis; qui dormitis in lectis eburneis, et lascivitis in stratis vestris; qui comeditis agnum de grege, et vitulum de armentis, qui cantatis ad vocem psalterii sicut David. Putaverunt se habere vasa cantici bibentes in phialis vinum, et optimo unguento delibuti, et nihil patiebantur super contritionem Joseph (Amos VI, 1-6).

XV. Pompae diaboli faciunt hominem lascivum et vanum, per quae efficitur a bono mutabilis, mali tenax, in verbo gravis, in animo turpis, ubique fallax, laetus ad prospera, fragilis ad adversa, inflatus ad [Col. 0879C] obsequia, anxius ad opprobria, immoderatus ad gaudia, facilis ad humana, difficilis ad honesta. Desiderio comparandae opinionis incensus, eis operibus quibus emitur favor humanus inservit, et morum bona contemnit, tantumque eum ardor humanae laudis inflammat, ut laboriosa opera quae populus admiratur, et quibus fama diffunditur, sine labore suscipiat, ut foris ubi potest magnus splendeat, cum intus ubi solus Deus videt, squaleat.

XVI. Sunt etiam quorum vitam lingua turpis inflammat, qui inverecundos sermones aut proferunt libenter, aut audiunt. Hoc loquuntur quod diligunt, et delectabiliter audiunt quod assiduis cogitationibus volvunt, et turpem conscientiam manifestant. Tales [Col. 0879D] enim Scriptura introducit, quae ait: Dixerunt enim apud se cogitantes non recte. Et post aliqua: Venite ergo et fruamur bonis quae sunt, et utamur creatura tanquam in juventute celeriter, vino pretioso et unguentis nos impleamus, et non praetereat nos flos temporis. Coronemus nos rosis antequam marcescant: nullum pratum sit, quod non pertranseat luxuria nostra. Nemo vestrum sit exsors luxuriae nostrae: ubique relinquamus signa laetitiae, quoniam haec est pars nostra et haec sors (Sap. II, 1 seq.). Horum illecebram sub specie mulieris adulterae et Salomon ostendit, de qua dicit quod vecordi juveni occurrat ornatu meritricio, praeparata ad capiendas animas, garrula et vaga, quietis impatiens; quae dicit se habere intextum funibus lectum, stratum tapetibus pictis ex [Col. 0880A] Aegypto, adsparso cubili myrrha, et aloe, et cinnamomo. Haec et alia hujusmodi de pompis scripta reperiuntur.

XVII. De caeteris vero vitiis, sive sint spiritalia, ut haereses, schismata, jactantia, invidia, animositas, elatio, odium; sive sint corporalia, id est quae non solo animo sed corpore perpetrantur; ut est aviditas, ebrietas, intemperantia fornicatio, adulterium: ecclesiastici doctores dicunt, quod de septem principalibus vitiis procedant, id est de inani gloria, invidia, ira, tristitia, avaritia, ventris ingluvie, atque luxuria. Quae vitia habent matrem et reginam superbiam, cui quasi duces cum suis exercitibus obsequuntur. Haec septem vitia significata per illas gentes, quas voluit Dominus deleri per filios Israel, [Col. 0880B] Ethaeos videlicet et Gergessaeos, et Amorrhaeos, et Chananaeos, et Pheresaeos, et Evaeos, et Gebusaeos. Et revera multas et varias per alios atque alios reges et populos Dominus aut transtulit aut vastavit atque delevit. Has autem gentes idcirco per filios Israel voluit exstingui, ut significaret in septenario numero haec vitia ab electis suis vincenda atque calcanda. Hinc et Samson septem funes quibus ligatus putabatur disrupit, ut in septenario numero significarentur haec vitia, et per haec vitia omnia peccata generis humani, quae Dominus noster Jesus Christus pertulit in corpore suo super lignum, ut illius vulnere sanarentur atque disrumperentur in nobis, et consequenter illi dicamus: Dirupisti vincula mea; tibi sacrificabo hostiam laudis. Nam quia his septem superbiae vitiis [Col. 0880C] nos captos doluit, idcirco Redemptor noster ad spiritale liberationis praelium Spiritu septiformis gratiae plenus venit.

XVIII. Sed habent contra nos haec singula exercitum suum. De cenodoxia, id est inani gloria, inobedientia, jactantia, hypocrisis, contentiones, pertinaciae, discordiae, et novitatum praesumptiones oriuntur. De invidia, odium, susurratio, detractio, exsultatio in adversis proximi, afflictio autem in prosperis nascitur. De ira, rixae, tumor mentis, contumeliae, clamor, indignatio, blasphemiae proferuntur. De tristitia, malitia, rancor, pusillanimitas, desperatio, torpor circa praecepta, vagatio mentis erga illicita nascitur. De avaritia, proditio, fraus, fallacia, perjurium, inquietudo, [Col. 0880D] violentia, et contra misericordiam obduratio cordis oriuntur. De ventris ingluvie, inepta laetitia, scurrilitas, immunditia, multiloquium, hebetudo sensus circa intelligentiam propagatur. De luxuria, caecitas mentis, inconsideratio, inconstantia, praecipitatio, amor sui, odium Dei, affectus praesentis saeculi, horror autem vel desperatio futuri generantur. Ex quibus videlicet septem, duo sunt carnalia, id est ventris ingluvies et luxuria: quinque autem spiritalia. Sed unumquodque eorum tanta sibi cognatione jungitur, ut nonnisi unum de altero proferatur. Prima namque inanis gloria gignit invidiam: quia dum vani nominis potentiam appetit, ne quis hanc alius adipisci valeat, tabescit. Sic quoque de invidia generatur ira, tristitia autem [Col. 0881A] ab avaritia derivatur. De duobus vero quae carnalia sunt, cunctis liquet, de ventris ingluvie luxuriam nasci. Quia dum unum inordinate reficitur, alterum procul dubio ad contumelias excitatur.

XIX. Alii autem, maxime sancti Patres Aegyptii, octo dixerunt esse principalia vitia, et prima posuerunt ea quae hic carnalia dicta sunt, id est gastrimargiam, quod sonat ventris ingluviem, et fornicationem, quod hic generali nomine luxuria nominatur. Tertium philargyriam, id est amorem pecuniae, quod nos avaritiam nominamus. Quartum iram, quintum tristitiam, sextum acediam, id est anxietatem seu taedium cordis, quod nostri inconstantiam vel vagatitatem nominare solent. Septimum cenodoxiam, quod [Col. 0881B] nos inanem gloriam dicimus. Octavum superbiam. Praetermiserunt vero invidiam, maximum superbiae prolem ac comitem; addiderunt autem acediam, quod doctores Ecclesiae inter principalia vitia non posuerunt, sed magis illud de tristitia, sive luxuria nasci dixerunt: quia et revera quasi proprium videtur esse monachorum. Nam generaliter in cunctis fidelibus multo minus malum videtur esse, quam invidia: quia et in divinis litteris majori detestatione notatum invenitur invidia, quam vagatio mentis. Ultimum posuerunt superbiam, quod alii causam et originem omnium vitiorum esse dixerunt. Et revera perspicuum est non de inani gloria superbiam, sed de superbia inanem gloriam generari. Pari autem contentu utrique duplici ea divisione distinxerunt, [Col. 0881C] id est carnalia et spiritalia, cum tamen Apostolus simul omnia opera carnis manifesta esse dixerit. Omnium quoque vitiorum efficientiam quadripartitam esse dicunt. Nam quaedam nonnisi actu corporis consummari possunt, ut ventris ingluvies et fornicatio: quaedam vero sine ulla corporis actione complentur, ut superbia et cenodoxia: quaedam autem commotionis suae causas extrinsecus excipiunt, ut avaritia et ira: alia vero intestinis motibus excitantur, ut acedia atque tristitia.

XX. Haec et multa hujusmodi vitia, quae dividuntur in operibus et pompis diaboli, qui est auctor et princeps peccatorum quibus in baptismo abrenuntiavimus, et quod pejus est, ad ea iterum revertentes, [Col. 0881D] earum inquinamentis sordidamur et oneribus deprimimur, ut merito dicamus: Sicut onus grave gravatae sunt super me. Putruerunt et corruptae sunt cicatrices meae a facie insipientiae meae. Miseriis afflictus sum usque in finem. Quorum corruptione dilaniamur, et sicut sani gaudemus. Propter ista comminatur nobis Deus judex justus, fortis et patiens, nisi convertamur, poenas aeternas, ubi vermis noster non moritur, et ignis non exstinguitur. Propter ista atterimur et affligimur flagellis temporalibus in rebus humanis, bellis, captivitatibus, pestilentiis, fame, aegritudine. Propter sta incommoditas aerum, siccitas, exundantia pluviarum, inclementia frigoris, vehementia ardoris, defectio adjumentorum. Propter quae non solum coelitus corripimur et castigamur, [Col. 0882A] verum etiam praeponuntur nobis a Deo potestates, quibus subditi esse debemus, non solum propter iram, sed et propter conscientiam. Qui propter ista emendanda promulgant leges, decernunt justa, proponunt supplicia, vincula, torturas, flagella, exsilia, amputationes membrorum, amissiones rerum, diversi generis mortes; et auferri non possunt de mundo. Propter ista ecclesiasticus vigor, correptio, excommunicatio, de Ecclesia exclusio, leges poenitentiae, anathematizatio; et auferri non possunt de ecclesia. Constituuntur judices, insistunt officia, mittuntur ultores, ut haec corrigantur: et ad cumulum miseriarum, quibus mortalis vita exstat plenissima, ubi statuta justitia, nequitia condemnari et innocentia absolvi putatur, ignorantia fallente plerumque e contrario [Col. 0882B] agitur, ut malitia victrix redeat, et innocentia puniatur.

XXI. Haec prohibitio et eruditio contra eas cum quibus nascimur tenebras vigilant, et contra hos impetus opponuntur; plenae tamen etiam ipsae laborum et dolorum. Nam quid sibi volunt multimodae formidines, quae cohibendis etiam parvulorum vanitatibus adhibentur? quid paedagogi? quid magistri? quid ferulae? quid hora [Forte, lora]? quid virgae? quid disciplina illa, qua Scriptura sancta dicit dilecti filii latera esse tundenda, ne crescat indomitus, domarique jam durus aut vix possit, aut fortasse nec possit? Quid agitur his poenis omnibus, nisi ut debelletur imperitia, et prava cupiditas infrenetur, cum quibus malis in hoc saeculum [Col. 0882C] venimus?

XXII. Quot et quantis poenis aliis genus agitetur humanum, quae non ad malitiam et nequitiam iniquorum, sed ad conditionem pertinent miseriamque communem, quis ullo sermone digerit, quis ulla cogitatione comprehendit? Quantus est metus a deceptionibus et mendaciis hominum, a suspicionibus falsis? Quanta putamus esse, quam misera, quam dolenda? Quandoquidem hi judicant, qui conscientias eorum de quibus judicant cernere nequeunt, et cum quis quaeritur utrum sit nocens cruciatur, et innocens luit pro incerto scelere certissimas poenas; non quod illud commisisse detegitur, sed quod non commisisse nescitur. Ac per hoc ignorantia judicis plerumque est calamitas innocentis; et quod est intolerabilius [Col. 0882D] magisque plangendum, rigandumque si fieri potest fontibus lacrymarum; cum propterea judex torqueat accusatum, ne occidat nesciens innocentem, fit per ignorantiae miseriam, ut et tortum et innocentem occidat, quem ne innocentem occideret torserat. Quia plerumque hi qui arguuntur, vi doloris superati, de se falsa confessi etiam puniuntur innocentes, et utrum innocentem an nocentem judex occiderit, nescit. Verum est quod ait Scriptura: Tentatio est vita hominis super terram. Et: Propter iniquitatem corripuisti hominem, et tabescere fecisti sicut araneam animam ejus. Oriuntur inter Ecclesiae rectores et reipublicae administratores innumerae contentiones, et instigante superbia, cupiditate atque [Col. 0883A] invidia et clausis oculis zelamur et belligeramus ad invicem proximi quibus . . . . . . Nemini quidquam debeatis, nisi ut invicem diligatis. Et tot ac tanta mala nobis imminentia consentimus, quibus esse non debebat adversus carnem et sanguinem colluctatio, sed adversus principes et potestates, adversus mundi rectores tenebrarum harum, adversus spiritalia nequitiae in coelestibus. Indicta sunt nobis innumera bella principis et potestatis aeris hujus, qui operatur in filios diffidentiae, saevit adversum nos totis viribus.

XXIII. Terrores etiam divinae comminationis intonant super nos. Severitas legum et districtio regum vigilant ad coercendos nos, et nihil horum attendimus, nisi ut invicem mordeamus et comedamus, ut ab invicem consumamur. Heu, proh dolor! Tam [Col. 0883B] securi pergimus ad tenebras exteriores, quasi ibi nobis cubicula exstruantur, cubilia sternantur, deliciae praeparentur, ministri procurentur, thesauri congerantur, ornamenta multiplicentur, cum Scriptura dicat: Quodcunque potest manus tua facere, instanter operare: quia nec opus, nec ratio, nec sapientia, nec scientia erunt apud inferos, quo tu properas. Unde nobis tam impudens superbia, importuna cupiditas, infrunita lascivia? nisi quia ad ea quibus in baptismo abrenuntiavimus, imprudenter revertimur; et contingit nobis res veri proverbii: Canis reversus ad vomitum suum, et sus lota in volutabro luti. Unde bella et lites, ait Apostolus, in vobis? Nonne hinc: ex concupiscentiis vestris, quae militant in membris vestris?

[Col. 0883C] XXIV. Manifestum est ergo, omnem contentionem inter nos ex cupiditate oriri: quoniam non est tale bonum quod hic amamus, ut nullas angustias faciat amatoribus suis. Ideo plerumque dividimur litigando, mortiferas aut certe mortales victorias requirendo, et cum quis vicerit superbus extollitur. Si vero conditionem cogitans casusque communes, magis quae accidere possunt adversis angitur, quam eis quae provenerint secundis rebus inflatur. Res enim quaelibet terrena simul a multis possideri non potest; quia si unus possidet, ab ejus possessione alter excluditur. Res autem divinae, quas Deus jubet ut amemus, sic a multis possidentur, ut nulli crescente numero possidentium, aliquid minuatur. Nullo enim modo fit minor, accedente seu permanente [Col. 0883D] consorte possessio bonitatis; imo possessio bonitas, quam tanto latius, quanto concordius individua sociorum possidet charitas. Non habebit istam possessionem, qui eam noluerit habere communem: et tanto eam reperiet ampliorem, quanto ibi amplius potuerit amare consortem. Quia ergo ista quae amare debemus inordinate amamus, ideo bella et lites ex concupiscentiis nostris oriuntur in nobis.

XXV. Sed sciendum nobis est, omnibus modis non posse nos ad regnum pacis aeternae transire, nisi hic eam pacem tenuerimus, quam belli hujus, in quo caro concupiscit adversus spiritum, et spiritus adversus carnem, multis et variis certaminibus [Col. 0884A] quaerit. Hoc autem bellum nunquam ullum esset, si natura humana per liberum arbitrium in rectitudine, in qua facta est, perstitisset. Nunc vero quae pacem felix cum Deo habere noluit, secum pugnat infelix, et cum sit hoc. . . . . . melius est tamen quam priora vitae hujus. Melius confligitur quippe cum vitiis, quam cum sine ulla conflictione dominantur. Melius est, inquam, bellum cum spe pacis aeternae, quam sine ulla liberationis cogitatione captivitas. Cupimus quidem etiam bello carere, et ad capessendam ordinatissimam pacem, ubi firmissima stabilitate potioribus inferiora subdantur, igne divini amoris succendimur: sed si, quod absit, illius tanta boni spes nulla esset, malle debuimus in hujus conflictionis molestia remanere, quam vitiis in nos dominationem, [Col. 0884B] non eis resistendo, permittere.

XXVI. Suscipiendum est igitur bellum contra vitia, et gerendum acriter, ne ad damnabilia peccata perducant. Et siquidem nondum victoriarum consuetudine roborata sunt, facilius vincuntur et cedunt: si autem vincere atque imperare consueverunt, laboriosa difficultate superantur. Haec est autem in fide Christi. Nam si lex jubens adsit, et spiritus juvans desit; per ipsam prohibitionem desiderio crescente peccati atque vincente, etiam reatus praevaricationis accedat. Nonnunquam sane apertissima vitia aliis vitiis vincuntur occultis, quae putantur esse virtutes, in quibus regnat superbia et quaedam sibi placendi altitudo ruinosa. Sed tunc victa vitia deputanda sunt, cum Dei amore vincuntur; [Col. 0884C] quem nisi Deus ipse non donat, nec aliter donat, nisi per mediatorem Dei et hominum hominem Christum Jesum, qui factus est particeps mortalitatis nostrae, ut nos participes faceret divinitatis suae.



[a 1Kb] EPISTOLA III. AD SOROREM.

Charissimae ac suspicientissimae in Christo sanctae sorori Leidradus licet indignus Lugdunensis Ecclesiae episcopus in Domino Jesu Christo sempiternam salutem.

Cognoscere dignetur prudentia almitatis tuae nos juxta donum donantis Dei viribus corporis aliquantisper praevalere; et secundum quod, si incerta salus propter suspectos casus vitae hujus habet, de [Col. 0884D] salute nostra gratias Deo debere. Deinde secundum vires animi memores nos esse in orationibus nostris pro salute vestra temporali et aeterna. Vos quoque, si bene valetis, et in orationibus vestris, juxta quod de vobis confidimus, memores nostri estis, immensas Deo referimus gratias, eo quod secundum quod desideramus esse vos constat. Novi autem animum vestrum nuper vehementi dolore perculsum, post mortem filii, postea fratris. Et utique tanti solatii privatio nullo modo nos potest sine gravi dolore affici; quoniam de quorum vita gaudemus, consequenter de eorum morte dolemus; et tanto majore tristitia cor nostrum premit cujuscunque mors, [Col. 0885A] quanto majore laetitia sublevabat vita. Neque enim jura naturae penitus exstinguere possumus, ne doleamus; sed forsitan consilio meliore lenire, ut toleremus; ne forte contingant ut dum amoris sequax animus pro proximo dolet ut blandus, judiciis divinis efficiatur infensus. Multa enim discretione opus est, ut in hujusmodi damnis inter Deum judicantem et proximum morientem aequitatis tenorem non relinquamus; quatenus et justissimo judici ingrati non existamus, et mortuo proximo compassionis dolorem juxta mensuram exhibeamus. Audiendum omnino est consilium beati Pauli apostoli dicentis: Nolo autem vos fratres contristari de dormientibus, id est, morientibus, sicut et caeteri qui spem non habent resurrectionis. Aliud est enim infidelem infideliter [Col. 0885B] flere mortuum, quasi ex toto perditum, quem non speret esse victurum; aliud est fidelem fideliter mortuum interim condolere, quem non dubitat esse resurrecturum. Et quanquam, ut superius dictum est, fieri non possit ut ejus nobis non sit mors amara, cujus dulcis est vita, et hinc sit luctus humani et affectuosi cordis, quasi vulnus, aut ulcus; recte tamen huic sanando adhibentur officiosae consolationes: est enim quod sanetur: et quanto est animorum melior, tanto in eo citius faciliusque sanetur. Cum igitur de charissimorum mortibus, maxime quorum sunt humanae societati officia necessaria, nunc mitius, nunc asperius affligatur vita mortalium; tamen eis quos diligimus justius congratulamur, cum moriuntur, quam toleramus, cum a fide [Col. 0885C] vel bonis moribus labuntur. Quia tentatio est vita humana super terram. Et: Vae mundo ab scandalis. Et cum mors eorum nos contristat, ipsa iterum consoletur; quia caruerunt malis, quibus in hac vita boni homines vel conteruntur, vel depravantur, vel in utroque periclitantur. Crede quia, ut mihi videtur, ex altera parte omni morienti congratulandum est; ne forte si vixisset, pejor obiisset. Sed quia id hominibus suaderi non potest, illud subtiliter considerandum est, quod cum omnes mortales et morituri nascamur, alii moriuntur in uteris matrum, [Col. 0886A] alii mox in hanc lucem effusi; et deinceps non invenitur qui numeretur dies aut annus, in quo non mors occurrens intercipiat vitam ejus qui adhuc vivere vellet, seque vivere putaret. Cum haec igitur ita sint, diligenti consideratione mutatur, quotidianas Deo debemus grates exsolvere, quia dedit quod viximus, quandiu viximus, non dolere de hoc quod morimur, ultra quod nunquam accepimus ut viveremus. Quis, rogo, non moritur? Si Salvator, dator salutis et vitae, mortuus est, quis tam stultus est ut semper velit vivere, dum novit pro nobis mortem gustasse? Vita nascimur aequales, coaequaliter morimur omnes. Diversa est merces post mortem, mors tamen omnibus una. Ploramus et gemimus, sed prodesse ad invicem non valemus. Luctus adest [Col. 0886B] oculis, et nullus fructus operis: quia non revelatur, cum plangimus. Surda et dura est mors: nec audit, nec condolet. Nulla potestas auxiliari sibi potest. Figulus ille qui omnes de una terra plasmavit, novit quale et quando vas frangat. Nullum tamen illi perit; quia qui fecit de pulvere, de pulvere reficiet. Ad jussionem Omnipotentis nemo potest esse rebellis. Qui adhuc vivit, consideret unde possit prodesse mortuo. Quia et qui mortuus est, non eget infructuoso luctu, sed fructuoso suffragio. Jam sufficiat praeterita damna plorasse. Demus operam, futuram nobis mortem levigare. Quod vitari non potest, non valde timendum est. Ea vero timenda sunt mala quae et viventes vitare possumus et post mortem sunt mala. Nam mors, quae in se mala est, malis [Col. 0886C] propterea mala est, quia per eam ad pejora transeunt: bonis vero bona est, quia per eam ad meliora transeunt. Nemo sibi vivit, et nemo sibi moritur. Si vivimus, Domino vivimus: si morimur, Domino morimur. Christus mortuus est, et resurrexit, ut et mortuorum et vivorum dominetur. Ergo cogitatione, locutione, operatione ea studeamus, per quae illi placeamus, cujus potestas est male viventes damnare, et bene morientes glorificare; quique tribuit male viventibus per emendationem bene mori, nunquam tribuit bene morientibus male vivere.




ANNO DOMINI DCCCXV.
AMALARIUS TREVIRENSIS ARCHIEPISCOPUS.




[Col. 0885]
NOTITIA HISTORICA IN AMALARIUM.
(Ex Fabricio, Biblioth. med. et inf. Lat.)

[Col. 0885D] Amalarius Fortunatus, monachus Benedictinus, et ab anno Christi 810 archiepiscopus Trevirensis, qui missus a Carolo Magno in Saxoniam anno 811 ecclesiam Hamburgensem in honorem beatae Virginis consecravit, triennio post exstinctus. Vitam ejus scripsit Constantinus Caetanus editam Romae 1612, 4o, qui librum de divinis Officiis non Metensi, sed huic Amalario tribuendum contendit, quod praeter [Col. 0886D] Anonymum Mellicensem, cap. 71 de Scriptoribus ecclesiasticis, diserte etiam facit Albericus monachus Trium Fontium in Chronico ad annum 810, page 155: »Wasco abbas Mediolaci fuit archiepiscopus Treverensis, et post eum Amalarius Fortunatus cardinalis, qui librum Officiorum ecclesiasticorum composuit. Sed libri de Officiis ad Ludovicum Pium gloriosissimum, ut eum compellat, imperatorem, [Col. 0887A] scripti sunt post annum 819 [(a) 1Kb] , cum Amalario Trevirensi jam defuncto successisset Hettius. Confer quae Sirmondus ad Caetanum, apud Labbeum de S. E. tom. l, pag. 692 seq., et tom. IV Operum Sirmondi, p. 643 seq. Epistolae quoque sex, quas vulgavit Dacherius tom. VII Spicilegii, p. 164, et tom. III editionis novae, pag. 330, quarumque ultima est de Observatione Quadragesimae, non Trevirensem, sed eumdem, qui de officiis scripsit, Amalarium habent auctorem. Et priores quidem, quae de nomine Jesu tractant, sunt ultimum caput libri tertii de Officiis [Col. 0888A] ecclesiasticis, quod in editionibus desideratur, sed notatur in indice capitum. Vide B. Ittigium de Bibliothecis Patrum, p. 213. Amalario autem Treverensi Epistolam de Caeremoniis baptismi ad Carolum Magnum sub Alcuini nomine a Canisio tom. VI Antiquar. Lect., pag. 366, et tom. II editionis novae, pag. 543, atque inter Alcuini Opera, p. 1151, vulgatam vindicat codex Petavianus, teste Sirmondo notis ad Theodufii Aurelianensis librum de Ordine baptismi, tom. II Operum, pag. 943.




[Col. 0887]
AMALARII EPISTOLA AD CAROLUM MAGNUM IMPERATOREM. DE CAEREMONIIS BAPTISMI.
(Apud Froben., Opp. B. Alcuini.)





MONITUM PRAEVIUM.
[Col. 0887B]

Celeberrimus scriptor Henricus Canisius, tom. VI Antiq. Lect., typis primo vulgavit ex cod. ms. bibliothecae Weingartensis Epistolam de Caeremoniis baptismi ad Carolum imp. Aug. nomine auctoris destitutam, quam tamen is Alcuini nostri esse suspicabatur, tum propter dicendi genus Alcuini non absimile; tum propter illum, ad quem haec Epistola missa est, qui sibi videbatur fuisse Carolus Magnus, Alcuinum hujusmodi quaestionibus exercere solitus. Judicium hoc seu conjecturam Canisii secutus cl. Quercetanus, ab eodem hanc epistolam mutuavit, et inter Opera Alcuini pag. 1151 et seqq. edi curavit. Verum utriusque Scriptoris errorem detexit celeberrimus rerum antiquarum scrutator Jac. Sirmondus, postquam is ex cod. Petaviano didicit, auctorem illius epistolae nominari Amalarium episcopum, quem non alium esse recte judicabat quam Amalarium Trevirensem archiepiscopum, qui eo tempore quo quaestiones [Col. 0887C] illae de baptismi caeremoniis, quibus in hac epistola respondetur, a Carolo imp. ad omnes regni sui archiepiscopos per epistolam encyclicam, missae fuere, hoc est, anno circiter 812, illam cathedram tenebat. Quam suam sententiam Sirmondus ex ipso illius responsoriae epistolae contextu roboravit, in cujus fine scriptor se episcopum profitetur his verbis: »Dixisti, serenissime imperator, velle vos scire qualiter nos et suffraganei nostri doceremus populum de sacramento baptismi.« Cum igitur Alcuinus non fuerit episcopus vel archiepiscopus, habens sub se episcopos suffraganeos; et septem saltem annis ante scriptam Caroli imp. encyclicam in vivis esse desierit, nemo non eruditorum calculo Sirmondi de auctore hujus epistolae subscripsit.

Verum hisce ratiociniis deinceps non indigebimus; postquam haec de Caeremoniis baptismi epistola, una cum encyclica Caroli Magni ad Amalarium Trevirensem episcopum nominatim directa; simul et altera, [Col. 0887D] ejusdem imperatoris ad illam Amalarii responsoria ac laudatoria, detecta fuit in cod. ms. Tigurino octingentorum annorum, et mecum communicata ab eruditissimo D. Martino Gerbert, celeberrimi monasterii S. Blasii in Silva Hercinia tunc asceta multis laboribus litterariis claro, nunc ejusdem ob praeclaras suas dotes insignis illius abbatiae praesule et S. R. I. principe. In illa enim Caroli epistola responsoria diserte [Col. 0888B] Amalarius appellatur Treforum seu Trevirorum episcopus.

Igitur jam hic absque ulla de vero auctore haesitatione illam de Caeremoniis baptismi epistolam, quae apud Quercetanum Alcuino fuit supposita, sub nomine Amalarii laudati Trevirorum archiepiscopi vulgamus. Operae vero pretium duximus, ut simul illi adjungantur, quae in praefato codice Tigurino per modum unius fasciculi, ab Amalario ad Petrum Nonantulae abbatem, suum quondam in legatione Constantinopolitana socium directi, connexa habentur. Ex quibus animadvertent viri eruditi, Amalarium episcopum Trevirensem alia quaedam scripsisse, et allegorice exposuisse, quae ad divinum officium seu liturgiam ecclesiasticam pertinent, nimirum »de consentientia« seu convenientia, ut interpretator, »in toto nostro,« ut scribit in epistola ad Petrum abbatem, »officio, quod agitur in missa sive in psallendo, sive in situ, sive in qualitate, sive in quantitate, cum nostris [Col. 0888C] authenticis, quos omnis Ecclesia colit.« Et: »de nocturnalibus officiis et de aliis quae in die aguntur;« et »de Coena Domini et Parasceve et Sabbato sancto.« Quae causa esse potuit confusionis utriusque Amalarii, Trevirensis nimirum episcopi, et Metensis diaconi, in unum, ob utriusque idem nomen, idemque studium. Nolim vero hic illam de uno vel duobus Amalariis resuscitare controversiam, quam optime confecisse videtur V. C. Jac. Sirmondus in erudita epistola opinioni D. Caetani opposita, quae exstat tom. IV Operum ejusdem Sirmondi, edit. Venet. 1728, pag. 461. Suspicor nihilominus Amalarium alterum Metensem plura e scriptis prioribus cognominis sui episcopi mutuasse et in sua transtulisse: multa etiam, quae ad Amalarium Trevirensem pertinent in capitulis libri de divinis Officiis, pariter Alcuino suppositi, contineri. Suspicionem movet quod utrobique Caeremoniae divini Officii, ut plurimum per rationes mysticas exponantur, qua methodo se usum fuisse Amalarius Trevirensis profitetur in sua ad Petrum [Col. 0888D] abbatem epistola. Verum ista eousque relinquere oportet, donec ex aliis codicibus adhucdum forte alicubi delitescentibus major his tenebris lux effulgeat.

Caeterum multa de Amalario hoc nostro, inquit Pagius ad annum 814, n 31, commentitia circumferuntur; saltem multa adhucdum de ejus dignitate [Col. 0889A] seu auctoritate metropolitica, de anno adepti episcopatus, de die et anno obitus in obscuro latent. Illud ex Actis illius temporis certum est, quod anno 813, incipiente verna temperie cum Petro Nonantulano abbate in Orientem a Carolo Aug. pro pace cum Michaele imp. confirmanda directus fuerit, prout ex concordi narratione Annalistarum contemporaneorum, et maxime ex epistola Caroli ad Michaelem imp. nuper detecta constat. Certo insuper asseri posse pronuntiat Pagius loc. cit. et anno 811, n. 10, quod idem Amalarius Trevirensis Transalbianam Saxoniam erudierit, illuc in hunc finem anno 811 missus a Carolo Magno.

Initium episcopatus Amalarii Browerus in annum 810 reponit; illustrissimus D. ab Hontheim, tom. I Hist. Trevir., pag. 163, not., existimat, ex praecepto Ludovici Pii de anno 834, apud Lindenborgium Script. Septentrional. pag. 125, edit. recent., apparere, illum jam anno 809 archiepiscopum fuisse. De [Col. 0889B] anno obitus Amalarii similiter nihil certi habemus. Masenius quidem in adnotat. 16 ad Annales Trevirenses Broweri mortem ejus consignat anno 814, laudatque probatissimos »Annales Trevirorum, quos ante annos trecentos Balduinus archiepiscopus ex archivo principali magna cura colligi jussit.« Cui sententiae accedit Mabillonius libro XVII Annal. Bened., num. 26, nec contradicit Pagius ad hunc annum n. 31. Sunt tamen qui credunt, illum Amalarium, qui anno 825 cum Haltigario episcopo Cameracensi acta concilii Parisiensis in causa imaginum ad Ludovicum imp. detulit, fuisse episcopum Trevirensem; atque adeo hunc vitam usque ad illum annum 825 produxisse. (D. Bouquet, tom. VI Script. Rer. Gallic., pag. 341, not.) Verum huic opinioni obstat quod jam ante illum annum, nimirum anno saltem 816 vel 817 sedem Trevirensem tenuerit Amalarii successor Hetti, prout patet ex hujus epistola ad Frotharium Tullensem episcopum, quam ipse D. Bouquet ibidem pag. 395 exhibet, scriptamque censet anno 817, quo [Col. 0889C] Bernardus rex Italiae contra Ludovicum Pium turbas ciere molitus est. Vide etiam aliam epistolam ejusdem ad eumdem ibidem pag. 397, ad annum 819 ab ipso D. Bouquetio consignatam. Nos Masenii calculo adhaeremus, donec meliora prodeant in lucem.

Quod metropoliticam auctoritatem Amalarii Trevirensis concernit, ipse in fine epistolae de Caeremoniis baptismi imperatori modeste insinuat, nullam sibi hucusque datam fuisse potestatem in suffraganeos episcopos; ad quod imperator respondet, ut sicut hactenus Caesaream ordinationem et dispositionem de ea re exspectavit, ita ulterius eamdem exspectet, donec ad illius veniat colloquium. Ex quibus colligo metropoliticam auctoritatem Trevirensis episcopi eo tempore ex quibus causis, nescio, fuisse turbatam. Certe episcopi aliquot Metenses, Chrodogangus, Angilramus et Drogo, archiepiscopali honore et ipsi gavisi sunt. Fortassis tunc agebatur de transferenda metropolitica dignitate Treveris Metas? [Col. 0889D] Verum de hoc alii curent. Nobis sufficit, nonnulla suggessisse, quae eruditorum Trevirensium majore inquisitione digna censuimus.

Igitur quae hic cum eruditis communicamus, sequenti ordine exhibemus. Primo loco collocamus Epistolam Petri abbatis monasterii Nonantulae ad Amalarium hactenus ineditam, qua flagitat ad se mitti Expositionis codicem in itinere maris, nimirum tempore legationis Constantinopolitanae, compositum; et Expositionem de Fide et Scrutinio seu Baptismo. Hanc sequitur epistola Amalarii ad priorem responsoria, designans chartas ad Petrum mittendas. Ex his praecipua est, quam subjungimus, interrogatio Caroli imp. scire volentis qualiter ipse Amalarius et suffraganei sui doceant et instruant sacerdotes et [Col. 0890A] plebem sibi commissam de baptismi sacramento. Hanc epistolam excipiet responsoria Amalarii ad singula interrogata de variis baptismi Caeremoniis, quae illa ipsa epistola est quam Canisius Alcuino falsa, ut diximus, conjectura attribuit. Huic adjungimus Responsoriam Caroli Magni post lectam priorem ad Amalarium missam, pariter hucusque incognitam, in qua imperator promptam industriam sanamque doctrinam Amalarii laudat, et illum ad majora hortatur.





I. [a 1Kb] EPISTOLA VENERABILIS ABBATIS PETRI.

Domino et venerabili et mihi cum summo amore nominando Amalario praesuli almo, Petrus indignus abba, in Domino salutem.

Notum sit venerabili almitati tuae quia propitiante Deo sani sumus; et sedulo in precibus existentibus [Col. 0890B] [Forte, existimus] pro tua tuorumque sospitate: et humili prece tuam beatitudinem deposcimus ut pro nobis apud Deum intercessor existas. Et obsecramus tuam amabilem et inviolabilem charitatem, ut illum Expositionis codicem, quem dictante Spiritu sancto corde tuo in itinere maris exposuisti, nobis dirigere digneris, ad augmentum et statum sanctae Ecclesiae nostrae; ut qui legerint, et aedificati fuerint, pro te, beatissime pastor, Domino preces fundant. Iterum obsecro de illa Expositione, quam ipse de Fide et Scrutinio seu Baptisma, imperante piae memoriae domno Carolo, exposuisti, ut pariter dirigas. Haec nostra postulatio [Forte, hac . . . postulatione] impleta magnam te apud Deum mercedem inveniri credas, et pro te plures oratores, et me indignos fratresque [Col. 0890C] nostros in omnibus servientes, quidquid nobis tua veneranda almitas jusserit; et nobis de sanitate tua qui [Forte, quid] nuntiare digneris.



II. RESPONSORIA AMALARII AD PRAECEDENTEM EPISTOLAM PETRI ABBATIS.

Desiderantissimo et reverentissimo ac sanctissimo, igitur et merito laudando Patri et fratri Petro grandaevo, venerabili abbati [in] monasterio Nonantulae, Amalarius exiguus in Domino perennem salutem.

Nuperrime suscepi a vestra sanctitate directam epistolam, plenam charitate et humilitate, in qua inter alia continebatur, ut meum, non tantum [Col. 0890D] meum, sed et vestrum, quamvis parvum opusculum, quod inter aequoreas comminationes cudimus, vestrae celsitudini scriberem: in quo si quid dignum, si quid honestum, si quid rationale reperitur, non meae nempe doctrinae, sed vestris merito sanctis precibus deputantur. Unde oro, sanctissime Pater, quidquid in eo, temeritate mea faciente ac stulta praesumptione, irrationabiliter scriptum est, per vestram prudentiam correptionem habere mereatur, et nos indulgentiam apud omnes doctores. Scripsi enim quidquid mihi videbatur justum et honestum, non eo animo ceu valuerim omnem rectitudinem [Col. 0891A] praesumpti operis indagare, sed ut tangerem meo incepto utros [Forte, viros] industrios, qui facillime possent rei veritatem dilucidare ejus, quam vehementer desiderabam.

Scripsi, ut nostis, quod illos arbitrabar imitari qui in choro stant et cantant intrante episcopo in ecclesiam, ut postea sequenti opere demonstrabitur, quae conscientia [Forte, consentientia] esset [in] toto nostro officio, quod agitur in missa, sive in psallendo, sive in situ, sive in qualitate, sive in quantitate cum nostris authenticis, quos omnis Ecclesia colit; reputans apud me nihil statutum esse in Ecclesia, neque ante anticos [antiquos] Patres, neque apud recentiores, quod ratione careat. Si enim gentiles argumentantur [Forte, argutantur] ludos aliquos suos [Col. 0891B] allegorice promere (sicut aleatores, qui perhibent tribus tesseris suis tria tempora significari, praesens, praeteritum et futurum; et vias eorum senario numero distinguunt propter sex aetates hominum, quanto magis Christianam industriam ac rationem [Ms., orationem] sibi a Deo concessam nullo modo excederet frustra aliquid statuere? Non ideo exemplum de gentilibus posui, ut eos imitemur; sed si illi hoc vel illud argumentantur [Forte, argutantur] rationis, quanto magis totum, quod rationis est, Christianus sequi debet, qui summae rationi Deo se sponsorem facit. Non ideo Dominus villicum iniquitatis laudatum esse dicit, ut illum imitaremur, sed si ille ex villicatu iniquitatis prudenter sibi in futurum providit, quanto magis oportet Christianum ex [Col. 0891C] justis censibus acquirere, qui eum recipient in aeterna tabernacula? Rogo, Pater, ut non ad publicas aures libellus noster mittatur, ne intret in dentes obtrectatorum, neque cachinnis superborum per auras resultans de humillima doctrina paupertatis nostrae. Quoniam non me praefero magistrum de hac scriptione, sed discipulum inquirentem quod diligo scire.

Addit etiam sanctitas vestra in epistola commemorata scedas, quas legisti missas ad domnum Carolum imperatorem a nostra parvitate, de Scrutinio et Baptisterio, praedicto operi innectere, quod non distuli, praeponens illud, quoniam antea quisquis catechizatur et baptizatur quam perveniet ad sacros ordines. Addidi etiam et ipsas epistolas, quas gloriosissimus [Col. 0891D] imperator memoratus misit nobis; in prima nos excitans ad id faciendum, in secunda praebens auctoritatem operi facto. Similiterque vos precor, ut non pigeat dilectionem vestram perlegere ea quae modo addimus, et ille non legit, ut sicut ea quae ipse legit, sic et haec quae vobis leguntur, ex vestra sancta auctoritate corrigantur, quae corrigenda sunt, et firmentur, quae firmanda sunt. Mihique libuit vestram epistolam operi vobis specialiter directo praeponere cum versibus quibusdam marinis. Vos enim meum nullum latere volo. Pertractavi, postquam corpore [Col. 0892A] sequestrati sumus, aliqua inquirere de Nocturnalibus officiis et de aliis quae in die aguntur; et de Coena Domini et Parasceve et Sabbato sancto. Ad quod si vestrae orationes meme perduxerint, credo meis motibus adesse et adfuturam fore misericordiam Domini. Valete in Christo!





III. [a 1Kb] INTERROGATIO CAROLI IMPERATORIS.

In nomine Patris, et Filii, et Spiritus sancti. Carolus serenissimus Augustus a Deo coronatus, Magnus, pacificus imperator, Romanum gubernans imperium, qui et per misericordiam Dei rex Francorum et Longobardorum, Amalario venerabili episcopo, aeternam in Domino salutem.

[Col. 0892B] Saepius tecum, imo et cum caeteris collegis [Pez. addit tuis] familiare colloquium, de utilitate sanctae Dei Ecclesiae habere voluissemus, si absque molestia corporali id effici potuisset. Sed quamvis sanctitatem tuam in divinis rebus tota intentione vigilare non ignoremus, omittere tamen non possumus, quin tuam devotionem, sancto incitante Spiritu, nostris apicibus compellemus atque commoneamus, ut magis ac magis in sancta Dei Ecclesia studiose ac vigilanti cura laborare studeas in praedicatione sancta et doctrina salutari; quatenus per tuam devotissimam solertiam Verbum vitae aeternae crescat et currat, et multiplicetur numerus populi Christiani in laudem et gloriam Salvatoris nostri Dei.

Nosse namque [Al., itaque] per tua scripta, aut [Col. 0892C] per te ipsum volumus, qualiter tu et suffraganei tui doceatis et instruatis sacerdotes Dei [et] plebem vobis commissam de baptismi sacramento, id est, cur primo infans catechuminus efficitur; vel quid sit catechuminus? Deinde per ordinem omnia quae aguntur. De scrutinio, quid sit scrutinium? Et de symbolo, quid [Al., quae] sit ejus interpretatio, secundum Latinos? De credulitate, quomodo credendum sit in Deum Patrem omnipotentem, et in Jesum Christum Filium ejus natum et passum; et in Spiritum sanctum, sanctam Ecclesiam catholicam, et caetera quae sequuntur in eodem symbolo? De abrenuntiatione Satanae et de omnibus operibus ejus atque pompis, quid sit abrenuntiatio, vel quae opera diaboli et pompae? Cur exsufflatur [Al., insufflatur], et cur exorcizatur? [Col. 0892D] Cur catechuminus accipit salem? Quare tangantur nares, pectus ungatur oleo? Cur scapulae [Ms., spadulae] signentur [Al., scapulae lavantur]? Quare pectus et scapulae liniantur? Cur albis induitur vestimentis? Cur sacro chrismate caput perungitur, et mystico tegitur velamine, vel corpore et sanguine Dominico confirmatur?

Haec omnia subtili indagine perscripta nobis, sicut diximus, nuntiare satage: vel si ita teneas et praedices, aut si in hoc quod praedicas, teipsum custodias. Bene valete [Al., vale] et ora pro nobis.



IV. RESPONSIO AMALARII EPISCOPI.
[Col. 0893A]

Gloriosissimo et excellentissimo Augusto, a Deo coronato, Carolo serenissimo, vita salusque perpetua.

Domine mi Christianissime imperator. Misistis ad servulum vestrum inquisitiones, secundum vestram misericordiam, de sacro baptismate, per ordinem interrogantes cur unaquaeque res agatur in baptisterio ut in scrutinio: sicut in omnibus Christi exemplum sequimini, sic et in isto; qui ad hoc interrogavit Philippum, ut doceret, dicens: Unde ememus panes, ut manducent hi (Joan. VI, 5)? Tamen, ut Evangelista ait: Ipse enim sciebat quid esset facturus. Quanquam idoneus non sim vestrae interrogationi respondere, [Col. 0893B] tamen inobedientem me non oportet esse, quin omnibus sensibus et intellectu meo vestris sanctis jussionibus obtemperem. Ideoque quod conjicere possumus [Al., potuimus], scripsimus de his rebus quae vestra dominatio interrogavit, et quod in promptu invenimus in dictis sanctorum Patrum, illuc magis aciem mentis direximus ex his quae admonitioni vestrae congrua videbamus. Nos vero quanquam ignari simus, non cessamus pro vobis et vestra misericordia, quam exercetis in omnes Dei cultores, gratias Deo agere, et stabilitatem atque sapientiam imprecari vestro regimini; quarum interrogationum prima haec consistit: Cur infans catechumenus fiat ante baptismum?



De catechumenis

[Col. 0893C] Scimus enim, excellentissime imperator, omnes homines sub peccati jugo teneri ab ipso articulo nativitatis ejus, usque ad secundam nativitatem; et veridicam esse sententiam Psalmistae, qui inquit, Ecce enim in iniquitatibus conceptus sum, et in peccatis concepit me mater mea (Psal. L, 7). Et hoc est propter inobedientiam primi hominis et ejus transgressionem, a quo ducimus originem carnalem: et non posse nos reformari ad imaginem ejus qui nos creavit, nisi per salutare baptisma, quod nondum accepimus; neque patet aditus regni coelorum, nisi renascamur ex aqua et Spiritu sancto (Joan. III, 5). Sumus enim ante baptisma in tenebris ignorantiae; in desideriis carnis ambulantes, facimus ea quae non [Col. 0893D] conveniunt: vivimus secundum veterem hominem, qui corrumpitur secundum desideria erroris. Ideoque qui desiderat secundum novum hominem reformari, necesse est ut instruatur a doctoribus Ecclesiae, qualis ante baptismum sit; qualis post baptismum futurus per Dei gratiam, ut de tenebris peccatorum in lucem veritatis convertatur; relicto nomine falsorum deorum colat unum Deum vivum et verum. Et postquam haec percepit a catholico doctore, catechumenus dicitur, [id est] instructus sive auditor.

Non possumus cognoscere veritatem, antequam sciamus quid sit falsum. Igitur oportet nos docere illum, a quo recesserit peccando, et in quo errore permaneat: et postea in quem oporteat credere, et [Col. 0894A] fidem tenere per opera charitatis. Et sicut Augustinus ait in libro de Fide et Operibus (Cap. 27, num. 49): »Sic catechizandos eos qui baptismum petunt, ut non solum audiant atque suscipiant quid credere, verum etiam qualiter debeant vivere: sic promitti fidelibus vitam aeternam, ut non etiam per fidem mortuam, quae sine operibus salvare non potest, ad eam se quisque posse pervenire arbitretur, sed per illam fidem gratiae, quae per dilectionem operatur.« De qua instructione, si quis vult, satis reperire potest in Augustino de catechizandis rudibus. Super parvulos orationem faciant [Ms., facimus], ut caecitas cordis in eis depellatur, dirumpantur laquei Satanae, quibus fuerant colligati, et idonei efficiantur per incrementa et ministrationem membrorum [Col. 0894B] ea cognoscere quae dimittenda sunt, et quae tenenda.



De scrutinio.

In scrutinio quippe facimus signum crucis super pueros, sicut invenimus scriptum in Romano Ordine, et genuflexionem et adjurationem [Edit., admirationem]; et docemus orationem Dominicam patrinos et matrinas, ut et ipsi similiter faciant, quos suscepturi sunt a sacro baptismate. Similiter docemus symbolum, quod signum in nostra lingua vertitur, vel cognitio. Quando dividebantur apostoli per totum orbem praedicationis causa, dederunt illud [signum] praedicationis, ut si quis talia confiteretur qualia ibi dicuntur, cognitionem daret se a Christi apostolis sive a successoribus eorum didicisse.



Cur in fronte faciamus signum.
[Col. 0894C]

Sedes verecundiae in fronte solet esse. Siquidem Judaei in fronte erubescunt credere in illum quem norunt crucifixum, ut Paulus apostolus ait: Nos autem praedicamus Christum crucifixum Judaeis quidem scandalum, gentibus autem stultitiam (I Cor. I, 23). Sed nos credimus per Crucifixum salvari, de cujus nomine Judaei erubescunt, cujus nos nomine credimus muniri; atque ideo in fronte signum crucis facimus, ubi sedes verecundiae est, sicut jam diximus.



Quali signo signemus nos.

Et non alio signo signamus nos, nisi signo crucis; quia Dominus in carne natus vexillum crucis, quo [Col. 0894D] suorum frontes [a 1Kb] signaret, afferens, ut destrueret mortis imperium; et per tale signum recognoscat contraria potestas, principatum se perdere in istis, quos Deus vocavit ad gratiam baptismi. Illud signum faciunt in frontibus eorum presbyteri, acolythi, patrini et matrinae. Scribitur in aedificatione templi, quam vidit Ezechiel specialiter esse fenestras obliquas in thalamis et in frontibus eorum, qui erant intra portam undique per circuitum (Ezech. XL, 16). Quod sic exponit beatus Gregorius (Lib. II in Ezech., homil. 5, num. 19): »Notandum vero, inquiens, quod intra portam undique per circuitum fenestrae obliquae esse memorantur. Non enim contemplationis gratia summis datur, et minimis non datur, sed [Col. 0895A] saepe [hanc] summi, saepe minimi, saepius remoti, aliquando etiam conjugati percipiunt.«



Cur septies scrutinium agatur.

Scrutinium fit ante Pascha septies; septenario enim numero saepe universitas designatur; sicut Joannes scribit septem Ecclesiis (Apoc. I, 4) quae sunt in Asia. Per has enim septem Ecclesias omni Ecclesiae scribit. Septies perscrutantur [id est, perfecte perscrutantur], si ea fixa mente teneant, quae audierunt a magistro; et quodammodo quasi tenebrae fugantur a catechumeno, ut in profectu scrutinii illuminentur ipsi catechumeni; unde et in scrutinio acolythis plurium ministerium impenditur, qui accensores sunt luminum. Et ideo autumavimus nos in priore oratione dicere: Omnem caecitatem cordis [Col. 0895B] ab eo expelle; et in ista, quae posita [Ms., quae postea] dicitur in scrutinio, aeternam ac justissimam pietatem tuam, dicimus: Ut digneris eos illuminare lumine intelligentiae tuae.



De genuflexione.

Genuflexionem pro his facimus, sicut Stephanus fecit, qui nondum baptizati erant, inquiens: Domine mi, ne statuas illis hoc peccatum (Act. VII, 59), quia nesciunt quid faciunt. Similiter pro istis oramus, ut Deus illis non imputet quod tandiu erraverunt et jacuerunt in peccatis, sed secundum magnam misericordiam suam eos ad baptismi gratiam perducat.



De oratione Dominica.

Orationem Dominicam sic docemus: Dominus [Col. 0895C] docuit discipulos hanc orationem, ne superflua peterent, et ea quae ad eorum salutem non pertinent. Septem petitiones sunt in hac oratione Dominica. Tres pertinent ad aeternitatem, quatuor ad necessaria nostra hujus temporis, quae in isto mundo [Ms., modo] continentur. Pater noster qui es in coelis, sanctificetur nomen tuum. Te Patrem Deum invocamus, qui voluisti nos facere tibi filios adoptivos, et in animabus justis sedem vis habere, ut sanctitas nominis tui, quae apud te est, maneat in nostro pectore. Adveniat regnum tuum. Deficiat quotidie regnum diaboli, crescatque tuum. Vel illo modo, sicuti clamant in Apocalypsi: Usquequo, Domine, sanctus et verus non judicas et vindicas sanguinem nostrum de his qui habitant in terra (Apoc. VI, 10)? Quod ita [Col. 0895D] expositum videmus in libro domni Bedae (Beda in cap. VI Apoc.); »Non hoc odio inimicorum, pro quibus in hoc saeculo rogaverunt, orant; sed amore aequitatis, quo ipsi Judici, ut prope positi, concordant, diem judicii, quo peccati regnum destruatur, et resurrectionem exstinctorum corporum advenire precantur. Nam et nos in praesenti, cum pro inimicis orare jubemur, dicimus tamen Domino orantes: Adveniat regnum tuum.« Fiat voluntas tua, sicut in coelo et in terra. Per coelum spiritualem creaturam intelligimus; per terram, corporalem. Ita fiat, Deus Pater, voluntas tua, ut ea quae animo cogitamus bona, perficere valeamus opere per corpus. Panem nostrum quotidianum da nobis hodie. Semper quandiu nos sumus in hoc saeculo, dignare ministrare [Col. 0896A] nobis omnia necessaria. Et dimitte nobis debita nostra, sicut et nos dimittimus debitoribus nostris. Quotidie peccamus, et ideo necesse est nobis dicere quotidie: Dimitte nobis debita nostra, sicut et nos dimittimus debitoribus nostris. Te donante, Deus, molle sit cor nostrum, ut cito ignoscamus, et tu ignoscas. Et ne nos inducas in tentationem. Ne permittas nos a diabolo ita tentari, ut superemur. Sed libera nos a malo, id est, a peccatis quae gessimus.



De symbolo.

Symbolum autem sic: Credo in Deum Patrem omnipotentem. In Dominum vivum et verum, Patrem aeternum aeterni geniti. Omnipotentem, qui et peccatoribus reddet supplicia secundum sua merita, et justis praemia. Creatorem coeli et terrae, id est, spiritualis [Col. 0896B] creaturae et corporalis. Et in Jesum Christum Filium ejus. In Salvatorem, Unctum. Filium ejus [Unicum Dominum nostrum]. Quia solus nos redemit pretioso sanguine suo, qui per Isaiam dixit: Torcular calcavi solus et de gentibus non est vir mecum (Isa. LXIII, 3). Natum in tempore novissimo, ex Maria virgine. Passum pro nostra salute sub Pontio Pilato; id est, sub praeside Pilato, qui de Ponti insula fuit. Crucifixus, in cruce suspensus. Mortuus, corporali morte; et sepultus corpore triduo. Descendit ad inferna, anima tantum. Tertia die resurrexit a mortuis; corpore resurrexit morte destructa. Ascendit ad coelos, apostolis videntibus, in forma qua venturus est ad judicium. Ascendit ad coelos, qui nunquam defuit coelestibus sedibus. Sedet ad dextram Dei omnipotentis, [Col. 0896C] id est, regnat in regno Patris sui, in quo nihil sinistrum manet et manebit. Inde venturus judicare vivos et mortuos. Eam formam quam Judaei crucifixerunt, impiis et justis demonstraturus; justis vero eam formam tantum quam Judaei increduli non cognoverunt. Judicare vivos et mortuos, justos et peccatores, unumquemque secundum facta ejus. Credo in Spiritum sanctum, qui aliquo modo [Ms., aliquando] donum Dei dicitur, et amor Patris et Filii, sive communicatio; in quo dono fit remissio omnium peccatorum. Ideoque qui blasphemaverit in Spiritum sanctum, non remittetur ei, neque in hoc saeculo, neque in futuro (Matth. XII, 32; Marc. III, 29). Sanctam Ecclesiam catholicam, universalem congregationem justorum, et unitatem fidei credimus esse. [Col. 0896D] Sanctorum communionem, in vinculo pacis unitatem Spiritus servare credo. Remissionem peccatorum, quae, sicut diximus, fit in dono Spiritus sancti. Carnis resurrectionem; septimam sabbati credo justos recipere absolutos a corpore terreno, et erunt in magno gaudio secundum uniuscujusque mansionem; atque exspectare octavum diem, in quo corpora sua recipiant integra atque perfecta: impii ad supplicium, justi ad vitam aeternam [Vere et absque dubitatione ita credimus].



De exorcizatione.

Exorcizatur, id est, adjuratur, sive increpatur diabolus, sub quo sunt omnes qui cum peccato nascuntur, ut recedat a Dei creatura [Edit., a Dei natura].



De exsufflatione.
[Col. 0897A]

Exsufflatur itaque, quia tali dignus est ignominia desertor antiquus.



De sale.

In ipso scrutinio benedictum salem ori imponimus post primam orationem, qua dicitur: Omnipotens sempiterne Deus, respicere dignare super hunc famulum tuum, quem ad rudimenta fidei vocare dignatus es, et reliqua. Ut postquam instructus fuerit a magistro ecclesiastico, recognoscat verba sua condita debere esse sale sapientiae, sicut Paulus apostolus scribit ad Colossenses: Sermo vester in gratia sale sit conditus, ut sciatis, quomodo oporteat vos unicuique respondere (Col. IV, 6).



Quomodo fiat novissimum scrutinium.

[Col. 0897B] Et illud scrutinium finitur sabbato ante Pascha. Ipso die facimus septimum scrutinium, sicut in Romano Ordine invenimus scriptum, et legimus super illos: Nec te latet Satanas.



De tactu narium et aurium.

Post hanc lectionem tangimus eorum aures et nares, et dicimus eis: Epheta, in odorem suavitatis. Nares tangimus, ut admoneantur, quandiu spiritum hujus vitae trahunt, semper in his perseverent, quae jam didicerunt et adhuc discunt ab ore catholicorum virorum; et ideo sputo presbyteri tanguntur. Similiter dicimus de auribus, quasi dicat presbyter: fidem, quam ab isto ore didicisti, et quae per aures intravit ad animam, quandiu spiritum vitae hujus naribus trahis, semper tenere memento, ut dicere [Col. 0897C] possis cum Paulo apostolo: Christi bonus odor sumus (II Cor. II, 15). Et iterum dicat auribus: Aures istae, Deo miserante, semper apertae sint ad intelligenda verba disciplinae Dei; ut dicere possit: In obauditu auris obedivi tibi (Psal. XVII, 45).



De unctione scapulae et pectoris.

Postea tangimus de oleo sancto scapulas et pectus, et dicimus eis: Abrenuntias Satanae? et caetera quae sequuntur. Per oleum namque misericordiam Dei novimus signari. [Quos autem per oleam, nisi misericordes accipimus], quia Graece eleos [], Latine misericordia interpretatur. In scapulis, sive in humeris fortitudinem brachii terreni hominis ponimus. Brachia operantur et manus, quae in brachiis positae sunt; et ideo autumamus per scapulas designari [Col. 0897D] fortia opera hominum; et per pectus, ubi quodammodo consistit cubiculum cogitationum, volumus designari bonas cogitationes. Oleo sancto, id est misericordia Dei, unguntur, ut sciant semper deprecari misericordiam Dei, ut dirigat corda et opera eorum in charitate Dei et patientia Christi, ut recognoscant se non aliter bonum operari posse, neque velle, nisi per misericordiam Dei.



De abrenuntiatione.

Interrogamus illos quos ante instruximus in fide, et quos postea scrutati sumus, si adhuc permansissent in his quae primitus didicerunt; et si se caecos cognovissent, et modo prosperasse ad lumen, eo quod perfecte, id est septies, illos scrutati sumus: si abrenuntient, [Col. 0898A] id est, contradicant Satanae contrariae potestati, et omnibus operibus ejus et omnibus pompis ejus. Dicimus illi: Contradic Satanae, cum propheta David: Obliviscere populum tuum et domum patris tui (Psal. XLIV, 11). Postea et omnibus operibus ejus, quae sunt fornicatio, idolorum servitus, veneficia, homicidia, ebrietates, comessationes et his similia. Quae quamvis ad carnis voluptates pertineant, tamen opera sunt Satanae, quorum suasor et investigator est occultus. Haec sunt quae regnant in diabolo sine carne: superbia, invidia, inimicitiae, contentiones, aemulationes, irae, rixae, dissensiones, sectae et reliqua. Quamvis ea Apostolus (Galat. V, 19 seq.) opera carnis dicat, tamen sine carne regnant in diabolo; et sunt quodam modo opera carnis, quia [Col. 0898B] sunt opera hominis: et homo vivendo secundum semetipsum, hoc est secundum hominem, factus est similis diabolo, quia et ille secundum seipsum vivere voluit. Haec opera Satanae dicimus, quorum aliquorum suasor et instigator est, aliquorum caput et origo. Novissime: et omnibus pompis ejus, quae sunt inanis jactantia, homines terreni, canora musica, in quibus saepe solvitur et mollitur Christianus vigor; spectacula turpia vel superflua, et reliqua. Deinde perscrutamur patrinos et matrinas, si possunt cantare Dominicam orationem et symbolum, sicut praemonuimus: ac postea per ordinem, sicut in Romano Ordine scriptum est, sacrum officium peragimus, usque ad sacratissimum opus baptismatis.



Recapitulatio.
[Col. 0898C]

Is qui baptizandus est jam catechumenus, id est, instructus [F. deest esse debet], ut recognoscat errorem pristinum et intelligat lucem veritatis. Accepit salem sapientiae, ut turpiloquia declinaret. Adjuratus est diabolus, qui fuit in illo, cum signo crucis, ut recedat a Dei famulo: et inde fit genuflexio ad Deum, ut Deus illum expellat a suo vocato. Orare pro semetipso jam doctus est in oratione Dominica. Quomodo credere oporteat, jam audivit in symbolo. Admonitus est per sputum presbyteri, ut quandiu spiritum vitae hujus naribus trahit, fidem, quam audivit per aures, teneat. Post auditam fidem ungitur inter scapulas et pectus, ut Dei misericordia cogitationes bonae et opera corroborentur in eo, et [Col. 0898D] recedat ab omni malo, quod ad membra Satanae pertinet; et faciat bonum; et confiteatur se credere in Deum Patrem omnipotentem, et in Jesum Christum Filium ejus, natum ex Patre ante omnia saecula; factum ex muliere in tempore novissimo: et in Spiritum sanctum, et reliqua. Sicque conjungitur [F. deest Ecclesiae] sacro fonte baptismatis.



De unctione capitis.

Post hoc salutare lavacrum linitur caput ejus sacro chrismate, unde sacerdotes et reges unctos esse novimus in Veteri Testamento. Ut intelligat baptizatus regale ac sacerdotale ministerium se accepisse, quia illius corpori adunatus est, qui Rex summus et Sacerdos est verus: et regnum sperare [Col. 0899A] debet perpetuum, et hostias immaculatae conversationis Deo semper offerre.



De tegumento capitis.

Tegitur postea linteo. Et hoc de Veteri Testamento assumptum est; sic enim scriptum est in Exodo: Filios quoque illius, scilicet Aaron, applicabis et indues tunicis lineis, cingesque balteo, Aaron scilicet et liberos ejus, et impones eis mitram (Exod. XXIX, 8, 9). Jam percepta gratia sacri baptismatis non reconfidat viribus suis, sed semper deprecetur ut protectus sit coelesti auxilio. Protectionem Domini praeclaram volumus intelligere per linteum quo caput tegitur.



De indumento.

Albis induitur vestimentis, ut sciat se inviolatum [Col. 0899B] corpus possidere, et charitate Spiritu sancti illustratum cor se habere: sive recognoscat se justitiam et nuptialem vestem habere. Per vestimenta enim opera justitiae intelliguntur, unde dicitur eis: Sacerdotes induantur justitia (Psal. CXXXI, 9).



De confirmatione corporis et sanguinis.

Confirmatur postea corpore et sanguine Domini, ut sciat per talia mysteria diabolum expulsum ab ejus corde, ac Christum inhabitare ita ut confidenter dicamus: Omnes, qui in Christo baptizati estis, Christum induistis (Gal. III, 27).



De parvulis non loquentibus [a 1Kb]

Quamvis parvuli per aetatem non possint intelligere ipsam conversionem ad Deum atque credulitatem, [Col. 0899C] credimus tamen eos ad Dominum converti propter conversionis sacramentum, et fidem habere propter fidei sacramentum, sicut legimus in Augustini epistola ad Bonifacium episcopum, de parvulis requirentem, ubi dicit: »Ipsa responsio ad celebrationem pertinet sacramenti, sicut de ipso [baptismo] Apostolus: Consepulti, inquit, sumus cum Christo per baptismum in mortem (Rom. VI, 4). Non autem ait, sepulturam significavimus, sed prorsus ait: consepulti sumus. Sacramentum ergo tantae rei non nisi ejusdem rei vocabulo nuncupavit. Itaque parvulum etsi nondum fides illa, quae in credentium voluntate consistit, jam tamen ipsius fidei sacramentum fidelem facit. Nam sicut credere respondetur, ita etiam [Col. 0899D] fidelis vocatur; non rem ipsam mente annuendo, sed ipsius rei sacramentum percipiendo. Cum autem se homo sapere coeperit, non illud sacramentum repetet, sed intelliget, ejusque voluntati consona ejus voluntate coaptabitur. Hoc quandiu non potest, valebit sacramentum ad ejus tutelam adversus contrarias potestates; et tantum valebit, ut si ante majoris usum [Al., ante majoris usum aetatis, vel a rationis usu] ex hac vita emigraverit, per ipsum sacramentum, commendante Ecclesiae charitate, ab illa condemnatione quae per unum hominem intravit in mundum, Christiano adjutorio liberetur.« Hucusque Augustinus de parvulis non loquentibus. [Col. 0900A] Potest fieri ut qui alieno peccato sunt ligati, aliena professione solvantur.

Haec, piissime imperator, causa obedientiae posuimus, quia dignum est vestrae voluntati omnibus viribus obedire. Tamen in omnibus his quae diximus parati sumus auribus inclinatis a doctoribus [Ms., a doctoribus inclytis] corrigi et emendari. De nostra credulitate haec dicimus et recepimus, quod Isaias dixit: Verbum abbreviatum faciet Dominus super terram (Rom. IX, 28). Credimus unum Deum vivum et verum semper esse immutabilem, tamen mutabilia operantem, nunquam esse sine sua sapientia, hoc est, sine Filio suo; neque sine ejus voluntate, hoc est, sine Spiritu sancto. Deus Pater in bona voluntate sua omnia creavit per sapientiam. Credimus tres [Col. 0900B] personas Patris et Filii et Spiritus sancti, et recepimus versus Sedulii:

Non quia, qui summus Pater est, et Filius hic est.
Sed quia, quod summus Pater est, et Filius hoc est.
Filium solum assumpsisse carnem humanam, ut visibilis foret hominibus; hunc baptizatum, quia oportebat nos baptizari; hunc mortuum corpore mundo, ut nos moreremur peccatis; hunc resurrexisse a mortuis, ut nos speraremus resurrectionem; hunc venturum in novissimo judicio, quando segregabit oves ab haedis, et postea solos malos in inferno, hoc est, in poenis victuros; justos solos in regno Dei beate regnaturos. Haec est, justissime imperator, nostra credulitas, haec est spes firma, hunc Deum amamus, quem ardentius amare desideramus.

[Col. 0900C] [b 1Kb] Dixistis, serenissime imperator, velle vos scire qualiter nos et suffraganei nostri doceremus populum Dei de baptismi sacramento. Haec prout potuimus, praelibavimus. Suffraganeus est nomen mediae significationis; ideo nescimus quale fixum ei apponere debeamus, ut, presbyterorum, aut abbatum, aut diaconorum, et caeterorum graduum inferiorum. Si forte episcoporum nomen, qui aliquando vestrae civitati subjecti erant, addere debemus, oro ut hoc non imputet dominus servo suo, quia usque in praesens tempus non sum ausus ea attingere, quae nobis injuncta non sunt; sed paratus sum omnium Christi servorum vestigia sequi. Et si forte presbyterorum; supradictum ordinem docuimus illos et admonuimus, [Col. 0900D] ut saepe doceant populum Dei, vana hujus mundi relinquere et vera coelestia petere. Ex hoc, unde me cogit vestra jussio respondere: si in hoc, quod praedico, me ipsum custodiam, ita respondeo: Oculi mei semper ad Dominum, quoniam ipse evellet de laqueo pedes meos (Psal. XXIV, 15). Sciat, domine mi, sanctissima gubernatio vestra, nulli me praedicare, ut peccet. Et tamen recolo sententiam beati Jacobi, ubi ait: In multis enim offendimus omnes (Jac. III, 2). Cum summus Christi loqueretur apostolus, praemisit, in multis, et subjunxit, omnes; ut tanto cautius se imperfecti quoque in loquendo, vel agendo circumspiciant, quanto certius cognoverint, quia nec perfecti [Col. 0901A] quidem boni, et qui Spiritus sancti gratia duce incedunt, hujus vitae viam sine offensione peccati alicujus transilire ullatenus possent, atque ideo docemus sic: Si confiteamur peccata nostra, fidelis et justus est, ut remittat nobis peccata nostra (I Joan. I, 9); quia sine peccato in hac vita esse non possumus. Prima salutis spes est confessio, nec quisque se justum putet et ante oculos Dei erigat cervicem; deinde, dilectio, quia charitas Dei operit multitudinem peccatorum (I Petr. IV, 8).





V. RESPONSORIA CAROLI MAGNI AD PRAECEDENTEM EPISTOLAM.

In nomine Patris, et Filii, et Spiritus sancti. Carolus serenissimus Augustus, a Deo coronatus, magnus [Col. 0901B] pacificus imperator, Romanum gubernans imperium, qui et per misericordiam Dei rex Francorum et Longobardorum, Amalario venerabili episcopo, in Domino salutem.

Scripta nobis tua sanctitate directa, grata suscepimus dextera; pro quo tibi laudes et gratias [Col. 0902A] referimus, maxime quia cum ipsa perlegere in praesentia nostra fecissemus, catholica et omni laude digna invenimus. Et hoc, quod nobis obediens fuisti, et nostris jussionibus accelerare curasti, gratiam agimus. Quamvis enim tuam sanctitatem in spiritualibus et Christianis doctrinis sollicitam esse non ignoramus, adhuc te monemus et exhortamur, ut magis ac magis in Christiana doctrina et praedicatione sancta omnes qui sub tuo regimine consistunt et ad tuam dioecesim pertinent, imbuere non graveris. [a 1Kb] De episcopis suffraganeis ad Ecclesiam Treforum [Ita ms. loco Trevirorum], in qua Domino annuente te praesulem esse volumus, sicut antenus [F., hactenus] nostram ordinationem et dipositionem atque jussionem exspectasti, volumus, ut interim, [Col. 0902B] quod ad nostrum veniens [veneris] colloquium, ita exspectes. Caeteris vero gradibus, id est, presbyteris, diaconibus, et omni clero, vel plebi tuae tibi commissae inter [intra] tuam parochiam commorantibus cum omni devotione praedicare et docere viam veritatis studeas. Bene vale et ora pro nobis.



THEODORUS ARCHIEPISC. CANTUARIENSIS [a 1Kb] .



THEODORI POENITENTIALE Omnibus quae reperiri potuerunt ejusdem capitulis adauctum, per canones selectos ex antiquissima canonum Collectione ms. nec non per plura ex variis Poenitentialibus hactenus ineditis excerpta expositum; praeclaris ecclesiasticae disciplinae Monumentis, quae ex optimis codicibus mss. selecta sunt, confirmatum. JACOBUS PETIT primus in lucem edidit; cum pluribus conciliorum canonibus contulit; dissertationibus et notis illustravit




[Col. 0901]
Epistola dedicatoria.

CLARISSIMO DOCTISSIMOQUE VIRO, OMNIUM BENEFICENTISSIMO, VETERUM CODICUM MANUSCRIPTORUM INDAGATORI CURIOSISSIMO ET FELICISSIMO, ECCLESIAE GALLICANAE JURIS SEU LIBERTATIS STUDIOSISSIMO, ANTONIO VYON DOMINO D'HEROUVAL.

Tantum tibi debeo, vir clarissime, quantum persolvere nunquam possim. Sed ea sunt beneficia tua, qualia olim laudabat Romanus orator, ut ingenui sit animi, cui multum debetur, eidem plurimum velle debere. Certum quoque illud est quod ait poeta:

Neutiquam officium liberi esse hominis puto,
Cum is nihil promereat, postulare id gratiae apponi sibi.
Itaque cum abhinc aliquot annis animadverterem, vir clarissime, plerosque libros nostrorum temporum praestantissimos publica tua beneficentia adornari, cumque sicut lectionis, ita et liberalitatis essem particeps, mea quodammodo solvere nomina cupiebam. Verum quid de meo referre possem? sequine debuissem illud poetae comici consilium?

Quoniam id fieri quod vis non potest, velis id quod possis.
[Col. 0903] Imo anxio debitori similis, cui si facultas, voluntas tamen non deest, undique munus conquisivi non indignum quod tibi offerretur. Secunda tandem ardori meo favens fortuna Poenitentiale Theodori archiepiscopi Cantuariensis a Patribus et conciliis tantopere laudatum in manus meas adduxit. Quam diligenter conquisitum sit a viris doctissimis hoc insigne ecclesiasticae disciplinae monumentum, ipsi aperte declarant. Antonius Augustinus illustrissimus doctissimusque archiepiscopus Tarraconensis testatur in praefatione ad Poenitentiale Romanum se nunquam legisse Theodori Poenitentiale, sed in Burchardi Wormaciensis et Ivonis Carnotensis collectionibus fragmenta quaedam invenisse. Joannes Morinus, vir summae eruditionis, declarat in appendice librorum de Poenitentia, neminem legisse qui se illud vidisse profiteretur praeter Henricum Spelmannum conciliorum Anglicanorum collectorem, qui testatur manuscriptum conservari in bibliotheca S. Benedicti Cantabrigiensis, e quo solos exscripsit titulos capitulorum. Postremo Lucas Acherius, vir maximae doctrinae, pietatis et auctoritatis, quem propter suorum amicorum diligentiam vix quidquam latere potest, etiam apud Anglos non amplius reperiri, ex litteris quas accepit, affirmat. Nunc vero quod tandiu expetitum est, in duobus codicibus mss. bibliothecae Thuanae feliciter repertum cui offerrem, vir clarissime, nisi tibi veterum codicum mss. indagatori curiosissimo, felicissimo atque beneficentissimo? Praeterea tanta est apud omnes doctrinae tuae fama, ac solertiae in dijudicandis veris a falsis codicibus mss. ut vel tuum nomen magnum adjiciat pondus tot praeclaris ecclesiasticae disciplinae monumentis Theodori Poenitentiali adjunctis, quae ex innumeris schedis tuis et quamplurimis celeberrimarum, Galliae ecclesiarum chartulis mecum a te large munificeque communicatis selecta sub tuis auspiciis in lucem prodire debent. Mihi denique conducit dissertationes meas, notas atque observationes, a te benigne suscipi. Etenim maxima qua quoslibet veritatis amatores complecteris benevolentia primis conatibus meis multum ignoscet. Si igitur in omnibus veritatem non attigerim, saltem veritatis amorem, quo me nosti flagrare, non spernes: si forsan ingrati infaustique tibi videantur conatus mei, spero nihilominus non fore tibi injucundum grati animi testimonium, cum scias velim, vir clarissime, quandiu in me vivet veterum ecclesiasticae disciplinae monumentorum, et Ecclesiae Gallicanae juris seu libertatis memoria, nulla unquam oblivione posse deleri tuorum beneficiorum magnificentiam.




[Col. 0903]
PRAEFATIO.

[Col. 0903A] Ex tot ac tantis ecclesiasticae disciplinae monumentis quae nostris temporibus in lucem prodeunt, vix ullum est conquisitum studiosius, magisque a viris doctissimis expetitum, quam Poenitentiale Theodori archiepiscopi Cantuariensis. Omnium quippe quae in Occidente exstiterunt Poenitentialium antiquissimum est et celeberrimum; ad cujus instar venerabilis Bedae Poenitentiale, Romanum, Egberti Eboracensis, caetera denique composita sunt. Absit igitur ut inter vulgares libellos poenitentiales rejiciatur, quos synodi examinandos esse decreverunt: ut pote, sicut loquuntur Patres conc. Cabilon. II, cap. 38: Quorum sunt certi errores, incerti auctores. Etenim auctor est notissimus Theodorus ille natus Tharso Ciliciae, monachus sanctissimus, qui ob eximiae virtutis et eruditionis famam a Vitaliano papa antistes Ecclesiae Cantuariensis ordinatus est, ut testatur Beda, lib. IV ecclesiast. Histor. gentis Anglorum, c. 1 et 2. Hic primus archiepiscopus fuit, cui tota [Col. 0903B] Anglorum Ecclesia manus dare consensit. Hic pluribus conciliis ad ecclesiarum institutionem praefuit, ritum celebrandi Paschatis canonicum stabilivit, rectumque vivendi ordinem non solum in Ecclesia, sed etiam in pluribus aliis constituit, apud Bedam lib. IV, cap. 2 et 5. Unde apud omnes habebatur, teste eodem lib. V, cap. 8:

Princeps pontificum, felix summusque sacerdos.

Nihil vero ampliorem laudem majoremque Theodoro conciliavit auctoritatem, quam ipsius Poenitentiale omnibus Ecclesiis propositum velut exemplar totius doctrinae ac disciplinae ecclesiasticae praestantissimum; cum juxta synodorum decreta id praesertim mandatum esset episcopis, ut inquirerent a sacerdotibus suis, an Poenitentiale Theodori studiose legerent atque intelligerent, sicut refert Regino, lib. II de Eccles. Discipl., inquisit. 105. Quamobrem vix ullum ex Patribus, ullumve concilium reperias, ab ipsis Patribus et conciliis frequentius commendatum. [Col. 0903C] Quod planum fiet si ipsum Poenitentiale contuleris cum auctorum ecclesiasticorum testimoniis et pluribus conciliorum canonibus; quos ex Poenitentiali depromptos, postea sub titulo Patrum, sanctorum, et synodorum, nec non veterum pontificum Romanorum, a recentioribus auctoribus post Isidorum [Col. 0904A] Mercatorem, seu peccatorem laudatos esse ostendimus. Ex quo licet colligere hunc Isidorum non esse Hispalensem, qui obiit anno 636. Etenim Theodorus post hunc annum, scilicet anno 680, floruit.

Sed cum Poenitentiale Theodori quamplurimos sive Graecorum sive Romanorum ritus complectatur: non mirum si nonnulli quarumdam Ecclesiarum usus in eo insoliti reperiantur, aut alii, quos Patres ob plurimorum infirmitatem ex maxima indulgentia tolerabiliores esse voluerunt. Ne quis autem iis abutatur, saltem paucis in praefatione animadvertemus, quid de illis sentiendum sit.

Nunc ergo monitus sit lector, morem de iterum baptizandis iis, quos presbyter fornicans, si hoc compertum fuerit, baptizavit, omnino insolitum videri debere post damnatum Donatistarum schisma; ad quod defendendum cum tali consuetudine abuterentur, sapientissime censuit Ecclesia eam esse abrogandam.

[Col. 0904B] Deinde observet nubendi licentiam post divortium fornicationis causa, absentiae diuturnioris, captivitatis, aut cujuslibet rei, ex magna quorumdam Ecclesiae rectorum indulgentia ortam esse, de qua ita loquitur Origenes tom. XIV Comm. in Matth., edit. Huet. t. I, p. 363: , , , , . . . , , id est, jam vero contra Scripturae legem mulieri vivente viro nubere quidam Ecclesiae rectores permiserant, agentes contra id quod scriptum est, in quo sic habetur, etc.; non omnino tamen sine ratione, haec enim contra legem initio latam et scriptam, ad vitanda pejora, alieno arbitrio morem gerentes eos permisisse verisimile est.

Porro neminem moveat quod Theodorus dixerit [Col. 0904C] de muliere post votum nupta, in potestate esse viri, ut vota sua impleat, an non. Hoc enim intelligi potest secundum antiquam distinctionem puellae velatae et nondum velatae ab Innocentio I inductam in ep. ad Victricium cap. 12 et 13, et in canonibus Romanorum ad Gallos episcopos sic relatam cap. 1: »Quaeritur [Col. 0905A] de virginibus velatis, et mutato proposito, quid exinde judicatum sit. Si virgo velata jam Christo, quae integritatem publico testimonio professa a sacerdote, prece effusa, benedictionis velamen accepit, sive incestum commisit, seu volens crimen protegere adultero mariti nomen imposuit, tollens membra Christi, faciens membra meretricis, ut quae sponsa Christi fuerat conjux hominis diceretur.« Et capite 2: »Puella quae nondum velata est, sed proposuerat sic manere, licet non sit in Christo velata, tamen quia proposuit et in conjugio velata non est, furtivae nuptiae appellantur.«

Postremo usum de non comedendis avibus et animalibus, si in retibus strangulentur, vel si oppresserit accipiter, in melius esse commutatum sanctus Augustinus testatur his verbis, lib. XXXII contra Faustum Manichaeum, cap. 13: »At ubi Ecclesia gentium talis effecta est, ut in ea nullus Israelita carnalis appareat, quis jam aut turdos vel minutiores [Col. 0905B] aviculas non attingat, nisi quarum sanguis effusus est?« Quandoquidem igitur Ecclesia Anglorum ad fidem Christi nuper conversa nondum sic instituta erat, ut in ea nullus Israelita carnalis appareret: infirmitatis ratio hunc adhuc exigebat morem, quem etiam post sanctum Augustinum Patres concilii Aurelianensis II anathematis poena observandum praeceperunt can. 20: »Ab Ecclesiae coetibus arceantur. Similiter et qui bestiarum morsibus exstincta vel quolibet morbo aut casu suffocata vescuntur.«

En consuetudines dispensationis gratia olim permissae, quas non amplius tolerat Ecclesia. Si quis posthac Ecclesiae catholicae definitionibus Theodori auctoritatem velit opponere, ad tanti archiepiscopi defensionem audiat quod olim sanctus Augustinus in laudem beati Cypriani in causa non absimili dicebat lib. I de Baptismo contra Donatistas cap. 30: »Sed ne videar devitandae probationis causa ista in laudem beatissimi martyris dicere, etc. Hujus auctoritatem imperitis objiciunt, ut se quasi recte facere [Col. 0905C] ostendant, nimirum miseri, et nisi se corrigant a semetipsis omnino damnati, qui hoc in tanto viro eligunt imitari.«

Priusquam ad capitula Theodori veniam, quorum plura forsan ad Poenitentiale pertinent, fatendum est id quod ex duobus antiquis codicibus mss. bibliothecae Thuanae proferimus (in quorum uno conjunctum est cum codice canonum et constitutorum sedis apostolicae, et in altero cum aliis canonum collectionibus) a nobis vocari ipsummet Poenitentiale, non quasi integrum referat librum Poenitentialem, sed quia nihil eorum quae praecipua sunt, omittere videtur. Sic Poenitentiale ab Halitgario e scrinio Ecclesiae Romanae descriptum potitur titulo Poenitentialis Romani, etsi quamplurima in eo desiderentur capitula, quae ab antiquis auctoribus sub titulo Poenitentialis Romani laudata sunt. Simili quoque ratione nominatur Poenitentiale Egberti Eboracensis, licet non aliud sit quam compendium et quidem brevissimum [Col. 0905D] ingentis operis quod in bibliotheca Oxoniensi servatur in quatuor libros distinctum, in quibus innumera de singulis peccatis judicia continentur, sicut post Balaeum, Henricum Spelmannum testatur J. Morinus in appendice libr. de Poenitentia.

Itaque ut meam de his exemplaribus sententiam paucis aperiam, cum viris doctissimis existimo ipsummet in iis exhiberi Poenitentiale, sed quod multis rebus vulgaribus omissis ad disciplinam sive Graecorum sive Romanorum proponendam praeclaro ordine dispositum est: adeo ut nullum exstet antiquius monumentum, in quo ritus potissimum Graecorum perdifficiles dilucidius declarentur, cujus monumenti antiquitatem tria praesertim probant. Primum est, duorum codicum mss. accurata lectio, quae licet paululum varia sit, sicut notavimus, cum pluribus tamen testimoniis ab antiquis auctoribus prolatis ubique fere consentiens, multa a posterioribus, nempe a canonum collectoribus, nimium depravata, [Col. 0906A] plane emendat. Alterum, quod nihil externum alienumve immisceatur. Nec objiciendum in his exemplaribus Theodorum citari, cum se ipse citare soleat Theodorus. Ita in capitulis a rev. ac doctissimo D. Luca Acherio editis tom. IX Spicileg., cap. 12, Theodorus dicit: nos vero per misericordiam, etc. Similiter in concilio Herudfordiensi apud Bedam lib. Hist. IV, cap. 3, et apud Burchardum lib. XVI, cap. 39; praeterea eo loci res postulabat, ut quae a se decreta erant, ab aliorum decretis distingueret. Denique uterque codex ms. Poenitentialis Theodori nitide exaratus est. Quod viri in codicibus mss. dijudicandis exercitatissimi antiquitatis argumentum esse pronuntiant.

Quoniam capitula Theodori aut ad ipsius Poenitentiale pertinent, aut illud multum illustrant, nec nisi in variis libris sparsa inveniuntur; studui ea colligere, quoad fieri potuit, sive quae jam sunt edita, sive quae nondum edita sunt. Porro nondum [Col. 0906B] in lucem prodiit amplissima capitulorum Theodori collectio, quam a se optime descriptam benevole mecum communicavit ex Flandria rediens Nicolaus Favier utriusque juris et ecclesiastici et civilis peritissimus in senatu Parisiensi advocatus, rerum potissimum antiquarum studiosus, qui celeberrimarum Flandriae ecclesiarum et monasteriorum bibliothecas diligenter perscrutatus, lectissimos velut apis uberrimi prati flores decerpsit.

Quicunque observaturus est quaedam esse capitula modo sub Theodori nomine, modo sub aliorum Patrum aut conciliorum titulo, non speciali, sed generali laudata, his adhibeat censuram quam B. Petrus Damianus protulit in cap. 12 opusculi quod inscribitur Gomorrhianus. Alia sunt Theodori capitula verbi gratia, de numero testium adversus clericos, quae vulgo sub nomine Sylvestri papae ab Isidoro Mercatore conficta esse dicuntur: sed ea ab auctoribus ecclesiasticis ante Isidori tempora et paulo post Theodorum descripta fuisse animadvertimus. In iisdem [Col. 0906C] capitulis plura leguntur de redemptionibus poenitentiarum, quae etsi a Reginone et caeteris canonum collectoribus sub nomine Theodori multum commendatae fuerint, suppositae tamen et vituperabiles J. Morino videntur. Verum, etsi non negemus quaedam fuisse addita, viro doctissimo non omnino assentimur.

His capitulis alia subjicimus collecta ex variis locis. Primum locum tenent decem capitula Patribus concilii Herudfordiae oblata a Theodoro praesidente. Unum ex his pessime est corruptum adversus episcoporum dignitatem, cujus genuinum sensum auctoritate Egberti Eboracensis, atque optimorum codicum mss. restituimus, una cum notis quae indicant fontes ex quibus ista capitula desumi potuerunt.

Alia edidit rev. et doctissimus D. Lucas Acherius tom. IX Spicileg., ubi codicibus mss. procul dubio oblitteratis usus, multa nonnisi imperfecta et manca [Col. 0906D] exhibere potuit, quantalibet a viro exercitatissimo adhibita fuerit diligentia. Plura in Poenitentiali plene perfecteque relata sunt, quibus ideo omissis, fragmenta quae in eo desunt sola exhibemus.

Caetera sunt fragmenta ex canonibus, ex Poenitentialibus, ex canonum collectoribus, et ex quibusdam codicibus mss., quibus omnibus, ne quidquam Poenitentiali Theodori deesse videatur, addimus titulos capitum libri Poenitentialis, quos solos ex cod. ms. bibliothecae S. Benedicti Cantabrigiensis Henricus Spelman exscripsit tom. I Conc. Anglic.

Porro haec fragmenta nullus legat, nisi qui B. Pauli fuerit munitus sententia: Omnia autem probate, quod bonum est tenete. Etenim plura referunt Theodoro falso ascripta, ea nimirum quae Petrus Damiani ut apocryphos canones, ut naenias sacris canonibus admistas, seu ut spuria canonum vitulamina abunde refellit in capitibus 10, 11, 12, etc., opusculi quod inscribitur Gomorrhianus. Ubi diserte probat neque [Col. 0907A] Theodori esse, neque ad canones conciliorum ullo modo pertinere his scilicet verbis: »Haec autem de quibus loquimur, spuria canonum vitulamina et a sacris conciliis noscuntur exclusa, et a decretis Patrum omnino probantur extranea. Sequitur ergo ut nequaquam inter canones habeantur, quae nec decretalibus Patrum edictis, nec a sacris videntur prodire conciliis. Quidquid enim inter species non annumeratur, a genere procul dubio alienum esse decernitur. Quod si nomen auctoris inquiritur, certum non valet dici, quia non poterat in variis codicibus uniformiter inveniri. Alibi enim scribitur, Theodorus dicit; alibi, Poenitentialis Romanus dicit, alibi Canones apostolorum; [Col. 0908A] aliter, hic; aliter titulantur illic. Et dum unum habere non merentur auctorem, omnem perdunt sine dubio auctoritatem. Quae enim sub tot incertis auctoribus nutant, nullum certa auctoritate confirmant.« Quae omnia, et alia hujusmodi Patrum edictis decretalibus et sacris canonibus opposita, longe abesse a duobus nostris exemplaribus Poenitentialis Theodori, in notis nostris satis superque probavimus.

Ad exponendam ecclesiasticam disciplinam quae in superioribus monumentis proposita est, exhibemus praeclara alia monumenta ex multis codicibus mss. selecta, de quibus suo praefamur loco.




[Col. 0907]
DE POENITENTIALI THEODORI VETERUM ET RECENTIORUM SCRIPTORUM TESTIMONIA.


[Col. 0907B] Ex venerabilis Bedae presbyteri canonibus de Remediis peccatorum, cap. 1.

Deinde sancti Patres et sanctus Paphnutius: deinde canones sanctorum Patrum, deinde alii atque alii, ut Hieronymus, et Augustinus, et Gregorius, et Theodorus. Ex quorum omnium ista descripsimus dictis et sententiis veraciter, ut salvi sint omnes, etc.


Excerptum a beato Gregorio papa III editum ex Patrum dictis canonumque sententiis. In praefatione.

Quapropter ex multis allegoriarum floribus, et de magnorum tractatibus prolatisque sermonibus, Patrum dictis canonumque sententiis, id est, Isidori, Augustini, Gregorii, Bedae, Gelasii, Innocentii, Theodori, Cassiani, Egberti, vel caeterorum, ad opus consacerdotum nostrorum ex corpore, atque insimul [Col. 0907C] colligere hunc libellum Poenitentialem studuimus. Et merito Poenitentialis dicitur, eo quod sit poenitentiae conveniens.


Ex epistola Rabani ad Humbertum episcopum, tom. VI Operum Rabani, p. 165.

Similiter et in Theodori archiepiscopi gentis Anglorum capitulis, quae de necessariis conscripsit rebus, invenimus quod in tertia propinquitate carnis secundum Graecos liceat nubere, in quinta secundum Romanos. Qui tamen conjugia in tertia propinquitate facta non solverent, si antea ab inscientibus compacta fuissent, aequaliterque conjungeretur vir in matrimonio his qui sibi consanguinei sunt, et uxoris suae consanguineis post mortem uxoris. Hunc autem Theodorum Tharso Ciliciae natum Vitellianus papa Romae episcopum ordinans, ad Britanniam misit. Unde tam Orientalium quam etiam Occidentalium Ecclesiarum consuetudinibus [Col. 0907D] pleniter instructus fuerat. Nec eum aliqua latere potuerunt, quae in observationibus legitimis Graeci vel Romani eo tempore habuerunt, maxime cum in utraque lingua perfecte instructus esset, etc. Igitur quia a mea parvitate voluisti, quid sentirem de hac re, tibi rescribi, propter fragilitatem praesentis temporis reor hoc quod Theodorus episcopus inter Gregorium et Isidorum medius incedens in suis capitulis definivit magis sequendum, ut quinta generatione jam licitum connubium fiat: quia non lex divina huic contradicit, nec etiam sanctorum Patrum dicta hoc prohibent.


[Col. 0908B] Ex Reginonis libro I de ecclesiasticis Disciplinis. Interrog. 95.

Si habeat Poenitentiale Romanum, vel a Theodoro episcopo, aut a venerabili presbytero Beda editum.


Nota viri doctissimi Joan. Morini, lib. IV Poenit., cap. 18.

Jubebantur enim ubique presbyteri antiquas poenitentiae formulas diligenter observare. Ideo intra collectionem suam inseruit Poenitentiale ex Theodori et Bedae Poenitentialibus compositum.


Ex Burchardo, lib. XIX, cap. 8.

Nunc ergo, o fratres, qui voluerit sacerdotis nomen habere in primis propter Deum cogitet, ut discat ea quae ei necessaria sint, antequam manus episcopi caput ejus tangat: id est, Psalterium, etc.; ad haec autem suum Poenitentialem, qui et secundum canonum auctoritatem, et juxta sententias [Col. 0908C] trium Poenitentialium, Theodori episcopi, et Romanorum pontificum, et Bedae, ordinetur [a 1Kb] .


Rhenanus in argumento libri de Poenitentia, apud Tertullianum.

Poenitentiarium Theodori imitati sunt Betanus presbyter, Rabanus, et alii veteres, quorum lucubrationes in simili argumento passim exstant in antiquis bibliothecis, non penitus indignae quae legantur, ab iis praesertim qui sunt curiosi Christianae vetustatis indagatores.


Antonius Augustinus illustrissimus archiepiscopus Tarraconensis. In praefatione ad Poenitentiale Romanum.

Poenitentiales libri tres commemorantur, Theodori Cantuariensis archiepiscopi, et Bedae presbyteri, et quod Poenitentiale Romanum vocatur. Fuit autem Theodorus natione Graecus a Vitaliano papa missus in Britanniam insulam, in qua tum alia multa, [Col. 0908D] tum has poenitentiae regulas constituit. Hunc non longo intervallo Beda secutus est, qui etiam Romanum librum vidisse dicitur, et ex eo Theodori librum auxisse, aliis etiam aliunde acceptis. Hos libros fateor me nunquam legisse, sed tantum in Barchardi Wormaciensis, et Ivonis Carnotensis collectionibus fragmenta quaedam eorum invenisse.


Joannes Morinus in lib. VII de Poenitent., cap. 1. num. 15.

Theodorus Graecus erat monachus Tharsi Giliciae natus, quem episcopum ordinavit Vitalianus papa [Col. 0909A] anno Christi 668. Et in Britanniam misit, ad quam pervenit anno ordinationis suae secundo. Cantuariae sedit annos 21, menses 3, dies 26, ut scribit Beda Historiae Anglorum lib. IV, c. 1 et 11. Obiit autem anno 690. Itaque intra illud tempus, Theodorus suum Poenitentiale composuit, in quo sigillatim unicuique peccato poenitentias imposuit, confessionisque et absolutionis ritus descripsit. Omnium librorum poenitentialium apud Latinos primus ille laudatur, cujus postea imitatione multi compositi sunt, quos inter laudatissimi fuerunt Romanus et qui Bedae nomen tulit, etc.


Ibid., num. 16.

Itaque innovationis quae in Ecclesia Latina facta est, quamque describere hoc loco propositum est, origo et occasio prima fuit Theodori Poenitentialis ille liber Graecorum imitatione compositus, et annis viginti quinque aut paulo minus ante septingentesimum in Anglia editus, et paulo post per universam [Col. 0909B] Ecclesiam Latinam divulgatus et celebratus. Divulgationem tam promptam et festinam nemo, opinor, mirabitur, qui differentiam Poenitentialis a canonum Collectione, et quasdam alias tum Poenitentialibus, tum datae hypothesi connexas circumstantias diligenter considerabit, etc.


Ibid., num. 17.

Hinc facile judicabit lector quam opportuna et commoda fuerit singulis sacerdotibus nova illa poenitentialium libellorum conscriptio. Sic enim unicuique presbytero erat in promptu indiculus velut in tabella effigiatus, secundum quem singulis peccatis erant poenitentiae assignandae; quomodo juxta varias personarum conditiones, aetates, incommoditates, morbos, erant temperandae, commutandae, redimendae. Quapropter nihil mirum est si Theodori archiepiscopi, viri suo saeculo doctissimi, atque propter auctoritatem summi pontificis, a quo consecratus, et in Angliam missus fuerat omnibus [Col. 0909C] acceptissimi liber Poenitentialis brevi tempore universum fere Occidentem pervasit, illumque imitati sint multi alii episcopi, non tantum ipsius Poenitentialem [Col. 0910A] probantes, sed etiam alios instar illius commodiores et ampliores componentes: nihil quoque mirum, si concilia synodalesque conventus singulis annis post saeculum septimum celebrati, severe semper constituerunt ut singuli presbyteri Theodori Poenitentialem prae manibus haberent, ut ex illius praescripto peccantibus poenitentias imponerent.


In appendice lib. de Poenitentia.

Istorum libellorum Poenitentialium in Occidente tres fuerunt celeberrimi. Omnium primus est Theodori Cantuariensis archiepiscopi. Hunc proxime sequitur Bedae Poenitentialis qui inscribitur de Remediis peccatorum. Citari tamen solet ab antiquis sub titulo Poenitentialis. Revera enim est liber poenitentialis: nam libri poenitentiales remedia peccatorum potissimum complectuntur. Tertius est Poenitentialis Romanus. Hi sunt Poenitentiales antiquissimi ab omnibus canonum collectoribus et plerisque [Col. 0910B] conciliis celebrati et laudati; ab iisque saepius jussum est ut poenitentiae peccatis secundum istorum Poenitentialium definitiones imponerentur. Poenitentialis ille Theodori tantopere celebratus nondum est editus, plurima ex eo referuntur a Burchardo, Ivone, Gratiano et Reginonis collectione manuscripta. Neminem mihi legere contigit hactenus qui Theodori Poenitentialem se vidisse profiteretur, praeter Henricum Spelman, Conciliorum Anglicanorum collectorem, qui testatur manuscriptum conservari in celebri bibliotheca S. Benedicti Cantabrigiensis, e quo tantum exscripsit titulos capitulorum. Plurimi sane sunt tituli qui prae se ferunt materiam proposito nostro convenientissimam et utilissimam, et dignissimi, tam propter materiam quam propter antiquitatem qui ab aliquo publici juris fiant. Operae pretium tamen esset scripturae characterem considerare, an antiquus, an recentior, deinde quae ex eo ab antiquis referuntur, comparare. Nam, ut saepe monuimus, addi plerumque solent ejusmodi libris [Col. 0910C] nonnulla usui temporis quo describuntur accommodata.




[Col. 0909]
INDEX VETERUM ECCLESIASTICAE DISCIPLINAE MONUMENTORUM Quae in duobus voluminibus [a 1Kb] editionis D. PETIT continentur.



IN PRIMO VOLUMINE.
[Col. 0909C]

[Col. 0909D] Poenitentiale Theodori sanctissimi et doctissimi archiepiscopi Cantuariensis, quod ex duobus vetustissimis codicibus mss. bibliothecae Thuanae describi permisit Josephus Quesnel, hujus bibliothecae celeberrimae custos vigilantissimus atque eruditissimus.

Capitula Theodori. Ex antiquo ms. optime descripta mecum communicavit Nicolaus Favier utriusque juris ecclesiastici et civilis peritissimus in senatu Parisiensi advocatus.

Capitula Patribus concilii Herudfordiae oblata a Theodoro praesidente. Collata cum tribus codicibus mss., quorum duo sunt bibliothecae Thuanae, tertium mihi suppeditavit vir doctissimus Chiffletius, societatis Jesu presbyter.


[Col. 0910C] Alia capitula collecta ex Fragmentis.

Fragmenta ex Capitulis a rev. ac doctissimo D. [Col. 0910D] Luca Acherio editis in tom. IX Spicileg.


Fragmenta ex canonibus.

1. Fragmenta ex canonibus a Garsia Loaisa collectis sub titulo Conciliorum Toletanorum.

2. Ex Excerptionibus Egberti Eboracensis archiepiscopi.

3. Ex venerab. Bedae canonibus ad remedia peccatorum.

4. Ex capitulis selectis canonum Hibernensium, quae vir doctissimus R. Lucas Acherius edidit in Spicileg. tom. IX.


Fragmenta ex libris Poenitentialibus.

1. Ex Poenitentiali Romano.

[Col. 0911A] 2. Ex Poenitentiali Rabani Mauri archiepiscopi Moguntinensis.


Fragmenta ex collectoribus canonum.

1. Ex duobus libris Reginonis de ecclesiasticis Disciplinis, quos vir eruditissimus Stephanus Baluzius ad fidem vetustissimi codicis accurate emendavit.

2. Ex Burchardo.

3. Ex Ivone.

4. Ex Gratiano.

5. Ex aliquot codicibus mss.

Tituli capitum libri Poenitentialis, quos solos ex codice ms. bibliothecae S. Benedicti Cantabrigiensis Henricus Spelman descripsit in Conc. Angl.


Excerpta ex pluribus codicibus mss. in quibus disciplina in superioribus monumentis proposita exponitur.

Excerpta de universali ecclesiastica disciplina, quae [Col. 0911B] in Poenitentiali Theodori ipsiusque capitulis proponitur. Ex vetustissima canonum Collectione ms. codicis Herovalliani.


Excerpta de rebus praecipuis quae in Poenitentiali Theodori ipsiusque capitulis tractantur.

1. De benedictionibus et consecrationibus ad usum Ecclesiae Anglicanae. Ex antiquissimo codice ms. bibliothecae metropolitanae Rothomagensis a viro erudito Philastrio mecum communicato.

2. De sacris vestibus. Ex duobus codicibus mss. Poenitentialis magistri Roberti de Flamesbure canonici S. Victoris et Poenitentiarii, quos mihi suppeditarunt bibliothecae S. Victoris et Choletaeorum.

3. Plura excerpta de peccatis et poenitentia.

Excerpt. 1. Ex optimo ms. congregationis oratorii Parisiensis, quod mecum communicavit vir doctissimus Paschasius Quesnel ejusdem congregationis presbyter.

[Col. 0911C] Excerpt. 2. Ex antiquo codice ms. bibliothecae monachorum S. Augustini magni conventus Parisiensis.

Excerpt. 3. Ex veteri breviario ms. ad usum chori monasterii montis Cassini accuratissime descriptum, et liberalissime mecum communicatum a viro doctissimo Paschasio Quesnel congregationis Oratorii D. N. J. C. presbytero, cujus eruditissimae ad hoc insigne ecclesiasticae disciplinae monumentum observationes subjiciuntur.


Excerpta ex Poenitentialibus mss. de peccatorum confessione et poenitentia.

1. Ex Poenitentiali magistri Bartholomaei Oxoniensis episcopi, quod mecum communicavit vir diligentissimus, humanissimus, clarissimusque bibliothecae Victorinae praefectus, Carolus Tonelerius.

2. Ex Poenitentiali Petri Pictaviensis canonici sancti Victoris.

[Col. 0911D] 3. Ex tractatu anonymo de sacramento poenitentiae, qui est quoque bibliothecae Victorinae.

4. Ex Poenitentiali magistri Roberti de Flamesbure, canonici sancti Victoris, et Poenitentiarii, quod mihi suppeditarunt codices mss. bibliothecarum S. Victoris et Choletaeorum.

5. Ex codice ms. bibliothecae regiae Navarrae sub titulo formularii Poenitentialis, quem mecum communicavit eruditissimus Ludovicus de Vyon d'Hérouval Antonii filius, vir eruditissimus, et licentiatus theologus.

6. Ex libro ms. bibl. Victorinae cujus titulus sic inscribitur: Incipit lib. qui Corrector vocatur, et medicus, qui correctiones corporum et animarum medicinas continet.

7. Ex libro Poenitentiali bibl. Victorinae a diversis libris poenitentialibus desumpto.


[Col. 0912A] Excerpta ex Summis antiquioribus mss. Codd. mss. bibl. Victorinae.

1. Ex tractatu de Poenitentia quem continet summa Petri Cantoris Parisiensis.

2. Ex summa magistri Praepositivi, cancellarii Parisiensis, viri suo tempore inter scholasticos summi.

3. Ex summa magistri Roberti de Chorçon illustrissimi cardinalis et legati apostolici.


APPENDIX.

Excerpta ex Poenitentiali magistri Joannis de Deo.



IN SECUNDO VOLUMINE. PRAECLARA ECCLESIASTICAE DISCIPLINAE MONUMENTA, Quibus superior disciplina confirmatur et illustratur.
[Col. 0912B]

Selecta ex innumeris schedis viri clarissimi Antonii Vyon domini d'Hérouval, et ex quamplurimis Galliae ecclesiarum ac monasteriorum chartulariis; quae, duobus aut tribus exceptis, omnia ipse liberalissime mecum communicavit. De quo sufficiat semel lectorem monuisse, ne hujus viri beneficentissimi nomen saepius repetatur.



CAPUT PRIMUM [a 1Kb] . DE CONSTRUCTIONE ET CONSECRATIONE ECCLESIARUM.---DE INSTITUTIONE CAPELLARUM, ET DONATIONE PRAEBENDARUM.

1. Charta concessionis oratorii construendi cuidam fideli nomine Frodar factae ab Alexandro ecclesiae Viennensis episcopo, in qua exponitur prima institutio consecrationis ecclesiarum: et quibus rationibus moti sunt episcopi ut concederent bonis [Col. 0912C] laicis ecclesias construere. (Ex chartulario ecclesiae Viennensis.)

2. Charta sancti Stephani Lugdunensis Ecclesiae, quae fuit scripta tempore sancti Bernardi archiepiscopi Viennensis, qui fuit ante sanctum Adonem, et fuit contemporaneus Agobardi archiepiscopi Ecclesiae Lugdunensis. Quod non liceat ecclesiam aedificare sine permissu archiepiscopi. (Ex chartulario ecclesiae Lugdunensis.)

3. Charta de monasterio sancti Petri de Clara-Valle, in qua declaratur, ad donationes rite faciendas pro aedificandis et consecrandis ecclesiis, consensum episcopi atque auctoritatem necessario requiri. (Ex chartulario monasterii Conchensis.)

4. Judicium latum de ecclesia inconsulto loci episcopo a monachis sancti Praejecti constructa, quam idcirco episcopus ut propriam vindicavit, et ecclesiae Cluniacensi ad usus monachorum contradidit. (Ex chartulario monasterii sancti Praejecti.)

[Col. 0912D] 5. Charta concessionis basilicae construendae in villa quae vocatur Blaneda, et ejusdem ecclesiae dedicandae; ex qua licet colligere quaecunque ad constructionem et dedicationem ecclesiarum pertinent, permissio episcopi, dos collata, solemnis dedicatio, et jus episcopi in ecclesiam consecratam. (Ex chartulario de honoribus S. Juliano collatis in comitatu Brivatensi.)

6. Authenticum abbatis et conventus S. Dionysii de ecclesia Novae Villae, in quo declarant episcopum Parisiensem ipsis benigne concessisse ut ecclesiam aedificarent: et de jure episcopi in ecclesiam aedificatam. (Ex chartulario ecclesiae Parisiensis referunt schedae V. cl. Antonii Vyon domini d'Hérouval.)

7. Expositio moralis dedicationis ecclesiae, ex antiquo codice de Benedictionibus et consecrationibus [Col. 0913A] ad usum Ecclesiae Anglicanae a viro erudito Philastrio bibliothecae ecclesiae metropolitanae Rothomagensis bibliothecario.

8. Charta donationis episcopi Lemovicensis facta in synodo plena; in qua declaratur quae sint necessaria ad capellam juxta canones consecrandam et constituendam. (Ex Chartulario monasterii Bellilocensis.)

9. Patronatus capellaniae de Lemigniato ad episcopum pertinet: et de juramento quod capellanus per episcopum institutus praestare tenetur ad jus parochialis in omnibus conservandum. (Ex chartulario ecclesiae Meldensis.)

10. De capella comitis apud Tretiacum, quam episcopus construi concedit, salvo jure matris ecclesiae. (Ex eodem chartulario.)

11. Donatio capellaniae de Troiaco, ex assensu episcopi fundatae ad ipsum pertinet. (Ex eodem chartulario.)

12. Donatio duarum praebendarum in ecclesia de [Col. 0913B] Oisseriaco de voluntate Meldensis episcopi fundatarum ad ipsum pertinet. (Ex eodem chartulario.)

13. De quodam oratorio cum licentia episcopi erecto in domo dominae de Plesseto Placiti, salvo in omnibus jure parochiali. (Ex eodem chartulario.)

14. Quod patronatus capellaniae fundatae ad altare beatae Mariae Magdalenae in perpetuum est episcopi. (Ex eodem chartulario.)

15. Tenor litterae per quam fuit institutus dominus Simon magister domus sancti Lazari: ubi declaratur provisionem et ordinationem pleno jure ad episcopum pertinere. (Ex chartulario ecclesiae Parisiensis.)

16. Litterae episcopi Parisiensis, per quas Sanson de Cristolio presbyter institutus fuit magister leprosorum S. Lazari. (Ex eodem chartulario.)

17. Institutio capellae beatae Bachinae in ecclesia de Chora et capellani pertinet ad dominum episcopum. (Ex chartulario ecclesiae Lingonensis.)

[Col. 0913C] 18. Institutio duarum capellarum ab episcopo facta, salvis in omnibus juribus ecclesiae parochialis. (Ex chartulario ecclesiae Lingonensis.)

19. Capella de petra sicca est de institutione domini episcopi: et pro praesentatione debetur homagium domino episcopo. (Ex eodem chartulario.)

20. Littera de altaribus fundatis, in ecclesia S. Petri Tornodorensis per capitulum conferendis, ex collatione et concessione domini episcopi. (Ex eodem chartulario.)

21. Littera Innocentii II super praesentatione rectoris ecclesiae Grandis Castri. (Ex chartulario ecclesiae Tolosanae.)

22. Indulgentia Clementis III super libera donatione praebendarum ecclesiae Parisiensis, quae ab antiquo ad episcopum pertinet, nullo obstante privilegio impetrato. (Ex chartulis ecclesiae Parisiensis.)



CAPUT SECUNDUM [a 1Kb] . DE STATUTIS ECCLESIARUM.
[Col. 0913D]


ARTICULUS PRIMUS. Statuta ecclesiarum praestantissima exhibentur.


I.


Statuta selecta ex statutis ecclesiae Maurinensis, quae mecum communicata sunt a Nicolao Favier in senatu Parisiensi advocato.


II.


Statuta summorum pontificum et aliorum, etc.

1. Statutum Paschalis II de non alienandis Ecclesiae possessionibus: et ne quisquam bona decedentis episcopi subtrahat. (Ex ejusdem epistola ad Hugonem Gratianopolitanum, quae legitur in chartulario ecclesiae Gratianopolitanae.)

[Col. 0914A] 2. Statutum Paschalis II pro exstirpandis pravis consuetudinibus et observandis canonibus. (Ex eodem ms. privilegiorum ecclesiae Carnotensis.)

3. Statutum Gaufridi episcopi Carnotensis, contra simoniacam pravitatem, a Calixto II confirmatum, qui addit alterum statutum de obedientia et reverentia canonicorum erga episcopum Carnotensem. (Ex codice ms. privileg. ecclesiae Carnotensis.)

4. Statutum Honorii II de fructibus praebendarum a canonicis percipiendis qui absentes dici non debent, sed praesentes; quandiu cum episcopo pro ecclesiae servitio commorantur. (Ex chartulario ecclesiae Meldensis.)

5. Statutum Innocentii II, ut decedentibus episcopis nulli liceat episcopalem domum invadere: et ut servi ecclesiae tanquam liberi ad testimonia admittantur. (Ex codice ms. privilegiorum ecclesiae Carnotensis.)

6. Statutum episcopi Meldensis et capituli pro residentia, a Lucio II confirmatum. (Ex chartulario [Col. 0914B] ecclesiae Meldensis.)

7. Statutum Alexandri III. Quod nullus teneat parochiam nisi resideat. (Ex chartulario ecclesiae Meldensis.)

8. Statutum Alexandri III de redditibus matutinarum; quod nulli duo concedantur honores, nec personis alibi commorantibus. (Ex codice ms. privilegiorum ecclesiae Carnotensis. De eodem statuto, ex Necrologio ecclesiae Carnotensis.)

9. Statutum Alexandri III. Ne quis absque auctoritate et assensu episcopi et capituli, ecclesiam, capellam, oratorium vel coemeterium construere audeat, nec alicui liceat parochianos excommunicatos vel interdictos quolibet modo recipere. (Ex eodem ms. privilegiorum ecclesiae Carnotensis.)

10. Statutum Alexandri III de beneficiis: ut qui altario non deservit, ejus non debet beneficiis participare. (Ex cod. ms. privileg. ecclesiae Carnotensis.)

11. Statutum Alexandri III de bona dispensatione [Col. 0914C] praebendalium proventuum: de forinsecis et de immunitate thelonei. (Ex cod. ms. privileg. ecclesiae Carnotensis.)

12. Guillelmi Senonensis archiepiscopi constitutio, cujus mentio fit in statuto praecedenti. (Ex eodem codice.)

13. Statutum Alexandri III et Lucii III, ut nulli concedantur honores, nisi his qui residentiam promiserint: et ne quis de aliena dioecesi in canonicum ecclesiae aut plebanum presbyterum admittatur, nisi a proprio fuerit episcopo absolutus. (Ex eodem codice.)

14. Statutum Lucii III pro juramento personarum super residentia. (Ex eodem cod.)

15. Statutum Urbani III pro confirmatione antiquarum et rationabilium consuetudinum. (Ex eodem cod.)

16. Statutum Urbani III, ne domus de claustro laicis locentur. (Ex eodem codice.)

[Col. 0914D] 17. Statutum de praebendis, quod continetur in privilegio abbatis, et conventus S. Victoris. (Ex chartulis eccles. Parisiensis.)

18. Statutum quod continetur, ut dicitur, in privilegio S. Genovefae: privilegium est Clementis papae III. (Ex chartulis Eccles. Parisiensis.)

19. Statutum Coelestini III, ut nullus canonicus trahatur ad judicium saeculare, nisi ratione feodi. (Ex cod. ms. privileg. ecclesiae Carnotensis.)

20. Statutum ex privilegiis Lucii II, Eugenii III, Clementis III, et Coelestini III desumptum, de libertate supellectilium decedentis episcopi a Christianissimo rege Ludovico concessa. (Ex chartulis eccles. Parisiensis.)

21. Statutum Innocentii III de praebenda hospitali S. Mariae in Saxia ad opus infirmorum et pauperum ab episcopo Carnotensi pia liberalitate concessa (Ex cod. ms. privileg. ecclesiae Carnotensis.)

[Col. 0915A] 22. Statutum Reginaldi Carnotensis episcopi, de recipiendis fructibus praebendarum facta legitima residentia: et ut quod quaesitum pro meritis et labore fatalitas non auferat. (Ex eodem cod.)

23. Statuta de jure presbyteri curati in sua parochia, sine cujus consensu et mandato abbas et prior conventus de Nongento nihil praestare possunt. (Ex charta pacis inter Galterum et conventum abbatem de Nongento, et Gobertum curatum parochiae de Nongento et de Castro Cociaci, quam mecum communicavit vir antiquitatis et juris publici studiosissimus D. de Trechi procuratoris generalis substitutus.

24. Statuta de residentia canonicorum ecclesiae sancti Marcelli Parisiensis. (Ex chartulario ecclesiae Parisiensis.)

25. Statuta Petri Meldensis episcopi de residentia, ab Innocentio IV confirmata, non obstantibus quibuslibet privilegiis et consuetudinibus. (Ex chartulario ecclesiae Meldensis.)

[Col. 0915B] 26. Statutum archiepiscopi Viennensis, ut corpus defuncti, qui extra suam parochiam eligit sepulturam, ad suam parochialem ecclesiam primitus portetur, excepta cathedrali ecclesia. (Ex chartulario ecclesiae Viennensis.)

27. Statuta ecclesiastica de Judaeis. (Ex schedis viri clarissimi Antonii Vyon domini d'Hérouval.)

28. Statuta de casibus episcopo reservatis. (Ex chartulis ecclesiae Parisiensis.)


III.


Statuta principum et regum pro bono ecclesiarum.

1. Statutum comitum Henrici cognomento Stephani, Villelmi, Theobaldi, Odonis, et Stephani de libertate domorum et rerum episcopalium in morte Episcopi. (Ex codice ms. privilegiorum Ecclesiae Carnotensis.)

2. Statutum Philippi I, quo praecedens confirmatur. [Col. 0915C] (Ex eodem codice.)

3. Statutum Ludovici VI, cognomento Crassi, ut ejus diplomata testantur, seu ut vulgo dicitur, Grossi, de servis ecclesiae Carnotensis contra omnes ad testimonium admittendis. (Ex eodem codice.)

4. Statutum Ludovici VII, cognomine Junioris, de immunitate domorum episcopalium post decessum episcoporum Catalaunensium. (Ex cod. ms. viri clarissimi Antonii Vyon domini d'Hérouval, qui complectitur varias et egregias chartas episcoporum atque abbatum.)

5. Statuta Philippi regis Francorum qui Audax dictus est, pro bono regimine ecclesiae Carnotensis, selecta ex compositione facta inter dominos comitem Carnotensem, et decanum et capitulum ecclesiae Carnotensis. (Ex codice ms. De Juramentis Ecclesiae Carnotensis.)

6. Statuta Philippi Pulchri regis Francorum, pro bono ecclesiarum provinciae Narbonensis. (Ex regesto [Col. 0915D] Camerae Computorum ab anno 1302 ad annum 1305.

7. Joannis regis statuta et ordinationes de Judaeis. (Ex regesto Camerae Computorum sic inscripto: De tempore regis Joannis in Viagio Avenionensi anno 1362 et anno 1363.)

8. Statutum Caroli V, cognomento Sapientis, in gratiam et favorem capituli Rhemensis, quolibet statuto contrario non obstante. (Ex regesto Camerae Computorum ab anno 1362 usque ad annum 1363.)

9. Supplicationes factae, seu Henrici regis, etc., statuta, summo pontifici per ambassiatores domini regis proposita pro bono ecclesiarum, ut a sede apostolica probentur et confirmentur, una cum responsionibus summi pontificis. (Ex memoriali Camerae Computorum signato I. folio 13.)



ARTICULUS SECUNDUS. De statutis Ecclesiae servandis juramenta episcoporum, clericorum, abbatum et monachorum.
[Col. 0916A]

[a 1Kb] 1. Forma juramenti episcopi Lingonensis in primo adventu. (Ex chartulario ecclesiae Lingonensis.)

2. Juramentum episcopi Parisiensis. (Ex chartulario ecclesiae Parisiensis.)

3. Forma juramenti praelatorum. (Ex cod. ms. magistri Caroli de la Roque De caeremoniis Romanis.)

4. Juramentum quod episcopus Carnotensis in suo jucundo adventu facit apud sanctum Martinum in Valle Carnotensi, in capitulo monasterii dicti loci, antequam ad matricem ecclesiam deferatur, ad petitionem decani et capituli Carnotensis seu certorum canonicorum Carnotensium dictum juramentum nomine dictorum decani et capituli fieri petentium. (Ex cod. ms. ecclesiae Carnotensis De juramentis.)

5. Copia duorum instrumentorum super dicto juramento [Col. 0916B] confectorum.

6. Sequitur copia alterius instrumenti praecedenti similis.

7. Confirmatio dicti juramenti per sedem apostolicam facta et etiam approbata. (Ex cod. ms. De juramentis, et altero De privilegiis Ecclesiae Carnotensis.)

8. Litterae episcopi Andegavensis, de juramento seu sacramento fidelitatis, quod regi praestare tenetur: et de privilegiis quae propter ipsum juramentum conferuntur. (Ex regesto de comitatu Andegavensi.)

9. Confirmatio privilegiorum, quae episcopis a regibus propter ipsorum juramentum collata sunt. (Ex eodem cod. ms.)

10. Juramentum quod decanus Carnotensis debet facere ratione decanatus Carnotensis. (Ex cod. ms. De juramentis.)

11. Juramentum quod cantor, subdecanus, succentor, et camerarius ecclesiae Carnotensis, tenetur facere ratione cantoriae, subdecanatus, succentoriae, [Col. 0916C] et camerariae suae. (Ex eodem codice.)

12. De juramento cantoris pro residentia. (Ex chartulario ecclesiae Meldensis.)

13. De juramento succentoris pro residentia. (Ex charta institutionis succentoriae in eodem chartulario.)

14. Juramentum archidiaconi in ecclesia Carnotensi ratione archidiaconatus. (Ex codice ms. De juramentis.)

15. Juramentum archidiaconi de non exigenda pecunia pro procuratione. (Ex chartulario ecclesiae Meldensis.)

16. Juramentum archidiaconi de demanda non amplius facienda (Ex eodem chartulario.)

17. De Juramento officialis, quod statuta et jura episcopi fideliter observabit. (Ex eodem chartulario.)

18. Juramentum praepositorum in ecclesia Carnotensi ratione praepositurae. (Ex cod. ms. De Juramentis.)

[Col. 0916D] 19. De juramento quod rectores ecclesiarum capituli praestant, quando admittuntur ad curam. (Ex cod. ms. De Juramentis.)

20. Juramentum canonicorum, de juramento primo. (Ex codice ms. De praebendis et dignitatibus ecclesiae Carnotensis.)

21. Forma juramenti primi, quod faciunt canonici Carnotenses in prima creatione sua ad caput beatae Annae. (Ex cod. ms. ecclesiae Carnotensis De Juramentis.)

22. Forma juramenti secundi facti in capitulo. (Ex eodem cod. et ex necrologio ecclesiae Carnotensis, et ex altero codice ms. De dignitatibus ecclesiae Carnotensis.)

23. Juramentum quod facit canonicus comitis Carnotensis. (Ex eodem codice De dignatibus, etc.)

[Col. 0917A] 24. Juramentum quod praestare tenetur quilibet canonicus Boloniensis in sua prima receptione. (Ex chartulario eccles. Boloniensis a D. Favier mecum communicato.)

25. Forma juramenti quod praestare tenetur canonicus qui de novo recipitur per procurationem.

26. Juramentum quod capellanus in propria persona comparens in sua prima receptione praestare tenetur.

27. Juramentum quod praestare tenetur capellanus per procuratorem. (Ex eodem chartulario.)

28. De juramento quod debent facere manumittendi ad tonsuram clericalem. (Ex codice ms. ecclesiae Carnotensis De Juramentis.)

29. Juramentum quod debet reddere quilibet abbas dioecesis Morinensis matrici ecclesiae. (Ex chartulario ecclesiae Morinensis a D. Favier mecum communicato.)

30. Juramentum abbatis ordinis Cisterciensis, de [Col. 0917B] obedientia et reverentia a sanctis patribus constituta, quam episcopo reddere tenetur. (Ex chartulis eccles. Parisiensis.)

31. Juramentum abbatis et conventus beatae Mariae de Cagia Meld. de obedientia et reverentia quam episcopo promiserunt super correctione seu reformatione dicti monasterii. (Ex chartulario Eccles. Meldensis.)

32. Charta de juramento, quod vicarius abbatis Bellilocensis ipsi abbati debet praestare de statutis servandis. (Ex chartulario monasterii Bellilocensis.)

33. Juramentum quod facere tenentur in capitulo fratres condonati domus Dei et eleemosynae Carnotensis in eorum receptione. (Ex codice ms. ecclesiae Carnotensis De Juramentis.)

34. Excerptum de juramento ad sancta Evangelia praestito a procuratore Eremitarum S. Augustini conventus Parisiensis: quod donatio domus dicta la Motte sita prope pontem de Latigniaco ipsis facta, fiet nulla, irrita, et cassa, si ab officio pietatis, propter [Col. 0917C] quod instituta est, defecerint. (Ex ipsa charta donationis ejusdem domus, quam mecum communicavit D. de Trechi procuratoris generalis substitutus integerrimus.)

35. Chartae antiquae de oblatione filiorum a parentibus facta monasteriis: ubi mentio fit de juramento quod olim praestabant parentes, ut filii sui in monasteriis Deo consecrati sancta instituta servarent. (Ex chartulario monasterii Bellilocensis.)



ARTICULUS TERTIUS. Quod non licet episcopis neque aliis constitutiones rectas et privilegia ecclesiis rite concessa contemnere.---Quot mala oriantur, ex eo quod statuta non serventur, juxta quae tantum obedientia exigi potest.

1. Epistola Paschalis II ad L. Vivariensem episcopum, [Col. 0917D] ut constitutiones rectas de donatione ecclesiae beati Andeoli fratribus S. Ruffi ab ipso factas non infringat. (Ex chartulario eccles. S. Ruffi.)

2. Mandatum R. Albanensis episcopi, apostolicae sedis legati ad L. Vivariensem episcopum directum, ut ipsius constitutio de donatione inconvulsa permaneat. (Ex eodem chartulario.)

3. Epistola Coelestini III ad decanum et capitulum Carnotense, in qua significat nulli licere privilegia ecclesiis rationabiliter concessa, id est, rite et juxta canones, statuta ac libertates Ecclesiae Gallicanae, infringere. (Ex cod. ms. de privilegiis ecclesiae Carnotensis.)

4. Charta de ecclesia de Rignhago; in qua declaratur mandato Petri Ruthenensis episcopi, rectam constitutionem de donatione ecclesiae de Rignhago monachis Conchensibus facta infringi non posse. (Ex chartulario monasterii Conchacensis.)

5. Epistola. . . . . domini Lexoviensis ad Ludovicum [Col. 0918A] regem Francorum, in qua declarat quot mala oriantur, ex eo quod canones non serventur, formamque praescribit, qua rex uti potest juxta statuta et jura Ecclesiae Gallicanae ad scribendum Paulo II. (Ex schedis viri cl. Antonii Vyon domini d'Hérouval.)

6. Henrici II diplomata, in quibus ostenditur litteras apostolicas, bullas, seu provisiones non probari neque recipi, nisi quae cum canonibus et decretis sanctae sedis conveniant, nec non cum privilegiis, juribus et libertatibus Ecclesiae Gallicanae. (Ex apographo variorum diplomatum Henrici II, etc., cujus mihi copiam fecit vir rerum pulchrarum et antiquarum inquisitor curiosissimus Carolus Caesar Baudelot in senatu Parisiensi advocatus.)



ARTICULUS QUARTUS. Epistolae summorum pontificum, in quibus declarant sua statuta, suas auctoritatis litteras, privilegiaque ab ipsis concessa, contra canonum decreta et jura ecclesiarum nunquam opponi posse; concilia in quibus hae constitutiones, haecque privilegia abrogantur.
[Col. 0918B]

1. Epistolae Urbani II, una cum conciliis in quibus ipsius privilegia per subreptionem contra jura ecclesiastica extorta rescinduntur, ipso quidem jubente, hoc ordine dispositae ab Hugone Gratianopolitano episcopo. (Ex chartulario ecclesiae Gratianopolitanae.)

2. Paschalis II mandatum, quo quaestio de pago Salmoracensi inter Guidonem Viennensem et Hugonem Grannopolitanum episcopos per multos annos et in multis conciliis ventilata dirimitur, non obstantibus supradictis privilegiis. (Ex chartulario ecclesiae Viennensis.)

3. Epistola Callisti papae III ad archiepiscopum Turonensem, in qua ei significat statuta sua de citatione [Col. 0918C] procuratoris generalis Caroli Francorum regis, ut pote juribus et privilegiis Ecclesiae Gallicanae contraria, nullius momenti et rohoris esse debere. (Ex authentico viri cl. Antonii Vyon domini d'Hérouval.)

4. Epistola Joannis archiepiscopi Turonensis ad Guillermum episcopum Nannetensem, de exsecutione supradictae sententiae, qua summus pontifex suas constitutiones et ordinationes, ut pote privilegiis Ecclesiae Gallicanae contrarias, revocavit. (Ex schedis viri cl. Antonii Vyon domini d'Hérouval.)



ARTICULUS QUINTUS. Sententiae a summis pontificibus, episcopis et regibus, et a curia parlamenti Parisiensis, latae adversus quoslibet statutorum ecclesiasticorum violatores.


I.


[Col. 0918D] Sententiae ab episcopis et summis pontificibus prolatae.

1. Sententia ab episcopis in synodo Parisiensi lata, de ecclesia de Orengi, quae monachis de Longo Ponte adjudicatur, contra usurpationem monachorum de Gyvisi. (Ex chartulario monasterii S. Mariae de Longo Ponte dioecesis Parisiensis.)

2. Paschalis II sententia, in rerum episcopi defuncti, seu juris ecclesiastici sacrilegos pervasores. (Ex cod. ms. privileg. ecclesiae Carnotensis.)

3. Ivonis Carnotensis sententia, in praepositos exactores. (Ex eodem codice.)

4. Sententia Ivonis Carnotensis episcopi, de ecclesia Hienvilla de parochia Puteacensi, et ejus ecclesiae juribus, contra monachos majoris monasterii, pro monachis sancti Martini de Campis. (Ex chartulario sancti Martini de Campis.)

5. Excommunicatio, in qua fuit sanctus Theudbaldus Viennensis archiepiscopus, et Isarnus Gratianopolitanus [Col. 0919A] episcopus, facta ob injustam possessionem bonorum ecclesiae. (Ex chartulario ecclesiae Gratianopolitanae.)

6. Excommunicatio a Mainardo archiepiscopo Senonensi et Imberto Parisiorum episcopo propter contemptum auctoritatis ecclesiasticae facta, quae non minus terribilis videri debet, quam absolutio insolita. (Ex chartulario eccles. Parisiensis.)

7. De causa inter Resbacenses et sanctae Fidis Conchensis ecclesiae monachos, pro ecclesia Columbariensi, in pluribus conciliis et apud Lugdunensem archiepiscopum Romanae sedis legatum diu ventilata; tandemque in synodo definita adversus monachos Resbacenses, qui ecclesiam Columbariensem contra canones et statuta ecclesiastica invaserant. (Ex chartulario eccles. Conchensis.)

8. Indulgentia Lucii III contra presbyteros concubinas habentes, qui remedio appellationis abutebantur contra canonum decreta et statuta ecclesiastica. (Ex chartulis eccles. Parisiensis.)

[Col. 0919B] 9. Lucii III sententia, in sacrilegos juris ecclesiastici pervasores, quibus omne aufertur appellationis remedium. (Ex cod. ms. privileg. ecclesiae Carnotensis.)

10. Lucii III et Urbani III judicia in raptores, qui remedio appellationis abutebantur contra statuta ecclesiastica. (Ex codice ms. privileg. ecclesiae Carnotensis.)

11. Indulgentia Clementis III contra Senonensem archiepiscopum, qui statuta ecclesiastica violaverat. (Ex chartulis ecclesiae Parisiensis.)

12. Sententia excommunicationis a Coelestino III lata adversus privilegiorum et libertatum ecclesiae Carnotensis violatores: cujus exsecutionem mandat archiepiscopo. . . . . et archidiacono Senonensi. (Ex cod. ms privileg. eccles. Carnotensis.)

13. Sententia archiepiscopi Senonensis contra comitissam Blesensem, a Coelestino III confirmata, pro tuendis juribus et libertatibus ecclesiae Carnotensis. [Col. 0919C] (Ex cod. ms. privileg. ecclesiae Carnotensis.)


II.


Regum diplomata, praecepta, seu sententiae pro optima ecclesiarum disciplina, adversus quoslibet statutorum ecclesiasticorum violatores.

1. Praeceptum Ludovici Pii, de reformatione monachorum ecclesiae S. Dionysii in synodo facta. (Ex chartulario S. Dionysii emendatum proferunt schedae viri cl. Antonii Vyon domini d'Hérouval, tom. VII, conc. ult. edit. p. 1674.)

2. De praecepto seu sententia Ludovici Bosonis filii, pro confirmatione legitimae et in synodo factae S. Apollinari restitutionis Villae-Novae, quae contemptis omnibus ecclesiarum statutis ac juribus, ablata fuerat. Haec est chartula, in qua fuit laudator Alexander Viennensis archiepiscopus, et Isaac Gratianopolitanus episcopus. (Ex chartulario ecclesiae Gratianopolitanae.)

[Col. 0919D] 3. Praeceptum Ludovici VI, cognomento Crassi, de auctoritate sententiae excommunicationis proferendae in eos qui servorum ecclesiasticorum testimonium adversus homines liberos auctoritate regia concessum nolunt admittere. (Ex Pastorali minore eccles. B. Mar. Parisiens.)

4. Praeceptum Ludovici VI, cognomento Crassi, ut transgressor regalis decreti de testimonio servorum ecclesiasticorum recipiendo excommunicationi subjaceat. (Ex chartulario S. Martini de Campis.)

5. Praeceptum Ludovici VII, cognomine Junioris, quo confirmatur sententia ab episcopo Parisiensi prolata, contra eos qui libertatem domus episcopi defuncti infringunt. (Ex Pastorali B. Mar. Paris.)

6. Constitutiones Caroli VI, ex jussu Caroli VII publicatae adversus quosdam clericos, qui litteris apostolicis abutentes jura Ecclesiae Gallicanae violabant. (Ex Authentico viri cl. Antonii Vyon domini d'Hérouval.)

[Col. 0920A] 7. Plura judicia insignia curiae parlamenti in episcopum Constantiensem cardinalem, qui temere quosdam excommunicando, lataque judicia contemnendo, statuta, jura et libertates Ecclesiae Gallicanae violaverat, a Ludovico XI confirmata contra quaslibet appellationes. (Ex autographo quod pertinet ad virum clarissim. Antonium Vyon dominum d'Hérouval.)



CAPUT TERTIUM. DE AUCTORITATE EPISCOPORUM ET DE OBEDIENTIA SIVE CLERICORUM SIVE MONACHORUM



ARTICULUS PRIMUS. Publica monumenta de obedientia et reverentia, quam sive clerici et regulares, sive monachi et abbates debent reddere episcopis, et quam solemnem in synodis ipsi promiserunt.
[Col. 0920B]

1. Charta S. Martini de obedientia quam canonici regulares suo episcopo promiserunt. (Ex chartulario ecclesiae Gratianopolitanae.)

2. Charta de obedientia et subjectione, quam Ivoni episcopo Carnotensi, et ejus successoribus debent reddere monachi de Bello-Loco, quibus sub hac tantum conditione Ivo permisit monasterium construere et consecrare. (Ex cod. ms. privileg. ecclesiae Carnotensis.)

3. Charta, qua Radbodus Noviomensis episcopus, altare de Capi ecclesiae S. Petri Cluniacensis concedit, in qua declaratur episcopi auctoritas in monachos ecclesiarum praepositos et in abbates. (Ex chartulario S. Martini de Campis.)

4. Charta sancti Donati de obedientia quam canonici regulares S. Donati tenentur promittere Nantelmo Utcensis ecclesiae praeposito, salvo privilegio apostolicae sedis, et salva semper obedientia et reverentia, [Col. 0920C] subjectione et potestate Gratianopolitani episcopi tam in spiritualibus quam in temporalibus. (Ex chartulario ecclesiae Gratianopolitanae.)

5. Charta de Chignino de obedientia quam qui saeculo abrenuntiarunt, debent reddere episcopis, tanquam canonici proprio episcopo. (Ex chartulario ecclesiae Gratianopolitanae.)

6. Charta de obedientia et fidelitate quam Theobaldus canonicus S. Genovefae praesentibus sacrosanctis Evangeliis, et in verbo sacerdotis promisit episcopo Parisiensi, cui praesentatus est ad curam animarum parochiae de Monte suscipiendam. (Ex chartulis ecclesiae Parisiensis.)

7. De obedientia canonica et debita quam abbatissa Farensis monasterii promittit episcopo Meldensi, a quo benedicitur juxta statutum conventus Suessionensis. (Ex veteri charta Farensis monasterii, quam a viro erudito describi fecit, et ad me misit Joanna de Plas hujus florentissimi monasterii abbatissa illustrissima, [Col. 0920D] cujus singularis est pietas, miraque charitas erga omnes circumjacentis regionis pauperes, adeo ut pauperum mater appellari soleat.)

8. De obedientia canonica et subjectione quam fratres Sanctae Trinitatis, qui sunt in Domo Dei, Meld. episcopo et successoribus tenentur repromittere. (Ex chartulario ecclesiae Meldensis.)

9. Charta maxime notanda de auctoritate et diligentia archiepiscopi Viennensis ecclesiae ad restaurandam ecclesiarum et monasteriorum disciplinam; de privilegio a Patribus concilii Viennensis dato; de electione canonica praepositi; de quibusdam monitis adversus simoniam; et de statutis Patrum servandis. (Ex chartulario de honoribus S. Juliano collatis in comitatu Brivatensi.)

10. Charta qua Dalmatius abbas commendat monasteria Stephano episcopo, ut pote provisori et domino ipsorum, ut regulae firmitas integra permaneat. (Ex eodem chartulario.)

[Col. 0921A] 11. Mandatum Alexandri papae III, quod si conventus non concordat in electione abbatis, ad episcopum pertineat in abbatem confirmare illum, in quem major et sanior pars consenserit. (Ex chartulario ecclesiae Meldensis.)

12. Quod si capitulum inter se discordat, episcopus potest cognoscere de causa. (Ex eodem chartulario.)



ARTICULUS SECUNDUS. Privilegia monasteriis a summis pontificibus concessa, salva semper, quae episcopo debetur, canonica reverentia.

1. Privilegium ab Urbano II monasterio S. Nicolai concessum, salva episcopi Andegavensis canonica reverentia. (Ex regesto de comitatu Andegavensi.)

2. Privilegium ab Urbano II ecclesiae S. Ruffi concessum, salva in omnibus Avenionensis episcopi canonica reverentia. (Ex chartulario ecclesiae S. Ruffi.)

[Col. 0921B] 3. Privilegium Calixti papae II de obedientia et reverentia quam omnes clerici et abbates episcopo tanquam membra capiti adhaerentia exhibere tenentur. (Ex chartulis eccles. Paris. et ex Pastorali minore.)

4. Privilegium ab Innocentio III abbati S. Ruffi concessum, salva sedis apostolicae auctoritate, et dioecesanorum episcoporum servata canonica ratione. (Ex chartulario eccles. S. Ruffi.)



ARTICULUS TERTIUS. Donationes ecclesiis et monasteriis factae, cum consilio et assensu episcopi, et salva semper reverentia, quae episcopali sedi debetur.

1. Altare villae, quae dicitur Orceacus, ecclesiae B. Mariae Longi-Pontis donatum a Gaufrido Parisiorum episcopo, salva in omnibus ecclesiasticae subjectionis [Col. 0921C] ipsi debita reverentia, et salvis in omnibus ejus juribus. (Ex chartulario B. Mariae Longi-Pontis.)

2. Altare situm in villa, quae dicitur Bonduflum, eccles. B. Mariae de Longo-Ponte donatum, salvis in omnibus juribus episcopi, et obedientia quae ipsi debetur. (Ex eodem chartulario.)

3. Ecclesia de Bains cum consilio et auctoritate Pontii episcopi donata Sancto Salvatori. (Ex chartulario monasterii Conchensis.)

4. Ecclesiae sanctae Fidei de Castelleto et sancti Victoris ab Hugone Lugdunensi archiepiscopo donatae ecclesiae sanctae Fidis de Conchis, salva semper obedientia quae episcopo et archipresbyteris exhibenda est. (Ex eodem chartulario.)

5. Ecclesia beatae Mariae Virginis intra muros Bisulduni fundata ecclesiae S. Ruffi donatur cum consilio et assensu domini Berengarii praesulis Gerundensis. (Ex chartulario ecclesiae S. Ruffi.)

6. Eadem ecclesia redditur et donatur praefatae [Col. 0921D] ecclesiae S. Ruffi cum favore pontificali et canonicali Gerundensis sedis. (Ex eodem chartulario.)

7. Eadem donatio a Raymundo episcopo Gerundensi confirmatur, salva reverentia et obedientia, quae episcopali sedi debetur. (Ex chartulario S. Ruffi.)

8. Ecclesia S. Andeoli ecclesiae S. Ruffi in plenaria synodo donata, hac scilicet conditione, ut prior non mutetur, nisi cum consilio episcopi Vivariensis: et si quae orta fuerit controversia, ipsius episcopi communisque capituli canonica terminetur sententia. (Ex eodem chartulario.)

9. Confirmatio donationis ecclesiarum S. Martini Viennensis, S. Nicetii, etc., ecclesiae S. Ruffi cum quolibet jure ab archiepiscopo Viennensi facta, salva obedientia et reverentia, quae debetur sacrosanctae matri ecclesiae episcopali. (Ex chartulario eccles. Viennensis.)

10. Confirmatio ecclesiae de Tauliniaco ecclesiae S Ruffi donatae, salva reverentia et obedientia, quae [Col. 0922A] ecclesiae episcopali debetur. (Ex chartulario ecclesiae S. Ruffi.)

11. Confirmatio ejusdem donationis, salvo jure episcopali et censu. (Ex eodem chartulario.)

12. Ecclesia Ordinatensis cum permissu et concessione episcopi Bellicensis donata ecclesiae S. Ruffi; ita tamen ut prior episcopo canonicam spondeat reverentiam et obedientiam. (Ex eodem chartulario.)

13. Authenticum super transactione facta cum priore S. Martini de Terra, quae dicitur Alnetum, in quo declaratur donum nulla stare ratione nisi Parisiensis episcopi auctoritate firmetur. (Ex chartulis ecclesiae Paris.)

14. Indulgentia Lucii III ne feoda Parisiensis episcopi sine consensu ipsius obligari possint, vel vendi. (Ex iisdem chartulis.)

15. Authenticum Willelmi Senonensis archiepiscopi super redditibus decanatus Parisiensis dum vacat. Ex quo patet episcopum praecipuum esse bonorum [Col. 0922B] ecclesiae dispensatorem. (Ex iisdem chartulis.)

16. Confirmatio Clementis III super jure episcopi in redditibus decanatus. (Ex iisdem chartulis.)

17. Littera, quae significat magistrum et fratres Mormenti non posse de manu sua amovere aliquam domum, nisi de voluntate episcopi, qui est secundum canones primus bonorum ecclesiarum dispensator. (Ex chartulario ecclesiae Lingonensis.)



ARTICULUS QUARTUS. Litterae de non eligendo abbate absque licentia episcopi, cujus est quoque electum confirmare et benedicere.

1. Littera abbatiae resignatae ab abbate Molismensi in manu domini episcopi, sicut moris est: et quod ab eodem episcopo postulanda sit licentia eligendi alterum abbatem. (Ex chartulario ecclesiae Lingonensis.)

[Col. 0922C] 2. Supplicatio episcopo facta de eligendo abbate in monasterio S. Petri Melugdunensis. (Ex eodem chartulario.)

3. Supplicatio episcopo facta, ut electus in abbatem S. Michaelis Tornodorensis ab ipso confirmetur. (Ex eodem chartulario.)

4. Supplicatio episcopo facta de abbate monasterii Molismensis. (Ex eodem chartulario.)

5. Supplicatio episcopo facta de abbate S. Stephani Divionensis. (Ex eodem chartulario.)

6. Supplicatio Cagiensium, pro confirmando et benedicendo electo. (Ex chartulario ecclesiae Meldensis.)

7. Qualiter commiserint se Cagienses voluntati episcopi, super provisione abbatis in eorum monasterio facienda. (Ex eodem chartulario.)

8. Supplicatio monachorum de benedictione abbatis de Cagia per episcopum Meldensem, cui debitam obedientiam et subjectionem declarant (Ex eodem chartulario.)

[Col. 0922D] 9. De benedictione abbatis S. Faronis per episcopum Meldensem. (Ex eodem chartulario.)

10. De abbate S. Faronis post alterius resignationem. (Ex eodem chartulario.)

11. Supplicatio episcopo facta de eligendo abbate monasterii Reomensis. (Ex chartulario eccles. Lingonensis.)

12. Supplicatio episcopo facta, ut electio prioris Vallis Caulum ab ipso confirmetur. (Ex eodem chartulario.)

13. Supplicatio episcopo facta de abbate monasterii S. Petri Melugdunensis. (Ex eodem chartulario.)

14. Supplicatio capituli S. Machuti de Barro episcopo facta, ut ipsi parcat, quod decanum elegerit absque illius licentia. (Ex eodem chartulario.)

15. Qualiter conventus de Nealpha veteri nuntiaverit capitulo mortem sui abbatis, et licentiam petiit eligendi alium. (Ex chartulario eccles. Carnotensis.)

[Col. 0923A] 16. Procuratio de Nealpha veteri ad praesentandum capitulo electum dicti loci, ut confirmetur et accipiat munus benedictionis ab episcopo. (Ex eodem chartulario.)

17. Electio abbatis de Nealpha veteri, prius petita eligendi licentia, ut moris est: et quod confirmetur per capitulum Carnotense, et accipiat munus benedictionis ab episcopo. (Ex eodem chartulario.)

18. Concessio a Guillelmo episcopo Lingonensi facta magno priori claustrali et omnibus ac singulis prioribus et caeteris monachis monasterii Mol smensis, eligendi abbatem secundum canonicas sanctiones. (Ex chartulario ecclesiae Lingonensis.)



ARTICULUS QUINTUS. De jure institutionis, destitutionis, correctionis, reformationis, visitationis et procurationis, quod episcopi habent in monasteria, non obstante quolibet privilegio, sive impetrato sive impetrando.
[Col. 0923B]

1. Unio hospitalis de Brochone facta ecclesiae sive monasterio S. Stephani Divionensis: et jus institutionis, destitutionis, correctionis, reformationis, visitationis, et procurationis, quod episcopus habet super eadem domo, quae renuntiare debet sub voto religionis cuilibet privilegio sive impetrato, sive impetrando. (Ex chartulario ecclesiae Lingonensis.)

2. Charta de jure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michaelis, abbatem et 12 Canonicos. (Ex libro Pontificali ecclesiae Abrincarum, qui servatur in bibliotheca S. Victoris.)

3. Charta compositionis inter episcopum Eduensem sive Augustodunensem, et monachos Cluniacenses, in qua declaratur jurisdictio episcopi Augustodunensis in presbyteros ecclesiarum Cluniacensium. [Col. 0923C] (Ex tabulario prioratus S. Petri de Paredo.)

4. Charta qua Galo Parisiorum episcopus monasterium S. Eligii, monachis propter vitae infamis turpitudinem ejectis, ecclesiae beati Petri Fossatensis concedit. Unde patet jus destitutionis, correctionis, reformationis, etc., quod episcopus habet in monasteria. (Ex Pastorali minore ecclesiae B. Mariae Parisiensis.)

5. Stephanus episcopus Parisiensis idem monasterium, ex petitione Innocentii papae, etc., ecclesiae S. Petri Fossatensis concedit, salvo in omnibus jure suo, etc. (Ex eodem Pastorali.)

6. Compositio ab Hugone Autissiodorensi episcopo et Gaufrido Catalaunensi facta ex praecepto Innocentii II inter ecclesiam Meldensem et Farense monasterium; in qua observantur jura episcopi in sacerdotem Farensis monasterii, et aliquot abbatissae privilegia. (Ex chartis authenticis Farensis monasterii describi fecit Joanna de Plas illustrissima abbatissa.)

[Col. 0923D] 7. Compositio supradicta a Manasse Meldensi episcopo comprobatur. (Ex iisdem chartis authenticis.)

8. Eadem compositio ab Innocentio II et Lucio II confirmatur. (Ex iisdem chartis authenticis.)

9. Prima institutio succentoris, in qua fit mentio de jure institutionis et destitutionis, quod episcopus habet in succentorem perinde ac in cantorem. (Ex chartulario ecclesiae Meldensis.)

10. Authenticum super transactione facta inter episcopum Mauritium et abbatem Columbensem super ecclesia S. Germani in Leia: in quo plura notantur de jure episcopi in abbatem et monasterium. (Ex chartulis ecclesiae Parisiensis.)

11. De jure procurationis quod episcopus habet in domum sanctae Celiniae, juxta tamen illud Evangelicum: Qui non laborat non manducet. (Ex chartulario ecclesiae Meldensis.)

12. De procuratione episcopi in ecclesia S. Exuperii de Corboilo. (Ex chartulis ecclesiae Parisiensis.)

[Col. 0924A] 13. Authenticum capituli Parisiensis super eadem procuratione.

14. Privilegium de procuratione archidiaconi et jurisdictione episcopi in Scalensem ecclesiam. (Ex iisdem chartulis.)

15. Epistola Innocentii III de jure procurationis episcopi, quod praescribi non potest. (Ex iisdem chartulis.)

16. Littera capituli Tornodorensis, quod tenetur jurare episcopis Lingon. canonice intrantibus subjectionem et obedientiam; et nulla posse privilegia impetrare, nec uti impetratis. (Ex chartulario ecclesiae Lingonensis.)

17. Confirmatio statuti totius capituli, quod prior Fratrum Praedicatorum tenetur facere juramentum capitulo Carnotensi, quod nec per se nec per alium possit privilegium vel indulgentias contra jura et libertates ecclesiae impetrare, neque impetratis vel impetrandis uti. (Ex chartulario ecclesiae Carnotensis.)

[Col. 0924B] 18. Quod quicunque est prior Fratrum Praedicatorum debet jurare in capitulo, se servaturum interdicta ecclesiae, neque uti posse contra dictam ecclesiam privilegiis.

19. Littera prioris Fratrum Praedicatorum in Francia, quod prior et fratres conventus Praedicatorum Carnot. tenentur servare interdictum: et quod factum erat per eos, confirmatur per eumdem. (Ex eodem chartulario.)

20. Littera jurisdictionis quam habet dominus episcopus Lingonensis in hospitali de Mormento, in capite, membris et in personis ibidem commorantibus; et quod non possit hospitalis domus aliquas indulgentias vel privilegia impetrare, vel uti aliquatenus impetratis. (Ex chartulario ecclesiae Lingonensis.)

21. Littera jurisdictionis et correctionis quam habet dominus episcopus in monasterium de Pelungero. (Ex eodem chartulario.)

22. Littera subjectionis et reverentiae hospitalis [Col. 0924C] de Norges erga episcopum Lingonensem; et quod non liceat ullam impetrare exemptionem, neque impetrata uti. (Ex eodem chartulario.)

23. Quod prior domus sancti Lazari Meldensis ipsi episcopo et successoribus tenetur canonicam obedientiam repromittere; et de jure correctionis, visitationis, etc., quod episcopus habet in eamdem domum. (Ex chartulario ecclesiae Meldensis.)

24. Unio hospitalis Chilicasti facta ecclesiae seu monasterio S. Stephani Divionensis; et jus institutionis, destitutionis et correctionis, quod habet in eodem episcopus, propter curam animarum, pro quibus redditurus est Deo rationem. Unde domus hospitalis, sicut monasterium, tenetur renuntiare sub voto religionis cuilibet privilegio sive impetrato sive impetrando. (Ex chartulario eccles. Lingonensis.)

25. Littera jurisdictionis episcopi Lingonensis, ad quem pertinet institutio, destitutio et correctio prioris monasterii de Mormento; ita ut monasterium [Col. 0924D] supradictum renuntiare debeat quibuslibet privilegiis sive indultis, sive indulgendis. (Ex eodem chartulario.)



ARTICULUS SEXTUS. Litterae quibus declaratur, pro negotiis correctionis expensas ab episcopis de bonis monasterii fieri debere; et nemini licere monachos contra auctoritatem episcoporum defendere.

1. Littera, quod episcopus pro negotiis correctionis monasterii Besuensis promovendis, expensas de bonis ipsius monasterii faciat et administret (Ex chartulario ecclesiae Lingonensis.)

2. Littera regia, qua mandatur duci Burgundiae, ne abbatem et conventum Besuensem manu teneat, vel defendat contra episcopum. (Ex eodem chartulario.)

[Col. 0925A] 3. Charta de Nojareto, qua monachi tenentur episcopo reddere decimam, quae eis injuste fuerat data: et in qua Guilisius de Veracen pollicetur se nunquam fore adjutorem monachis contra episcopum. (Ex chartulario ecclesiae Gratianopolitanae.)



ARTICULUS SEPTIMUS. Litterae, quae docent, quomodo irrita fit abbatis appellatio ad sedem apostolicam contra auctoritatem episcopi.

1. Littera regia directa summo pontifici de justitia et jurisdictione temporali monasterii et Villae Besuensis, quae pertinet immediate ad episcopum Lingonensem: unde prorsus irrita fit abbatis appellatio ad sedem apostolicam. (Ex chartulario ecclesiae Lingonensis.)

2. Littera abbatis et conventus, in qua inter caetera declarant se ad aliam non posse appellare quam ad episcopi curiam. (Ex eodem chartulario.)

[Col. 0925B] 3. Littera regia super praedictis. (Ex eodem chartulario.)



ARTICULUS OCTAVUS. Judicia lata pro auctoritate episcopi: et epistolae, quae exsecutionem declarant.

1. Sententia ab Innocentio II lata pro episcopo Meldensi in clericos et laïcos villae Resbacensis, sublato appellationis diffugio. (Ex chartulario ecclesiae Meldensis.)

2. Epistola Hugonis Senonensis archiepiscopi de obedientia et subjectione, quam abbas monasterii Resbacensis episcopo Meldensi promisit, post sententiam ab Alexandro III latam. (Ex eodem chartulario.)

3. Epistola Baldovini Noviomensis episcopi. (De eodem.)

4. Epistola Petri episcopi, et Hugonis decani Parisiensis, de exsecutione sententiae Innocentii III [Col. 0925C] pro auctoritate episcopi in abbatem et monasterium Resbacense.

5. Sententia ab Innocentio II lata contra presbyterum de Jotro, qui audito episcopi mandato in vocem appellationis proruperat. (Ex chartulis ecclesiae Meldensis.)

6. Sententia ab Innocentio II lata pro auctoritate episcopi adversus abbatissam, clerum et populum Jotreum, sublato appellationis diffugio. (Ex eodem chartulario.)

7. Epistola Willelmi Rhemorum archiepiscopi de honore et reverentia, et de omni jure, quod Eustachia abbatissa ecclesiae Jotrensis promisit semper se exhibituram episcopo Meldensi. (Ex eodem chartulario.)

8. Privilegium Eugenii III contra archidiaconos Parisienses, pro auctoritate episcopi. (Ex chartulis ecclesiae Parisiensis.)

9. Privilegium Adriani IV contra archidiaconos nihil [Col. 0925D] aliud continens, quam quod in praecedenti privilegio Eugenii continetur.

10. Privilegium Alexandri III in eumdem modum contra archidiaconos; et ne archidiaconi presbyteros sibi subditos nimia frequentia hospitiorum gravent. (Ex iisdem chartulis.)

11. Privilegium Clementis III contra archidiaconos, idem continens quod privilegium Alexandri. (Ex iisdem chartulis.)

12. Privilegium Clementis III contra archidiaconos [Col. 0926A] ordinationes ecclesiarum impedientes, et pro auctoritate episcopi. (Ex iisdem chartulis.)

13. Exsecutio sententiae Innocentii III pro auctoritate episcopi Meldensis latae contra decanum et archidiaconos, et compositio juxta hanc sententiam facta. (Ex chartulario ecclesiae Meldensis.)

14. Diffinitiva sententia data contra ecclesiam de Cala ab Ambianensi et Tornacensi episcopis et aliis judicibus, pro auctoritate episcopi. (Ex iisdem chartulis.)

15. Sententia a Coelestino III lata pro auctoritate episcopi in ecclesiam Calensem, et quidem contra privilegium ab ipso antea concessum. (Ex chartulis ecclesiae Parisiensis.)

16. Sententia a Willelmo canonico Meldensi et Petro canonico Jotrensi lata pro auctoritate episcopi contra abbatissam et conventum de Jotro. (Ex chartulario ecclesiae Meldensis.)

17. Sententia a Petro Morinensi episcopo S. [Col. 0926B] Audomari decano lata de observandis sententiis episcopi a capitulo. (Ex eodem chartulario.)

18. Epistola Rainaudi sancti Faronis, Alberti Beatae Mariae in Cagia, et Joannis Camerae Fontis abbatum. (De eodem.)

19. Epistola Guillelmi Senonensis archiepiscopi. (De eodem.)

20. Sententia a Petro Meldensi episcopo lata adversus capitulum de sua jurisdictione in presbyterum de Gievres. (Ex chartulario ecclesiae Meldensis.)

21. Sententia a Gregorio IX lata adversus magistratum et fratres domus Leprosorum S. Lazari Meldens., qui obedientiam et reverentiam suo episcopo exhibere denegabant. (Ex eodem chartulario.)

22. De eodem.

23. Sententia pro juribus episcopalibus lata adversus abbatissam et conventum monasterii Fare-Monasterii ordinis sancti Benedicti, ac clerum et populum [Col. 0926C] loci ejusdem Meldensis dioecesis. (Ex chartulario ecclesiae Meldensis.)

24. Epistolae Innocentii IV pro eadem sententia confirmanda. (Ex eodem chartulario.)

25. Sententia lata de electione magistri domus S. Lazari prope Parisius, quae ad episcopum pertinet sicut et confirmatio. (Ex chartulis ecclesiae Parisiensis.)

26. Sententia excommunicationis ab episcopo Meldensi lata in ministrum magnae Domus-Dei Meldensis, et sorores quae visitationem episcopi recusabant, quam demum juramento prius praestituto receperunt. (Ex chartulario ecclesiae Meldensis.)

27. Jurisdictio episcopi Meldensis in archidiaconos Philippi Senonensis archiepiscopi auctoritate metropolitana comprobata, litterisque Philippi et Joannis regum Francorum confirmata. (Ex regesto Camerae Computorum, in quo continentur litterae Joannis regis Francorum per annos 1351, 1352, [Col. 0926D] 1353.

28. Sentence de Requeste contre l'abbé de S. Michel de Tonnerre et les prieurs dependans d'icelle touchant la Visitation [a 1Kb] . (Ex chartulario eccles. Lingonensis.)



ARTICULUS NONUS.

Conclusio adversus privilegia, quae monachos non tantum ab episcoporum vigilantia, sed etiam a regia potestate eximunt.




[Col. 0927]
THEODORI SANCTISSIMI AC DOCTISSIMI ARCHIEPISCOPI CANTUARIENSIS POENITENTIALE [a 1Kb] . (C)*



CAPUT PRIMUM. De ecclesia, vel de iis quae intus geruntur.
[Col. 0927A]

[b 1Kb] In ecclesia ubi mortuorum cadavera infidelium sepeliuntur, sacrificare [Al., sanctificare] non licet: sed si apta videtur ad consecrandum, inde evulsa, et rasis vel lotis lignis ejus reaedificetur. Si haec consecrata prius fuit, missas in ea celebrare licet, si religiosi ibi sepulti sunt. [c 1Kb] Si vero paganus, sic mundare, et jactare foras melius est. Gradus non debemus facere ante altare, ubi [d 1Kb] reliquiae sanctorum venerandae sunt. Si potest [Al. add. fieri], candela ardeat ibi per singulas noctes; si autem paupertas loci non sinit, non nocet eis. [e 1Kb] Incensum Domini incendatur in natali sanctorum pro reverentia diei, quia ipsi sicut lilia dederunt odorem suavitatis, et asperserunt [Col. 0927B] Ecclesiam Domini, sicut incenso aspergitur primitus juxta altare [Al., incensum aspergit ecclesiam]. [f 1Kb] Laicus non debet in ecclesiis lectionem recitare, nec Alleluia dicere: sed psalmos tantum, aut responsoria sine Alleluia. Aquam benedictam aspergant, quoties voluerint, qui habitant in eis. [g 1Kb] Et quando quis consecrat aquam, primum orationem faciat.



CAPUT II De tribus gradibus Ecclesiae principalibus

Episcopo [h 1Kb] licet in campo confirmare, si necesse sit; similiter et presbytero agere, si diaconus vel presbyter ipse [Al. add. vel] calicem et oblationem manibus tenuerit. [i 1Kb] Episcopus non debet abbatem cogere ad synodum ire, nisi etiam aliqua rationabilis [Col. 0927C] causa sit. Episcopus dispenset causas pauperum usque ad quinquaginta solidos: rex vero, si plus est.

[j 1Kb] Episcopus et abbas hominem scelerati [Al. sceleratum] servum possunt habere, si pretium redimendi non habet. Episcopo licet votum solvere, si [Col. 0928A] vult. [k 1Kb] Presbytero soli liceat missas facere, et populum benedicere in parasceve, et crucem sanctificare. [l 1Kb] Presbyter decimas dare non cogitur. [m 1Kb] Presbytero non licet peccatum episcopi prodere, quia super eum est. [n 1Kb] Sacrificium non est accipiendum de manu sacerdotis, qui oblationes vel lectiones secundum ritum implere non potest. Presbyter si responsoria cantat in missa, vel quaecunque [o 1Kb] cappam suam non tollat, sed evangelium legens super humeros ponat. Presbyter fornicans, si postquam compertum fuerit, baptizaverit, iterum baptizentur illi quos baptizavit. [p 1Kb] Si quis presbyter ordinatus deprehendit se non esse baptizatum, baptizetur et ordinetur iterum, et omnes quos prius baptizavit. [q 1Kb] Diacones cum Graecis non frangant panem sanctum, nec collectionem dicant, [Col. 0928B] vel Dominus vobiscum, vel completam. [r 1Kb] Non licet diacono, laico poenitentiam dare; sed episcopi aut presbyteri dare debent. Diaconi possunt baptizare, et cibum et potum benedicere, non panem dare. Similiter monachi et clerici possunt benedicere cibum.



CAPUT III. De ordinatione diversorum.

[s 1Kb] In ordinatione episcopi debet missa cantari ab ipso episcopo ordinante. In ordinatione presbyteri sive diaconi oportet episcopum missas celebrare, sicut Graeci solent in electione abbatis agere vel abbatissae. In monachi vero ordinatione abbas debet missas agere, et tres orationes super caput ejus complere: et septem dies velet caput suum cuculla sua, [Col. 0928C] et septima die abbas tollat velamen suum. Sicut in baptismo presbyter solet infantibus auferre, ita et abbas debet monacho, quia secundum baptisma est juxta judicium Patrum, in quo omnia peccata dimittuntur. Presbyter potest abbatissam consecrare cum missae celebratione. [t 1Kb] In abbatis vero ordinatione [Col. 0929A] episcopus debet missam agere, et eum benedicere inclinato capite, cum duobus vel tribus testibus de fratribus suis, et donet ei baculum et pedules. Sanctae moniales vero basilicas sibi commissas semper debent consecrare. Graeci simul benedicunt viduam, et virginem, et utramque semper habent consecrare. Abbatem eligunt. Romani non velant viduam. [a 1Kb] Secundum Graecos presbytero licet virginem sacro velamine consecrare, et reconciliare poenitentem, et facere oleum exorcizatum, et infirmis chrisma, si necesse est. Secundum Romanos non licet, nisi episcopo soli.



CAPUT IV. De baptismatis confirmatione.

In baptismate dimittuntur non conjunctiones mulierum, [Col. 0929B] quia filii qui ante baptismum, sic et posteriorum fiunt. Si vero non putatur esse uxor, [Al. add. ergo], nec filii ante generati pro filiis habentur, nec inter se fratres vocare, vel haereditatis consortes fieri possunt. Si quis gentilis eleemosynam fecerit, [Al. add. et abstinentiam haberet, etc.] et alia bona, quae enumerare non possumus, nunquid ea in baptismo perdidit? Non bonum aliquod perdit, sed malum abluit. Hoc [b 1Kb] Innocentius papa de catechumeno gesta pro exemplo ponens affirmavit. [c 1Kb] Gregorius Nazianzenus dicit secundum baptismum esse lacrymarum. Nullum perfectum credimus in baptismo. Confirmationem episcopi non disputamus; [d 1Kb] tamen in Nicaena synodo fuit chrisma constitutum. [e 1Kb] Pannos chrismatos iterum super alium baptizatum [Col. 0929C] imponi non est absurdum. [f 1Kb] In catechumenae et baptismate et confirmatione unus potest esse pater, si necesse sit: non est tamen consuetudo. Per singula singuli suscipiunt. [g 1Kb] Non licet alium suscipere, qui non est baptizatus. Viro autem licet feminam suscipere in baptismo, similiter et feminae virum, suscipere. [h 1Kb] Non licet baptizatis cum catechumenis manducare [Al. add., neque osculum eis dare], quanto magis gentilibus.



CAPUT V. De missa defunctorum et mortuorum.

[i 1Kb] Secundum Romanam Ecclesiam mos est monachos vel religiosos defunctos in ecclesiam portare, et cum chrismate ungere pectora, ibique pro eis missas [Col. 0929D] celebrare; deinde cum cantatione portare ad sepulturas: [Col. 0930A] et cum positi fuerint in sepulcris, funditur pro eis oratio. Denique humo vel petra operiuntur. Prima et tertia et nona, nec non trigesima die pro eis missa agatur. Exinde post annum, si voluerint, servetur. [j 1Kb] Missae vero saecularium mortuorum tres in anno, tertia die, et nona, et trigesima; quia surrexit Dominus tertia die, et nona hora spiritum emisit, et triginta diebus Moysem planxerunt filii Israel. In missa quoque monachorum per singulas septimanas nomina recitare mos est. Pro defuncto monacho missa agatur die sepulturae ejus, et tertia die: postea, quantum voluerit abbas: pro laico bono tertia die vel septima; [Al. add., post jejunium: pro poenitente trigesima die] et propinquos ejus oportet jejunare septem diebus, et oblationem offerre ad [Col. 0930B] altare, sicut in Jesu filii Sirach legitur: et pro Saul filii Israel jejunaverunt, postea, quandiu voluerint presbyteri. [k 1Kb] Multi dicunt non licere pro infantibus missas facere ante septem annos. Sed licet [l 1Kb] Dionysius Areopagita dicat blasphemiam Deo facere, qui missas offert pro malo homine: [m 1Kb] Augustinus tamen dicit pro omnibus Christianis hoc esse faciendum, quia hoc vel eis proficit aut offerentibus, aut petentibus. Et non est licitum missas celebrare presbytero, vel diacono, cui non licet, vel qui non vult communionem accipere.



CAPUT VI. De abbatibus, et monachis, vel monasteriis.

[n 1Kb] Abbas potest pro humilitate cum permissione episcopi [Col. 0930C] locum suum derelinquere; tamen fratres eligant sibi abbatem de ipsis, si habent; sin autem, de extraneis. [o 1Kb] Nec episcopus debet violenter retinere abbatem in loco suo. Congregatio debet sibi eligere abbatem post ejus mortem, aut eo vivente, si discesserit vel peccaverit. Ipse non potest aliquem ordinare de suis propinquis, neque alienis, nec alium abbatem dare sine voluntate fratrum. [p 1Kb] Si vero peccaverit abbas, episcopo non licet tollere possessionem monasterii, quamvis peccaverit abbas: sed mittat eum in aliud monasterium in potestate alterius abbatis. Non licet abbati, neque episcopo terram ecclesiae convertere ad aliam, quamvis ambae in potestate ejus sint. [q 1Kb] Si mutare vult terram ecclesiae, [Col. 0930D] faciat cum consilio episcopi, et fratrum suorum [Col. 0931A] [Al., cum consensu amborum], [Al. add., si quis vult monasterium suum in alium locum ponere] et dimittat in priorem locum presbyterum ad ministeria ecclesiae. Non licet viris feminas habere monachas, neque feminis viros, tamen non destruamus illud, quod consuetudo est in hac terra. [a 1Kb] Monacho non licet votum vovere sine consensu abbatis: Sin minus, frangendum est. Abbas si habuerit monachum, quem elegit [Al. add., dignum debet dare, si necesse est. Puero non licet etiam nubere, prolato ante monachi voto. Si quis monachus, quem elegerit, etc.] congregatio, ut ordinet eum in gradu presbyterii, non debet dimittere priorem conversationem suam. Si autem postea inventus fuerit ut superbus, vel otiosus [Al., vitiosus], et in meliori gradu priorem [Col. 0931B] vitam quaerat; deponatur: et in ultimum locum constitutus satisfactione emendet. In potestate et libertate monasterii est susceptio infirmorum in monasterio. In libertate quoque monaterii est [b 1Kb] lavandi pedes laicorum; nisi in coena Domini non coguntur. [c 1Kb] Nec libertas monasterii est poenitentiam saecularibus [d 1Kb] judicare, quia proprie clericorum est.



CAPUT VII. De ritu mulierum in ecclesia, vel monasterio.

[e 1Kb] Mulieres non velent altare de corporali: nec oblationes super altare, neque calicem ponant: neque stent inter ordinatos in ecclesia: neque in convivio sedeant inter sacerdotes. Mulieri non est licitum alicui poenitentiam dare, quia in canone nulli licitum [Col. 0931C] est, nisi solis sacerdotibus. Mulieres possunt sub nigro velamine [Al. add. ut Basilius judicavit] sacrificium accipere.

[f 1Kb] Mulier potest oblationes facere secundum Graecos, non secundum Romanos.



CAPUT VIII. De moribus Graecorum et Romanorum.

In Dominica Graeci et Romani non navigant, nec equitant: non panem faciunt, neque in curru pergunt, nisi ad ecclesiam tantum: nec balneant se. Graeci non scribunt publice; tamen pro necessitate seorsum in domo scribunt. Graeci et Romani dant servis suis vestimenta, [g 1Kb] et laborant sive Dominico die. Graecorum monachi servos non habent: Monachi Romanorum habent. In illa die ante natale Domini [Col. 0931D] hora nona expleta missa, id est vigilia Domini manducant Romani: Graeci vero dicta vespere missa [h 1Kb] coenant. De peste mortalitatis Graeci et Romani dicunt, [Col. 0932A] ipsos infirmos visitari debere [Al. add. et caeteros infirmos], sicut Dominus praecipit (Matth. XXV, 43). Graeci carnes morticinorum non dant porcis; pelles tamen ad calceamenta, et lanam, et cornua accipere licet non ad aliquod sanctum [Al., vel coria et calceamenta licent, et lana et cornua accipi, non in aliquo sancto]. Lavacrum capitis [Al. add. Potest esse] in Dominica, et in [i 1Kb] lixivia pedes lavare licet: sed consuetudo Romanorum non est haec lavatio pedum.



CAPUT IX. De communicatione Scotorum et Britonum, qui in Pascha et tonsura catholicae non sunt [Al., catholici non sunt] adunati Ecclesiae.

[j 1Kb] Qui ordinati sunt Scotorum vel Britonum episcopi [Col. 0932B] qui in Pascha vel tonsura catholicae non sunt adunati Ecclesiae, iterum a catholico episcopo manus impositione confirmentur. [Al. add. Similiter et ecclesiae quae ab ipsis episcopis ordinantur, aqua exorcizata aspergantur, et aliqua collectione confirmentur.] Licentiam quoque non habemus eis poscentibus chrisma vel eucharistiam dare, nisi ante confessi fuerint velle nobiscum esse in unitate Ecclesiae. Et qui ex eorum similiter gente, vel quicunque de baptismo suo dubitaverit, baptizetur.



CAPUT X. De vexatis a diabolo, et de iis qui se occidunt.

Si homo vexatus est a diabolo, et nescit aliquid nisi ubique discurrere, et occidit semetipsum quacunque [Col. 0932C] causa, [k 1Kb] prodest ut oretur pro eo, si ante religiosus erat: si pro desperatione, aut pro timore aliquo, aut pro causis ignotis, Deo relinquamus hoc judicium, et non ausi sumus orare pro illo. Qui se occiderit propria voluntate, [l 1Kb] missas pro eo facere non licet, sed tantum orare et eleemosynas largiri. [m 1Kb] Si quis subita tentatione mente sua exciderit, vel per insatiam seipsum occiderit, quidam pro eo missas faciunt.



CAPUT XI. De quaestionibus conjugiorum.

[n 1Kb] Qui in matrimonio sunt, tres noctes obstineant se a communione, antequam communicent. Vir abstineat se ab uxore sua quadraginta dies ante pascha, et usque in octavas Paschae: inde ait Apostolus, ut vacetis orationi (I Cor. VII, 5).

[Col. 0932D] [o 1Kb] Mulier tribus mensibus abstineat se a viro suo quae concepit, ante partum et post tempus purgationis, hoc est quadraginta diebus et noctibus, [p 1Kb] sive [Col. 0933A] masculum et feminam genuerit. Mulieri quoque licet per omnia ante communicare, quando debet parere. [a 1Kb] Si cujus uxor fornicata fuerit, licet dimittere eam et aliam accipere; hoc est, si vir dimiserit uxorem suam propter fornicationem, si prima fuerit uxor, licitum est ut aliam accipiat uxorem: illa vero si voluerit poenitere sua peccata post duos annos, alium accipiat virum. [b 1Kb] Mulieri non licet virum dimittere, licet sit fornicator [Al. add. nisi forte pro monasterio]. Basilius hoc judicavit. Legitimum conjugium non licet separare sine consensu amborum, [c 1Kb] potest tamen alter alteri licentiam dare accedere ad servitutem Dei in monasterio, [d 1Kb] et sibi nubere, si in primo conjugio erat secundum Graecos; et tamen non est canonicum: sin tamen in secundo erat, non licet [Col. 0933B] tertio [e 1Kb] vivente viro vel uxore. Maritus si ipse seipsum in furto aut fornicatione servum facit, vel quocunque peccato, mulier si prius non habuit conjugium, habet potestatem post annum alterum accipere virum. Diaconi autem relictae non licet [Al., Bigamo autem non licet]. Muliere mortua, licet viro [f 1Kb] post mensem alteram accipere: mortuo viro post annum licet mulieri alterum tollere virum. Mulier si adultera est, et vir ejus non vult habitare cum ea, si vult illa monasterium intrare, quartam partem suae haereditatis obtineat: si non vult, nihil habeat. Quaecunque mulier adulterium perpetraverit, in potestate viri est, si velit reconciliari mulieri adulterae. Si reconciliata in clero, non proficit vindicta illius, ad proprium virum pertinet. Vir et mulier [Col. 0933C] in matrimonio si ille voluerit et illa noluerit, vel ille infirmatus [g 1Kb] seu illa infirmata; tamen omnino cum consensu amborum separentur. Mulier [h 1Kb] quae vovit post mortem viri ejus, non accipiat alterum: et mortuo illo, praevaricatrix si accipiat alium, [i 1Kb] iterumque nupta cum eo poenitentia mota si implere vult vota sua, in potestate viri ejus utrum impleat, an non. Ergo unam licentiam dedit [j 1Kb] Theodorus, quae confessa est votum post undecim annos nubere cum illo viro. Et si quis in saeculari habitu votum voverit sine consensu episcopi, [k 1Kb] ipse episcopus habet potestatem mutare sententiam ejus si vult. Legitimum conjugium aequaliter licet in die et nocte, sicut scriptum est: Tuus est dies, et tua est nox (Psal. LXXIII, [Col. 0934A] 16). [l 1Kb] Si quis dimiserit gentilem uxorem post baptismum, in potestate ejus erit eam habere vel non habere: simili modo si quis eorum baptizatus erit, alter gentilis, sicut Apostolus dicit [m 1Kb] : Infidelis autem si discedit, discedat (I Cor. VII, 15). Ergo cujus uxor infidelis et gentilis, et non potest converti, demutetur [Al., dimittatur]. Si mulier discesserit a viro suo despiciens eum, et nolens reverti, et reconciliari viro, post quinque annos [n 1Kb] cum consensu episcopi aliam accipere liceat uxorem: si in captivitate per vim ducta redimi non potest, post annum alteram accipere. Item si in captivitate ductus fuerit vir ejus, quinque annos exspectet: similiter autem et mulier, si talia contigerint. Si igitur alteram duxerit uxorem, [o 1Kb] priorem de captivitate reversam accipiat, posteriorem [Col. 0934B] dimittat: similiter autem illa, sicut superius diximus, si talia contigerint, faciat. Si cujus uxorem hostis abstulerit, et ipse eam adipisci non potest, licet aliam tollere; melius est sic facere, quam fornicari. Si iterum post haec uxor illa venerit ad eum, non debet recipi [Al., add. ab eo], si aliam habet: sed illa tollat alium virum, si unum ante habuerit. Eadem sententia [Al. add., stat] de servis transmarinis. [p 1Kb] In tertia propinquitate carnis licet nubere secundum Graecos, sicut in lege scriptum est: in quinta secundum Romanos, tamen in tertia non solvunt, si post [Al., postquam] factum fuerit. Ergo in quinta generatione conjungantur. In quarta si inventi fuerint, non separantur. In tertia tamen propinquitate non licet uxorem alterius accipere post obitum ejus. [Col. 0934C] [q 1Kb] Aequaliter vir conjungitur in matrimonio his qui sibi consanguinei sunt, et uxoris suae consanguineis post mortem uxoris. Duo quoque fratres duas sorores possint habere: [r 1Kb] et pater filiusque, matrem et filiam. Maritus qui cum uxore sua dormierit, lavet se antequam intret in ecclesiam. [s 1Kb] Maritus non debet uxorem suam nudam videre. Si quis nuptias habet vel matrimonia non licita, tamen licitum est escam, quam habent, manducare, quia Propheta dixit: Domini est terra et plenitudo ejus. [t 1Kb] Si vir et mulier conjunxerint se in matrimonio, et postea dixerit mulier de viro suo non posse [Al. add., nubere cum eo]; si quis poterit probare quod verum sit, accipiat alium virum. [u 1Kb] Puellam desponsatam non licet parentibus [Col. 0935A] dare alii viro, nisi illa omnino resistat; tamen ad monasterium licet ire, si voluerit. Illa autem desponsata si non vult habitare cum eo viro cui est desponsata, [a 1Kb] reddatur ei pecunia quam dedit, et tertia pars addatur; sin autem illa noluerit, perdat pecuniam quam pro illa dedit. Puella autem tredecim annorum sui corporis potestatem habet. [b 1Kb] Puer usque ad quindecim annos sit in potestate patris sui. Tunc seipsum potest monachum facere. Puella vero sexdecim vel septemdecim annorum, in potestate parentum. Post autem hanc aetatem patri non licet filiam suam contra ejus voluntatem in matrimonium dare.



CAPUT XII. De servis et ancillis.

[Col. 0935B] Pater filium necessitate coactus potestatem habet tradere in servitium septem annos; deinde sine voluntate filii licentiam tradendi non habet. Homo tredecim annorum seipsum potest facere servum. Non licet homini servo tollere pecuniam, quam ipse acquisivit. [c 1Kb] Si servum et ancillam dominus amborum in matrimonium conjunxit, postea liberato servo vel ancilla, si non potest redimi quae in servitio est, libero licet ingenuam conjungere. [d 1Kb] Si quis liber ancillam in matrimonio acceperit, non habeat licentiam dimittere, si ante cum consensu amborum conjuncti sunt. Si praegnantem quis liberam comparat, [e 1Kb] liber est ex ea generatus. Qui ancillam praegnantem mulierem liberat, quem generat est servus.



CAPUT XIII. De diversis quaestionibus.
[Col. 0935C]

[f 1Kb] Jejunia legitima tria sunt in anno [Al., pro populo]; [Col. 0936A] praeterea quadraginta ante Natale Domini, et post Pentecosten quadraginta dies [Add., noctes]. De promissione sua laici non debent facere moram, quia mors non tardat. [g 1Kb] Servo Dei nullatenus licet pugnare, multorum licet sit consilio servorum Dei. [h 1Kb] Infans pro infante potest dari ad monasterium Deo, quamvis alium vovisset: tamen melius est votum implere; similiter pecora [i 1Kb] aequali pretio possunt mutari, si necesse sit. Rex si alterius regis terram habet, potest donare pro anima sua. Inventio in via tollenda est, [j 1Kb] si inventus fuerit possessor, reddatur ei. Tributum ecclesiae sit sicut est consuetudo provinciae, id est, ne tantum pauperes in decimis aut in aliquibus rebus vim patiantur. Decimas non est legitimum dare nisi pauperibus et peregrinis. Pro reverentia [Col. 0936B] regenerationis in albis Pentecostes orandum est, in quinquagesima oratur. Oratio potest sub velamine esse, cum necessitas cogit. Qui pro homine mortuo jejunat, seipsum adjuvat. De mortuo autem Dei solius est notitia. [k 1Kb] Infirmis licet omni hora cibum et potum sumere, quando desiderant vel possunt, si opportune possunt.



CAPUT XIV De reconciliatione.

Romani reconciliant hominem intra absidem. Graeci nolunt. Reconciliatio poenitentium in coena Domini tantum est ab episcopo, et consummata [l 1Kb] Si vero episcopo difficile sit, presbytero potest necessitatis causa praebere potestatem, ut impleat. [Col. 0936C] Reconciliatio in hac provincia non est, quia et publica poenitentia non est.




[Col. 0935]
CAPITULA THEODORI (C)*



CAPITULUM PRIMUM. Poenitentia illius anni unius, qui in pane et aqua jejunandus est, isto ordine observari debet.
[Col. 0935D]

[a 1Kb] Poenitentia illius anni unius, qui in pane et aqua jejunandus est, talis esse debet in unaquaque hebdomada. Tres dies, id est feriam quintam et sabbatum, a vino, medone, mellita et cervisia, a carne et sagimine, a caseo et ovis, et ab omni pingui pisce se abstineat. Manducet autem minutos pisciculos, si habere potest. Si habere non potest, tantum unius [Col. 0936D] generis piscem, et legumina, et olera, et poma, si vult, comedat, et cervisiam bibat; et in diebus Dominicis, et in Natali Domini illos quatuor dies; et in Epiphania unum diem; et in pascha, usque ad octavum diem; et in Ascensione Domini, et Pentecostes, quatuor dies; [b 1Kb] et in festo sancti Joannis Baptistae, et sanctae Mariae, et sanctorum duodecim Apostolorum, et sancti Michaelis, et sancti Remigii, et Omnium Sanctorum, et sancti Martini, et in illius sancti festivitate, qui in illo episcopatu celebris habetur.

[Col. 0937A] In his supradictis diebus faciat charitatem cum caeteris Christianis, id est, utatur eodem cibo et potu quo illi, sed tamen ebrietatem et ventris ingluviem semper in omnibus caveat.

Iste annus secundus est ab illo anno, qui pane et aqua jejunandus est. Et post illum jejunandus est, qui etiam dandus est illis qui viros ecclesiasticos occidunt, et in consuetudine habent sodomiticum scelus, et qui in consuetudine habent contra naturam peccare, et in ecclesiis homicidia sponte committunt, et ecclesias incendunt, et in ecclesiis adulteria committunt, et qui alia hujusmodi perpetrarunt.

Poenitentia istius anni talis esse debet: ut duos dies, id est, secundam feriam et quartam in unaquaque [Col. 0937B] hebdomada jejunet ad vesperam; et tunc reficiatur sicco cibo, id est, de pane et leguminibus siccis sed coctis, aut pomis, aut oleribus crudis; unum eligat ex his tribus, et utatur, et cervisiam bibat sed sobrie. Et tertium diem, id est, sextam feriam in pane et aqua observet, et tres quadragesimas jejunet ante Natale Domini unam, secundam ante Pascha, tertiam ante missam sancti Joannis. Et in his tribus quadragesimis jejunet duos dies ad nonam in hebdomada, et de sicco cibo comedat, ut supra notatum est; et sextam feriam jejunet et in pane et aqua, et in Dominicis diebus, et in Natali Domini, et in Pentecoste quatuor illos dies; et in Epiphania unum diem, et in Pascha usque ad septimum diem, et in Ascensione Domini, et in missa sancti Joannis Baptistae, [Col. 0937C] et sanctae Mariae, et duodecim apostolorum, et sancti Michaelis, et sancti Remigii, et Omnium Sanctorum, et sancti Martini, et in illius sancti festivitate, qui in illo episcopatu celebris habetur. Et in his supradictis diebus faciat charitatem cum caeteris Christianis, sed tamen ebrietatem et ventris distentionem semper in omnibus caveat.



CAPITULUM II. De illis qui jejunare non possunt, et adimplere quod in Poenitentiali scriptum est.

[a 1Kb] Qui jejunare potest, et implere quod in Poenitentiali scriptum est, bonum est, et Deo gratias referat. Qui autem non potest, ei per misericordiam Dei consilium damus tale, ut nec sibi, nec alicui necesse sit desperare vel perire.



CAPITULUM III. De redemptione illius anni, quem in pane et aqua ejunare debet.
[Col. 0937D]

Primo die quem in pane et aqua jejunare debet, quinquaginta psalmos in ecclesia, si fieri potest, decantet flexis genibus; sin autem, in loco convenienti eadem faciat, et unum pauperem pascat, et eo die excepto vino, carne et sagimine, sumat quidquid velit. Si autem talis est, qui tandiu in genibus jacere non possit, faciat autem sic in ecclesia, si fieri possit. Sic autem in uno loco stando intente septuaginta [Col. 0938A] psalmos per ordinem decantet, et pauperem pascat, et eo die excepto vino carne et sagimine, sumat quidquid velit. Qui in ecclesia genua centies flexerit, id est, si centies veniam petierit, si fieri potest, in ecclesia fiat: hoc justissimum est. Si autem fieri non potest, secrete in loco convenienti hoc faciat. Si sic fecerit, eo die excepto vino et carne et sagimine, sumat quod placet. Qui psalmos non novit, unum diem, quem in pane et aqua poenitere debet, dives denariis tribus, pauper uno denario redimat. Et eo die excepto vino, carne et sagimine sumat quod placeat. Alio modo, quidam dicunt viginti palmatas valere pro uno die.



CAPITULUM IV. De redemptione unius hebdomadae, quam in pane et aqua jejunare debet.
[Col. 0938B]

[b 1Kb] Pro una hebdomada, quam in pane et aqua jejunare debet, trecentos psalmos genibus flexis in ecclesia decantet. Si autem hoc facere non potest, tria psalteria in ecclesia vel in loco convenienti intente decantet; et postquam psallerit, excepto vino, carne et sagimine, sumat quidquid velit.

[c 1Kb] Pro uno mense, quem in pane et aqua poenitere debet, psalmos mille ducentos flexis genibus decantet; et omni die si velit, et si abstinere non vult, reficiat se ad sextam horam, nisi [feria] quarta, sexta jejunet ad nonam; et a carne et sagimine et vino totum mensem se abstineat. Alium autem cibum, postquam psalmos supradictos decantaverit, sumat. Isto ordine totus ille annus redimendus est.



CAPITULUM V. De illis qui jejunare non possunt, et nesciunt, quomodo poenitentiam unius anni, quem jejunare debent, in pane et aqua redimere possint.
[Col. 0938C]

[d 1Kb] Qui vero psalmos non novit, et jejunare non potest, pro uno anno quem in pane et aqua jejunare debet, det pauperibus in eleemosynam viginti duos [viginti sex] solidos, et omnes sextas ferias jejunet in pane et aqua, et tres quadragesimas, id est, quadraginta dies ante Pascha, quadraginta dies ante festivitatem sancti Joannis Baptistae: et si ante festivitatem aliquid remanserit, postea adimpleat. Et quadraginta dies ante Natale Domini. In istis tribus quadragesimis quidquid ori suo praeparatur in cibo, vel in potu, vel cujuscunque generis sit, illud aestimet [Col. 0938D] quanti pretii sit, vel esse possit; et medietatem illius pretii distribuat in eleemosynam pauperibus, et assidue oret et roget Dominum, ut oratio ejus et eleemosynae ejus apud Deum acceptabiles sint.



CAPITULUM VI. De redemptione unius anni, quem poenitere debet in pane et aqua.

[e 1Kb] Item qui jejunare non potest, et observare quod in Poenitentiali scriptum est, faciat hoc quod sanctus Bonifacius papa constituit pro uno die, quem in pane et aqua poenitere debet. Roget presbyterum ut missam [Col. 0939A] cantet pro eo, nisi sint crimina capitalia, quae confessa prius lavari cum lacrymis debent. Et tunc ipse adsit, et audiat. Et devote ipse offerat propriis manibus panem et vinum manibus sacerdotis; et intente respondeat, quantum sapit, ad salutationes et exhortationes sacerdotis: et humiliter Dominum deprecetur, ut oblatio quam ipse et presbyter pro se et pro peccatis suis Deo obtulerat, Deus omnipotens misericorditer per angelum suum suscipere dignetur; et eo die excepto vino, carne et sagimine, comedat quidquid vult, et sic redimat reliquos dies anni.



CAPITULUM VII. De iis qui jejunare non possunt, et habent unde redimere possint.

[Col. 0939B] [a 1Kb] Si quis forte non potest jejunare, et habuerit unde redimere possit, si dives fuerit, pro septem hebdomadibus det solidos viginti. Si non habuerit unde tantum dare possit, det decem solidos. Si autem multum pauper fuerit, det solidos tres. Neminem conturbet, quod jussimus dare solidos viginti, aut minus, quia facilius est illi, si dives fuerit, dare solidos viginti, quam pauperi tres. Sed attendat unusquisque cui dare debeat, sive pro redemptione captivorum, sive super sanctum altare, seu Dei servis, aut pauperibus in eleemosynam.



CAPITULUM VIII. De iis qui non possunt adimplere quod in Poenitentiali scriptum est.

[b 1Kb] Qui non possunt sic agere poenitentiam, ut superius [Col. 0939C] diximus, faciat sic. Si tres annos continuos jejunare debet, et jejunare non potest, sic redimere potest. Primo anno eroget solidos viginti [sex] in eleemosynam. Secundo anno eroget solidos viginti, et tertio anno octodecim solidos, hoc est, solidos sexaginta quatuor. Potentes autem homines plus dare debent, quia cui plus committitur, plus ab eo exigetur; qui illicita committunt, etiam a licitis abstinere debent, et corpus debent affligere jejuniis, vigiliis, et crebris orationibus. Caro enim laeta trahit ad culpam, afflicta autem reducit ad veniam.



CAPITULUM IX. De iis qui jejunare non possunt, nec habent unde redimere possint.

Qui jejunare non potest, et non habet unde redimat, [Col. 0939D] et psalmos novit, pro uno die, quem in pane et aqua jejunare debet, tribus vicibus Beati immaculati usque ad Dominum contribularer decantet; et sexties Miserere mei Deus, et septuagies prosternat se in terram, et per singulas genuflexiones Pater noster decantet. Qui autem psalmos nescit, pro uno die quem in pane et aqua jejunare debet, centies prosternat se in terram, et per singulas genuflexiones Pater noster decantet.



CAPITULUM X. De redemptione septem annorum.
[Col. 0940A]

Item alio modo duodecim triduanae singulae cum psalteriis tribus impletis, et cum palmatis trecentis per singula psalteria excusant unius anni poenitentiam. Et viginti quatuor biduanae similiter cum psalteriis impletis, et cum palmatis trecentis per singula psalteria excusant duos annos. [c 1Kb] Septuaginta quinque psalmi cum palmatis trecentis excusant biduanam. Centum psalmi cum palmatis trecentis excusant triduanam. Centum viginti missae speciales singulae cum tribus psalteriis, et cum trecentis palmatis excusant annum. Centum solidi dati in eleemosynam annum excusant.



CAPITULUM XI. De poenitentibus.
[Col. 0940B]

[d 1Kb] Ut in capite jejunii omnes publice poenitentes in civitate veniant ante fores ecclesiae nudis pedibus, et cilicio induti episcopo suo se repraesentent. In capite Quadragesimae omnes poenitentes, qui publicam suscipiunt aut susceperunt poenitentiam, ante fores ecclesiae se repraesentent episcopo sacco induti, vultibus in terram prostratis, reos se esse ipso habitu et vultu proclamantes. Ibi adesse debent archipresbyteri parochiarum, id est, presbyteri poenitentium qui eorum conversationem diligenter inspicere debent, et secundum modum culpae poenitentiam per praefixos gradus injungant. Post haec in ecclesiam eos introducat, et cum omni clero septem poenitentiales psalmos in terram prostratus cum lacrymis [Col. 0940C] pro eorum absolutione decantet. Tunc resurgens ab oratione, juxta quod canones jubent, manus eis imponat, aquam benedictam super eos spargat, cinerem prius mittat. Deinde cilicio capita eorum cooperiat, et cum gemitu et crebris suspiriis eis denuntiet, quod sicut Adam projectus est de paradiso, ita et ipsi pro peccatis ab ecclesia abjiciuntur. Post haec jubeat ministris, ut eos extra januam ecclesiae expellant. Clerus vero prosequitur eos cum responsorio: In sudore vultus tui, etc. Ut videntes sanctam Ecclesiam pro facinoribus suis tremefactam atque commotam, non parvipendant poenitentiam. In sacra autem Domini coena rursus ab eorum presbyteris ecclesiae luminibus repraesententur.



CAPITULUM XII. De admonitione principalium vitiorum, et eorum speciebus.
[Col. 0940D]

[e 1Kb] Nunc tibi octo principalia peccata explicabo. Si in illis te percussum, tactum, vulneratum sentis, vide ne mihi celes, id est, superbiam, vanam gloriam, invidiam, iram, tristitiam, avaritiam, ventris ingluviem, luxuriam. Ex quibus si te culpabilem recognoscis, poenitentiam suscipe. Nam ex his omnia vitia oriuntur. [f 1Kb] De superbia, quae initium omnis peccati [Col. 0941A] est et regina omnium malorum, nascitur inobedientia, praesumptio, et pertinacia, contentiones, haereses, arrogantia. De invidia nascitur odium, susurratio, detractio, exsultatio in adversis proximi, afflictio in prosperis. De vana gloria, jactantia, arrogantia, indignatio, discordia, inanis gloriae cupido et hypocrisis. De ira oriuntur rixae, tumor mentis, contumeliae, clamor, indignatio, praesumptio, blasphemiae, sanguinis effusio, homicidia, ulciscendi cupiditas, injuriarum memoria. De tristitia nascitur malitia, rancor animi, pusillanimitas, amaritudo, desperatio, torpor, vagatio mentis, saepe etiam et praesentis vitae maxima delectatio. De avaritia oriuntur invidiae, furta, latrocinia, homicidia, mendacia, perjuria, rapinae, inquietudo, violentiae, injusta judicia, [Col. 0941B] contemptus veritatis, futurae beatitudinis oblivio, obduratio cordis. De ventris ingluvie propagatur inepta laetitia, scurrilitas, levitas, vaniloquium, immunditia corporis, instabilitas mentis, ebrietas, libido, hebetudo sensus. De luxuria generatur caecitas mentis, inconsideratio, inconstantia, oculorum vel totius corporis praecipitatio, amor immoderatus sui, odium mandatorum Dei, affectus praesentis saeculi, horror et desperatio futuri.



CAPITULUM XIII. De virtutibus, quibus eadem vitia superari possunt; et de conclusione poenitentiae.

Ergo si superbus fuisti usque modo, humilia teipsum in conspectu Dei. Si vanam gloriam dilexisti, cogita ne propter transitoriam laudem aeternam perdas [Col. 0941C] mercedem. Si invidiae rubigo te huc usque consumpsit, quod est peccatum maximum et super omnia detestabile, quia diabolo comparatur invidus, qui primo homini invidit datum quod ipse per suam culpam perdiderat, age poenitentiam, et profectum aliorum, tuum deputa. Si tristitia te superat, patientiam et longanimitatem meditare. Si avaritiae morbus te gravat, cogita quod radix est omnium malorum, et idololatriae comparatur: et ideo largum te esse oportet. Si ira te vexat, quae in stultorum sinu requiescit dominari debes animo tuo, et hanc a te mentis tranquillitate fuga. Si ventris ingluvies te ad devorandum protrahit, sobrietatem sectare. Si luxuria, castitatem vove.

Postquam de his factis confessus fuit, tunc dicat [Col. 0941D] sacerdos: Recognoscis te esse culpabilem de omnibus peccatis tuis, quae post baptismum sciendo vel nesciendo recordaris, in verbo aut in opere, aut cogitatione contra mandatum Dei egisse?---Resp. Facio.

Interr. Promittis te de praeteritis culpis emendare, et omnes adinventiones diaboli abrenuntiare?---Resp. Promitto.

Interr. Habes fidem confessam et peccata confessa Deo et sacerdoti suo, ut remittantur tibi peccata tua? Credis hoc?---Resp. Credo.

Interr. Habes in voluntate tua, quod egisti contra mandata Dei hoc emendare?---Resp. Habeo.

[Col. 0942A] Interr. Unde confessus fuisti, vis poenitentiam suscipere, et illam bene custodire, et omnes adinventiones diaboli abrenuntiare, et sanctam Trinitatem credere.---Resp. Volo.

Tunc prosternat se poenitens in terram, et cum lacrymis dicat: Et in his et in aliis vitiis quibuscunque humana fragilitas contra Dominum et creatorem suum aut cogitando, aut loquendo, aut operando, aut delectando, aut concupiscendo peccare potest, in omnibus me peccasse et reum in conspectu Dei super omnes homines esse cognosco et confiteor. Humiliter etiam te, sacerdos Dei, exposco ut intercedas pro me et peccatis meis ad Dominum et creatorem nostrum, quatenus de his et de omnibus sceleribus meis veniam et indulgentiam consequi [Col. 0942B] merear.


ORATIO.

Tunc sacerdos dicat: Misereatur tibi Christus Filius Dei; donet tibi Deus veram poenitentiam facere, fidem rectam, spem certam, charitatem perfectam, veram humilitatem et sapientiam, sobrietatem et tolerantiam, bonum finem et perseverantiam bonam. Indulgeat tibi Deus omnia peccata tua praeterita, praesentia, et futura [a 1Kb] . Illuminet te Spiritus sanctus, sensum tuum dirigat, animam tuam salvet, cogitationes sanctas tibi inspiret, ad vitam aeternam te perducat.

Deinde sacerdos cum poenitente se prosternat in terra, et decantet hos psalmos: Miserere mei Deus, usque ad omnes iniquitates meas dele. Benedic anima [Col. 0942C] mea Dominum usque ad renovabitur. Salvum fac servum tuum, Domine. Mittat auxilium tibi de sancto. Custodiat Dominus te ab omni malo, etc.


ORATIO.

Christus Filius Dei vivi perseverare te in bonis operibus faciat cunctis diebus vitae tuae, et perducat in vitam aeternam. Amen.


ORATIO.

Deus cujus indulgentia nemo non indiget, memento famuli tui, qui lubrica terreni corporis fragilitate nudatus est, quaesumus, da veniam confitenti, parce supplici, ut qui suis peccatis accusatur, tua miseratione salvetur.


ORATIO.

Domine sancte Pater omnipotens, aeterne Deus, [Col. 0942D] qui per Jesum Christum Filium tuum Dominum nostrum vulnera nostra curare dignatus es, te supplices rogamus et petimus, ut precibus nostris aurem tuae pietatis inclinare digneris, qui etiam remittis omnia crimina, et peccata universa condonas; desque huic famulo tuo, Domine, pro peccatis veniam, pro moerore laetitiam, pro morte vitam, et de tua misericordia confidens pervenire mereatur ad vitam aeternam.


ORATIO.

Omnipotens et misericors Deus, qui peccatorum indulgentiam in confessione sceleris posuisti, succurre lapso, miserere confessi, ut quem delictorum [Col. 0943A] catena constringit, magnitudo tuae pietatis absolvat.


ORATIO.

Omnipotens sempiterne Deus, confitenti huic famulo tuo N. pro tua pietate peccata relaxa, ut non plus ei noceat conscientiae reatus ad poenam, quam indulgentia tuae pietatis ad veniam.


ORATIO.

Precor, Domine, clementiae et misericordiae tuae majestatem, ut famulo tuo N. peccata et facinora sua confitenti debitam relaxationem et veniam praestare digneris, et praeteritorum criminum culpas indulgeas. Qui humeris tuis ovem perditam reduxisti, qui publicani precibus et confessione placatus es, tu etiam, Domine, huic famulo tuo placatus esse digneris. Tu hujus precibus benignus aspira, ut in [Col. 0943B] confessione placabilis permaneat. Fletus ejus et petitio perpetuam clementiam tuam celeriter exorent, sanctisque altaribus restitutus spei rursus aeternae ac coelesti gloriae mancipetur. Qui vivis et regnas, etc.


ORATIO.

Deus omnipotens sit adjutor et protector tuus, et praestet indulgentiam de peccatis tuis praeteritis, praesentibus, et [a 1Kb] futuris.



CAPITULUM XIV. Ut nullus episcopus, vel presbyter alterius poenitentem sine litteris sui episcopi suscipiat.

Curandum est vero maxime, et omni cautela providendum, ne quis fratrum, coepiscoporumque nostrorum, aut etiam presbyterorum in alterius civitate vel dioecesi poenitentem, vel sub manu positum [Col. 0943C] sacerdotis, aut eum qui reconciliatum se dixerit esse, sine episcopi vel presbyteri testimonio et litteris, ad cujus pertinet parochia, suscipiat.



CAPITULUM XV. De illis qui animalia a bestiis dilacerata, et laqueis strangulata comedunt.

[b 1Kb] Animalia, quae a lupis seu a canibus lacerantur, non sunt comedenda: nec corvus, nec capreus, si mortui inventi fuerint; nisi forte ab homine adhuc viva occidantur prius, sed porcis et canibus dentur. Aves vero et animalia caetera, si in retibus strangulentur, non sunt comedenda; nec si oppresserit accipiter, et si sic mortua inveniuntur: quia in Actibus apostolorum praecipitur abstinere a fornicatione, a sanguine, et suffocato, et idololatria.



CAPITULUM XVI. De apibus, si homines occiderint.
[Col. 0943D]

[c 1Kb] Apes, si hominem occidunt, ipsae quoque festinentur occidi, mel tamen manducetur.



CAPITULUM XVII. De porcis et gallinis, si sanguinem hominum comedunt.

[d 1Kb] Si porci vel gallinae sanguinem hominis comedunt, [Col. 0944A] mox occidantur et projiciantur, et caetera caro manducetur. Si autem tardatur occisio, non comedantur. Si autem cadavera laceraverint mortuorum, macerentur, et post anni circulum comedantur. Si autem porci occiderint hominem, statim interficiantur et sepeliantur.



CAPITULUM XVIII. De illis qui carnem morticinam, vel immundam comederint.

[e 1Kb] Qui manducat carnem immundam, aut morticinam, aut dilaceratam a bestiis, quadraginta dies poeniteat. Si autem necessitate famis contingat, multo levius est.



CAPITULUM XIX. De illis qui sanguine, vel alio immundo polluuntur.

[Col. 0944B] [f 1Kb] Qui sanguine, vel quocunque immundo polluitur, si nescit qui manducat, leve est. Si autem scit, poeniteat juxta modum pollutionis.



CAPITULUM XX. De illis qui comedunt, aut bibunt immundis animalibus tactum vel intinctum.

[g 1Kb] Qui comedit, vel bibit intinctum a familiari bestia, id est, cane, etc., et scit, centum psalmos cantet. Si nescit, duos dies jejunet, vel si redimere voluerit, quinquaginta psalmos cantet. Qui dederit liquorem in quo mus vel mustela mortui inventi sunt, si laicus est, septem dies poeniteat. Si in coenobiis contigit, trecentos psalmos cantet. Qui postea noverit, quod talem potum biberit, centum quinquaginta cantet. Si quis comederit semicoctum inscius, [Col. 0944C] tres dies poeniteat, vel psalterium cantet; sciens autem, septem dies poeniteat. Pro furto modico viginti dies poeniteat. Puer qui est annorum decem aliquod furtum faciens, septem dies poeniteat. Si quis tinxerit manum in aliquo cibo liquido et non idonea manu, centum palmatis emundetur. Si in farina, aut in aliquo sicco cibo, aut in pulte, aut in lacte coagulato mus vel mustela inveniuntur mortui, quod in circuitu ejus est, totum projicietur foras; quod relictum est, manducetur.



CAPITULUM XXI De illis qui diu reticent peccata sua.

[h 1Kb] Sciendum vero est, quantum quis opere moratur in peccatis, tanto magis agenda est poenitentia.



CAPITULUM XXII. De illis qui aliquem in ira percusserunt.
[Col. 0944D]

[i 1Kb] Si quis aliquem per iram percusserit, et sanguinem effuderit, si laicus est, viginti dies poeniteat, clericus, triginta. Illi autem, qui gradum habent, amplius pati debent: diaconus sex menses, presbyter unum annum, episcopus duos annos et sex menses.
[c 1Kb]


CAPITULUM XXIII. De illis qui truncationes membrorum fecerunt.
[Col. 0945A]

[a 1Kb] Qui per rixam ictu debilem vel deformem hominem fecerit, reddat impensas medico, [b 1Kb] et medium annum poeniteat. Si non habuerit unde reddat, annum unum poeniteat. Si laicus per dolum sanguinem effuderit, reddat illi tantum quantum nocuit. Et si non habet unde reddat, solvat in opere proximi sui, quandiu ille infirmus. Et postea quadraginta dies in pane et aqua poeniteat.



CAPITULUM XXIV. De eodem.

Qui ictum proximo dederit, et non nocuerit, tres dies in pane et aqua poeniteat. Si clericus, annum, vel dimidium. Si quis alicui quodlibet membrum voluntate [Col. 0945B] sua truncaverit, tres annos poeniteat in pane et aqua. Parvuli se invicem percutientes, tres dies. Si vero adolescentes, viginti dies poeniteant.



CAPITULUM XXV. De illis qui ad feriendum hominem surrexerint, volentes eum occidere, et non potuerunt.

Qui ad feriendum hominem surrexerit, volens eum occidere, tres septimanas poeniteat. Si clericus fuerit, sex menses. Quod si vulneraverit, quadraginta dies. Si clericus clericum, annum totum: sed et pecuniam pro modo vulneris, cui inflixit, tribuat.



CAPITULUM XXVI. De illis qui sibi ipsis mortem inferunt.

Placuit, ut qui sibi ipsis voluntariam per ferrum, aut venenum, aut per praecipitium, aut per suspendium, [Col. 0945C] vel quolibet modo inferunt mortem, nulla in oblatione pro illis commemoratio fiat, neque cum psalmis ad sepulturam deducantur eorum cadavera. Multi enim hoc sibi jus usurpant per ignorantiam; similiter et de his placuit fieri, qui pro suis sceleribus puniuntur. Quicunque se propria voluntate, aut in aqua jactaverit, aut collum ligaverit, aut de arbore praecipitaverit, aut ferro percusserit, aut cuilibet voluntariae se morti tradiderit, istius oblatio non recipiatur.



CAPITULUM XXVII. Ut feminae menstruatae non offerant.

[d 1Kb] Mulieres menstruo tempore non offerant, nec sanctaemoniales, nec laicae; si praesumpserint, tres hebdomadas poeniteant.



CAPITULUM XXVIII. De illis feminis, quae ante mundum sanguinem ecclesiam intrant, et quae nupserint his diebus.
[Col. 0945D]

[e 1Kb] Mulier quae intrat ecclesiam ante mundum sanguinem post partum: si masculum genuerit, triginta tres dies; si feminam, quinquaginta sex. Si quae [Col. 0946A] autem praesumpserit ante tempus praefinitum ecclesiam intrare, tot dies in pane et aqua poeniteat, quot ecclesia carere debuerat. Qui autem concubuerit cum ea ex his diebus, decem dies in pane et aqua poeniteat.



CAPITULUM XXIX. De illis qui libidinose obtrectaverint puellam, aut mulierem.

[f 1Kb] Si quis obtrectaverit puellae, aut mulieris pectus, vel turpitudinem earum, si clericus est, quinque dies; si laicus, tres dies poeniteat. Monachus, vel sacerdos a ministerio divino suspensi, si quid tale fecerint, viginti dies poeniteant. Scriptum est enim, neque tetigeris, neque obtrectaveris turpitudinem feminarum.



CAPITULUM XXX. De illis qui cum mulieribus in balneo se laverint.
[Col. 0946B]

[g 1Kb] Si quis in balneo se lavare praesumpserit cum mulieribus, tres dies poeniteat, et ulterius non praesumat.



CAPITULUM XXXI. Ut nullus alius praesumat poenitentiam dare, vel confessionem audire, quam episcopus vel presbyter.

[h 1Kb] Sicut enim sacrificium offerre non debent, nisi episcopi, vel presbyteri, quibus claves regni coelestis traditae sunt, sic nec poenitentium judicia alii usurpare debent. Si autem necessitas evenerit, ut presbyter non fuerit praesens, diaconus suscipiat poenitentem ad communionem sanctam.



CAPITULUM XXXII. De temporibus quibus se continere debent conjugati.
[Col. 0946C]

[i 1Kb] In tribus quadragesimis anni, et in die Dominico, et quarta feria et sexta conjugati se continere debent; nec illis diebus copulari, quandiu gravata fuerit uxor, id est, a quo die filius in utero motum fecerit usque ad partum, a partu post triginta tres dies, si filius; si autem filia, post quinquaginta sex.



CAPITULUM XXXIII. De femina quae sponte filium suum occiderit.

[j 1Kb] Si mater filium sponte occiderit, quindecim [decem] annos poeniteat, et nunquam mutet, nisi Dominica die. Mulier autem paupercula, si fecerit, pro difficultate nutriendi, sex annos poeniteat.



CAPITULUM XXXIV. De illis qui parentum honorem non servant.

[Col. 0946D] [k 1Kb] Si quis inhonoraverit patrem aut matrem, tres annos poeniteat. Quod si manum levaverit, aut ei percussionem intulerit, septem annos poeniteat.



CAPITULUM XXXV. De illis qui die Dominico nupserint.

[l 1Kb] Si quis die Dominico nupserit, petat a Domino [Col. 0947A] indulgentiam, et quatuor dies poeniteat. Si principibus placuerit, aliisque suis fidelibus, rogemus ut collaudetur et subscribatur. Et collaudatum est, et subscriptum est tam a principe, quam a caeteris omnibus.



CAPITULUM XXXVI. De illo qui presbyterum occiderit.

[a 1Kb] Qui presbyterum occiderit, duodecim annorum ei poenitentia secundum canones imponatur, etiamsi negaverit. Si liber est, septuaginta dies jejunet. Si autem servus, super duodecim vomeres ferventes se expurget. Convictus noxa ad ultimum vitae tempus careat cingulo militiae, et absque spe conjugii



CAPITULUM XXXVII. De eodem.

[Col. 0947B] [b 1Kb] Qui sacerdotem voluntarie occiderit, carnem non comedat, et vinum non bibat, cunctis diebus vitae suae jejunet usque ad vesperam exceptis diebus festis; atque arma non sumat, equum non ascendat; ecclesiam per quinque annos ingrediatur, nondum vero communicet, sed inter audientes. Cum autem duodecimi anni cursus finitus erit, communicandi ei licentia concedatur, et equitandi tribuatur remissio. Maneat autem in reliquis observationibus tres dies per hebdomadam, ut perfectius purgari mereatur.



CAPITULUM XXXVIII. Ne presbyteri sine consensu episcoporum, per ecclesias constituantur, vel ab eis recipiantur.

[c 1Kb] Quicunque presbyter ecclesiam per pretium adeptus [Col. 0947C] fuerit, omnino deponatur: cum eam contra ecclesiasticae regulae disciplinam habere dignoscitur. Qui alium presbyterum legitime ad ecclesiam ordinatum per pecuniam expulerit, eamque sibi totaliter vendicaverit; quod vitium late diffusum summo studio emendandum est. Itemque interdicendum est clericis sive laicis, ne quis quamlibet ecclesiam presbytero dare praesumat sine licentia et consensu sui episcopi.



CAPITULUM XXXIX. Quot testibus clerici devinci debeant.

[d 1Kb] Presbyter non adversus episcopum, non diaconus adversus presbyterum, non subdiaconus adversus diaconum, non acolytus adversus subdiaconum, non exorcista adversus acolytum, non lector adversus [Col. 0947D] exorcistam, non ostiarius adversus lectorem det accusationem aliquam. Et non condemnabitur praesul, nisi in triginta duo; neque summus judicabitur a quoquam, quoniam scriptum est, non est discipulus super magistrum. Presbyter autem in cardine constitutus, nisi in quadraginta et quatuor testibus damnabitur. [Col. 0948A] Subdiaconus, acolytus, exorcista, lector, ostiarius, nisi sicut scriptum est, in septem testibus non condemnabitur. Testes autem sine aliqua sint infamia, uxores et filios habentes, et omnino Christum praedicantes.



CAPITULUM XL. De fugitivis clericis.

[e 1Kb] Ut unusquisque episcopus in sua parochia diligenter presbyteros, vel clericos inquirat quinam sint. Et si aliquem fugitivum invenerit, ad suum episcopum redire faciat.



CAPITULUM XLI. De his qui suspenduntur in patibulo

[f 1Kb] Quaesitum est ab aliquibus fratribus, de his qui in patibulo suspenduntur pro suis sceleribus, post [Col. 0948B] confessionem Deo peractam, utrum cadavera illorum ad ecclesiam deferenda sint, et oblationes pro eis offerendae, et missae celebrandae, an non? Quibus respondemus: Si omnibus de peccatis suis puram confessionem agentibus, et digne poenitentibus communio in fine secundum canonicum jussum danda est, cur non eis qui pro peccatis suis poenam extremam persolvunt, et confitentur, vel confiteri desiderant? Scriptum est enim: Non judicabit Dominus bis in idipsum. Nam ipse Dominus ait: In quacunque die conversus fuerit peccator, peccata ejus non reputabuntur ei. Et iterum: Nolo mortem peccatoris, sed ut convertatur et vivat. [g 1Kb] Salutem ergo homini adimit, quisquis mortis tempore ei poenitentiam denegavit.



CAPITULUM XLII. De furibus et raptoribus.
[Col. 0948C]

[h 1Kb] De furibus et raptoribus placet ut, si in ipsa praeda occiduntur, pro eis minime orandum sit. Si vulnerati in desperationem prolapsi fuerint, et de pravitatibus suis se poenituerint, et si supervixerint, Deo et sacerdoti se emendaturos repromiserint, communionem eis impendere non negamus.



CAPITULUM XLIII. De homicidiis non sponte commissis.

[i 1Kb] De homicidiis non sponte commissis, quali poenitentiae submittantur ii qui fecerunt, in episcopi sententia maneat. Postquam viderit illorum dignam poenitentiam, clementius erga illos agat. Si quis filium suum non sponte occidit, juxta homicidia non sponte [Col. 0948D] commissa poeniteat.



CAPITULUM XLIV. De continentia sacerdotis.

Episcopus, aut presbyter, aut diaconus qui in fornicatione, aut perjurio, aut furto lapsus est, deponatur, non tamen communione privetur. Dicit [Col. 0949A] enim Scriptura: [a 1Kb] Non vindicabit Dominus bis in idipsum.



CAPITULUM XLV De episcopis vel clericis.

[b 1Kb] Lex continentiae eadem est altaris ministris, quae episcopis, aut presbyteris, qui cum essent laici, sive lectores, licite et uxores ducere, et filios procreare potuerunt. Sed cum ad praedictos pervenerint gradus, coepit eis non licere quod licuit. Unde et de carnali fit spiritale connubium. Oportet eos nec dimittere uxores, et quasi non habeant, sic habere, quo salva sit charitas connubiorum, et cesset operatio nuptiarum.



CAPITULUM XLVI. De crimine perpetrato in atrio ecclesiae.

[Col. 0949B] Si in atrio ecclesiae quislibet injuriaverit aliquem presbyterum, vel ibidem aliquod sacrilegium perpetraverit, altari et Domino [c 1Kb] componatur.



CAPITULUM XLVII. De ingenuo fideli accusato.

Scelere si quis ingenuus fidelis notatur, liceat ei cum juramento se expurgare. Quod si quilibet ingenuus gravi infamia publicetur, ut eum populus superjuravit criminosum haberi, si se excusare voluerit, [d 1Kb] ferro se examinet.



CAPITULUM XLVIII. De conjugatis qui nubere non possunt.

[e 1Kb] Quod autem interrogasti de his qui matrimonio juncti sunt, et nubere non possunt, si ille aliam, vel illa alium ducere possit, quibus scriptum est: Vir et [Col. 0949C] mulier si se conjunxerint, et postea mulier de viro dixerit, [f 1Kb] quod non possit coire cum eo, si potest probare per justum judicium, quod verum est, accipiat alium. Item: Si quis acceperit uxorem, et habeat ipsam aliquo tempore, et ipsa femina dicit quod non coisset cum eo, et ille vir dicit quod fecit invita; de viro constat, quia vir est caput mulieris.



CAPITULUM XLIX. De ordinatis, si ante, vel post ordinationem in criminalibus peccatis deprehensi fuerint.

[g 1Kb] De his ergo visum est nobis conscribi qui sacros ordines habent, et ante, vel post ordinationem contaminatos capitalibus criminibus se profitentur. In quibus, ut mihi videtur, haec distantia esse debet, ut si deprehensi vel capti fuerint publice in perjurio, [Col. 0949D] furto, aut fornicatione, et caeteris hujusmodi criminibus, secundum canonum sacrorum instituta a gradu proprio deponantur, quod scandalum sit populo Dei personas tales super se positas habere, quas ultra [Col. 0950A] modum vitiosas constat esse. Nempe inde detrahuntur homines a sacrificio, sicut quondam filius Heli peccantibus rebelles hinc inde contrarii existentes exemplis pravis quotidie pejores facti sunt. Qui autem de praedictis viris per occultam confessionem peccata a se absconse commissa coram oculis Dei, praesente etiam sacerdote qui eis indicturus est poenitentiam, confitentur et semetipsos graviter deliquisse accusant, si veraciter poenituerint, et se per jejunia et eleemosynas, vigiliasque, atque sacras orationes cum lacrymis purgare certaverint, his etiam [h 1Kb] gradu servato, spes veniae de misericordia Dei promittenda est, qui omnes homines vult salvos fieri, et ad agnitionem veritatis pervenire, neque vult mortem peccatoris, sed ut convertatur et vivat.



CAPITULUM L. De illo qui per ebrietatem vel voracitatem Eucharistiam evomuerit.
[Col. 0950B]

[i 1Kb] Si quis per ebrietatem vel voracitatem Eucharistiam evomuerit, quadraginta dies poeniteat, si sit clericus, vel monachus seu diaconus; presbyter, septuaginta dies; episcopus nonaginta. Si pro infirmitatis causa evomuerit, septem dies poeniteat.



CAPITULUM LI. Si aliquid de calice sacri sanguinis stillaverit.

Si vero per negligentiam de calice aliquid stillaverit in terram, tabula radetur. Si non fuerit tabula ut non conculcetur, locus conradetur, et in igne consumetur, et cinis intra altare recondetur, et sacerdos quadraginta dies poeniteat. Si super altare [j 1Kb] stillaverit [Col. 0950C] calix, sorbeat minister stillam, et tres dies poeniteat; si usque ad tertiam, novem dies; si usque ad quartam, quindecim dies. Et linteamina quae tetigerunt stillam tribus minister abluat vicibus calice subtus posito, et aqua ablutionis sumatur, et juxta altare recondatur.



CAPITULUM LII. De illo qui evomit sacrificium, et a canibus consumitur.

[k 1Kb] Qui evomuerit sacrificium, et a canibus consumitur, annum unum poeniteat. Sin autem, quadraginta dies poeniteat. Si in die quando communicaverit, sacrificium evomuerit, si ante mediam noctem, tres superpositiones faciat; si post mediam noctem, duas; si post matutinas, unam.



CAPITULUM LIII. De eodem.
[Col. 0950D]

[l 1Kb] Si vero sacrificium evomuerit, quadraginta dies poeniteat. Si infirmitatis causa, septem dies. Si in [Col. 0951A] ignem projecit, centum psalmos cantet. Si vero canes lambuerint talem vomitum, centum dies qui evomit poeniteat.



CAPITULUM LIV. De Eucharistia inveterata per quinquaginta dies.

[a 1Kb] Omne sacrificium sordida vetustate perditum, igne comburendum est, et cinis juxta altare sepeliendus.



CAPITULUM LV. De illis qui non bene custodierint corpus et sanguinem Domini.

[b 1Kb] Qui non bene custodierit sacrificium, et mus vel aliquod animal aliud comederit illud, quadraginta dies poeniteat. Qui autem perdiderit illud in ecclesia, aut pars ejus ceciderit, et non inventa fuerit, viginti [Col. 0951B] dies poeniteat. Profundens aliquid super altare de calice, quando offertur, sex dies poeniteat; aut si abundantius, septem dies poeniteat. Qui autem perfundit calicem, dum solemnitas missae celebratur, quadraginta dies poeniteat. Et qui acceperit sacrificium pollutus nocturno tempore, septem poeniteat. Diaconus obliviscens oblationem offerre, donec offeratur linteamen, quando recitantur nomina pausantium, similiter poeniteat. Qui negligentiam erga sacrificium fecerit, ut vermibus consumptum ad nihilum devenerit, [c 1Kb] tres quadragesimas in pane et aqua poeniteat. Si integrum inventum fuerit, in eo vermis comburatur, et cinis sub altari condatur.



CAPITULUM LVI. De eadem re.
[Col. 0951C]

[d 1Kb] Si ceciderit sacrificium de manibus offerentis terra tenus, et non inveniatur, omne quodcunque inventum fuerit in loco in quo ceciderit, comburatur; et cinis, ut supra, abscondatur; et cui acciderat, ille medium annum poeniteat. Si vero sacrificium inventum fuerit, locus scopis mundetur, ut supra, comburatur: [Col. 0952A] et cinis, ut supra, recondatur, et sacerdos viginti dies poeniteat.



CAPITULUM LVII. De eadem re.

Si quis Eucharistiam negligentiae causa perdiderit, unum annum poeniteat, vel tres quadragesimas, seu quadraginta dies. Si sacrificium in terra perdiderit, negligentiae causa, quadraginta psalmos cantet. Qui neglexerit sacrificium, ut vermes in eo sint, et [e 1Kb] colorem non habeat saporemque, viginti vel triginta vel quadraginta dies poeniteat.



CAPITULUM LVIII. Ut nullus injustas mensuras, et pondera injusta, lucri causa dare praesumat.

[f 1Kb] Ut mensurae et pondera justa fiant, sicut in divinis [Col. 0952B] legibus sancitum est; ergo statuimus ab omnibus hoc observandum. Et si quis justas mensuras et justa pondera lucri causa mutare praesumpserit, in pane et aqua viginti dies poeniteat.



CAPITULUM LIX. De matre quae infantem suum juxta ignem posuerit, et sua negligentia mortuus est.

[g 1Kb] Mater, si juxta focum infantem suum posuerit. Si homo aquam in caldarium miserit, et ebullita aqua infans superfusus mortuus fuerit, pro negligentia mater poeniteat: et ille homo securus sit.



CAPITULUM LX. De viris ordinatis, quorum peccata occulta sunt.

[h 1Kb] De viris ordinatis, quorum peccata occulta nec manifeste ab aliquo argui possunt, si salubriter [Col. 0952C] compuncti pro peccatis confessionem episcopo sive presbytero occulte faciunt, bonum mihi videtur ut secundum id quod decretum fuerit ab episcopo vel presbytero, poenitentiam agant non tepide, nec tarde, sed ferventer et sollicite; ac sic se veniam peccatorum a Domino percepturos, et gradum se retenturos confidant.




[Col. 0951]
CAPITULA PATRIBUS CONCILII HERUDFORDIAE OBLATA A THEODORO PRAESIDENTE, Collata cum tribus codicibus mss. Historiae Anglorum Ven. Bedae. (C)*

[Col. 0951D] Quibus, inquit Theodorus, statim protuli eumdem librum canonum, et ex eodem libro decem capitula, quae per loca notaveram: quia maxime nobis necessaria sciebam, illis coram ostendi, et ut haec diligentius ab omnibus susciperentur, rogavi.



I. De Pascha

[a 1Kb] Ut sanctum diem Paschae in commune omnes [Col. 0952D] servemus Dominica post decimam quartam lunam primi mensis.



II. De episcopis

[b 1Kb] Ut nullus episcoporum parochiam alterius invadat, sed contentus sit gubernatione creditae sibi plebis.



III. De monasteriis.
[Col. 0953A]

[a 1Kb] Ut quaeque monasteria Deo consecrata nulli episcoporum liceat ea in aliquo inquietare, nec quidquam de eorum rebus violenter abstrahere.



IV. De monachis.

[b 1Kb] Ut monachi [c 1Kb] non migrent de loco ad locum, hoc est, de monasterio ad monasterium, nisi per dimissionem proprii abbatis, sed in ea permaneant obedientia, quam tempore suae conversionis promiserunt.



V. De clericis.

[d 1Kb] Ut nullus clericorum relinquens proprium episcopum, passim quolibet discurrat: neque alicubi veniens absque commendatitiis litteris sui praesulis suscipiatur. Quod si semel susceptus est, et noluit [Col. 0953B] invitatus redire, et susceptor, et is qui susceptus est excommunicationi subjacebit.



VI. De episcopis et clericis peregrinis.

[e 1Kb] Ut episcopi atque clerici peregrini contenti sint hospitalitatis munere oblato, nullique eorum liceat ullum officium sacerdotale absque permissu episcopi in cujus parochia esse cognoscitur, agere



VII. De synodis.

[f 1Kb] Ut bis in anno synodus congregetur: sed quia diversae causae impediunt, placuit omnibus in commune, ut Kalendis Augusti in loco qui appellatur Clofeshooth semel in anno congregetur.



VIII. De episcoporum primatu.

[g 1Kb] Ut nullus episcoporum se praeferat alteri per ambitionem: [Col. 0954A] omnes agnoscant tempus et ordinem consecrationis suae.



IX. De episcoporum numero.

[h 1Kb] In commune tractatum est ut plures episcopi crescente numero fidelium augerentur; sed de hac re ad praesens silemus.



X. De conjugio.

[i 1Kb] Pro conjugiis, ut nulli liceat nisi legitimum habere connubium. Nullus incestum faciat. Nullus conjugem propriam, nisi, ut sanctum Evangelium docet, fornicationis causa relinquat. Quod si quisquam propriam expulerit conjugem legitimo sibi matrimonio conjunctam, si Christianus esse recte voluerit, nulli alteri copuletur; sed ita permaneat, aut propriae reconcilietur uxori.

[Col. 0954B] His itaque capitulis, ut persequitur Theodorus, in commune tractatis ac diffinitis, ut nullum deinceps ab aliquo nostrum oriatur contentionis scandalum, aut alia prae aliis divulgarentur, placuit ut quaeque diffinita sunt, unusquisque nostrum manus propriae subscriptione confirmaret. Quam sententiam diffinitionis Titillo notario scribendam dictavi. Actum in mense et indictione suprascriptis. Quisquis igitur contra hanc sententiam juxta decreta canonum, nostra etiam consensione ac subscriptione manus nostrae confirmatam quoquo modo venire eamque infringere tentaverit, noverit se ab omni officio sacerdotali et nostra societate separandum. Divina vos gratia in unitate sanctae Ecclesiae suae viventes custodiat incolumes.




[Col. 0953]
ALIA CAPITULA COLLECTA EX FRAGMENTIS.
Fragmenta ex capitulis a rev. D. Luca Acherio editis in Spicilegii tomo IX.
(C)*

Hic praetermittuntur quae supra notata sunt ad Poenitentiale Theodori.


[Col. 0953D] CAP. VI.

[a 1Kb] Qui bis baptizati sunt ignorantes, non indigent poenitentia, nisi quod secundum canones non possunt ordinari, nisi pro magna necessitate. Qui vero non ignorant, quasi iterum Christum crucifixerunt, poeniteant septem annis, quarta feria, et sexta feria, et tribus quadragesimis.


[Col. 0954D] EX CAP. VII.

[b 1Kb] Qui operantur in die Dominico, Graeci prima vice arguunt, secunda tollunt aliquid, tertia vice tertiam partem de rebus, et vapulant, vel septem diebus poeniteant.


EX CAP. IX.

Ecclesiam licet ponere in alio loco si necesse sit, [Col. 0955A] et tunc debet iterum sacrificari, nec tantum sancta aqua aspergi.


CAP. XII.

Graeci omni Dominica die communicant, sive clerici sive laici, et qui tribus Dominicis non communicaverint, excommunicentur. Romani similiter communicant qui volunt, qui autem noluerint, non excommunicentur. [a 1Kb] Poenitentes vero secundum canones non debent communicare ante consummationem poenitentiae. Theodorus dicit: Nos vero per misericordiam post annum vel sex menses licentiam damus. Una poenitentia est viduae et puellae; majorem meruit, quae virum habet, si fornicationis crimen commiserit.


CAP. XIV

[Col. 0955B] [b 1Kb] Bigamus poeniteat primo anno, quarta feria et sexta feria; et in quadragesimis tribus abstineat se a carnibus, et separetur.


CAP. XVI.

In primo conjugio debet presbyter missam agere, et benedicere ambos: et postea abstineant se ab ecclesia triginta diebus; quibus peractis poeniteant 15 diebus, et vacent orationi, et postea communicent cum oblatione.


CAP. XVII.

Ingenuus cum ingenua conjungi debet.


CAP. XVIII

[c 1Kb] Si quis maritus votum Domino habet virginitatis adjungitur uxori, postea non dimittat uxorem, sed poeniteat tribus annis. Vota stulta frangenda sunt et [Col. 0955C] importabilia. Mulier non debet vovere sine licentia viri sui; sed si voverit, dimitti potest.


CAP. XXXI.

[d 1Kb] Animalia coitu hominibus commixta occidantur, et carnes canibus projiciantur; et ubi dubium est, non comedenda.


CAP. XXXII.

[e 1Kb] In uno altari duas facere missas conceditur: et ille qui prius manducare probatur, ad osculum non permittitur.


CAP. XXXIV.

Infantes monasterii quatuordecim annis carnem manducant.


[Col. 0955D] CAP. XXXV.

[f 1Kb] Confessio Deo soli, si necesse est, agi licet.


CAP. XL.

[g 1Kb] Qui cum sorore fornicatur, quatuordecim annis poeniteat.


[Col. 0956A] CAP. XLI.

[h 1Kb] Sacerdos tangendo mulierem coinquinatus, 40 diebus poeniteat.


EX CAP. XLIV.

Maritus non debet uxorem suam nudam videre.


CAP. L.

[i 1Kb] Qui acceperit sacrificium post cibum, septem diebus in judicio episcoporum.


CAP. LI.

[j 1Kb] Qui occiderit monachum vel clericum arma relinquat, et Domino serviat, vel septem annis poeniteat.


CAP. LII.

[k 1Kb] Qui episcopum vel presbyterum occiderit, regi dimittendus est ad judicium.


[Col. 0956B] CAP. LIII.

[l 1Kb] Si laicus alterum odii meditatione occiderit, si non vult arma relinquere, poeniteat septem annis sine carne; si per iram subitam, tribus annis: si autem casu vel eventu, uno anno.


CAP. LIV.

[m 1Kb] Pecunia ecclesiae furata, sive rapta, reddatur quadruplum; populari, dupliciter


CAP. LV.

Si quis fornicaverit cum virgine, uno anno poeniteat: Si cum maritata, tribus annis; unum integrum, duos alios 40 dies poeniteat.


CAP. LVII.

[n 1Kb] Mulier quae se fornicationis amore ad alteram conjunxerit, septem annis poeniteat. Sic et alia quae [Col. 0956C] [o 1Kb] semen viri sui miscens cibo, ut inde plus ejus amorem suscipiat.


CAP. LVIII.

Sacrata virgo fornicans, septem annis poeniteat.


CAP. LIX.

[p 1Kb] Qui homicidium vel furtum commiserit, et non composuit illis quibus nocuit, quando confessus fuerit episcopis vel presbytero peccata sua, debet illis aut propria reddere, vel componere; si vero non habuerit substantiam unde componere potest, vel nescierit quibus nocuit, poenitentia plus augetur.


CAP. LX.

[q 1Kb] Qui cibum immolatum comederit, deinde confessus fuerit, sacerdos consideret personam, in qua aetate contigit; et ita auctoritas sacerdotalis circa [Col. 0956D] infirmum moderetur.


CAP. LXI.

[r 1Kb] Mulier quae sobolem necaverit, septem annis poeniteat.


CAP. LXII.

Laicus si de monasterio monachorum furtim discesserit, [Col. 0957A] aut intret monasterium Domino servire, aut humanum subeat [a 1Kb] .


CAP. LXV.

[b 1Kb] Qui per jussionem domini sui occiderit hominem, dies 40 jejunet.


CAP. LXVI.

Ante natalem Domini nostri Jesu Christi, Graeci sera et Latini nona hora missas celebrant.


CAP. LXX.

Qui pecuniam in praedam duxerit, tertiam partem eroget, et 40 dies jejunet.


CAP. LXXIII.

[c 1Kb] Qui dimiserit uxorem suam alteri conjungens, septem annis poeniteat.


CAP. LXXV

[Col. 0957B] Patri et filio matrem et filiam licet in matrimonio habere.


CAP. LXXVII.

[d 1Kb] Mulier sponte perdens partum suum, si ante 40 dies conceptionis, annum unum poeniteat, si vero post, tres annos poeniteat.


EX CAP. LXXX.

Similiter quae ab ipsis supradictis consecratur, aqua exorcizata aspergantur, et aliqua collectione confirmentur.


CAP. LXXXVIII.

Presbyter si viam ambulaverit, et occurrens mulier rogans eum filium suum infirmum baptizari, ipse pro itineris sui festinatione neglexerit; quicunque [Col. 0957C] etiam praesumpserit in provincia sua propria, aut aliena, vel ubicunque inventa fuerit qui commendatum sibi infirmum non vult baptizare, et sic sine baptismo morietur, deponatur. Similiter autem si hominem occiderit, aut fornicationem fecerit, deponatur.


CAP. XCI.

[e 1Kb] Qui duxerit viduam in uxorem sibi vel post baptismum, sive ante baptismum, non potest esse presbyter.


CAP. XCII.

[f 1Kb] Non communicet vir cum uxore sua adultera, similiter et uxor cum adultero viro non ineat pacem communicationis.


[Col. 0958A] CAP. XCIV.

[g 1Kb] Si quis episcopus vel presbyter fracta oblatione non communicaverit, dicat rationabilem causam; sin aliud, deponatur.


CAP. XCV.

[h 1Kb] Omnes fideles qui ingrediuntur ecclesiam ac sanctam oblationem non praesumunt, nec percipiunt sacrificium, cum convenit privari communione.


CAP. XCVI.

Episcopus non exeat ad aliam parochiam, et suam relinquat; nisi episcopus multorum judicio et maxime supplicatione perficiat [i 1Kb] .


CAP. XCVII.

[j 1Kb] Eunuchus si per insidias hominum factus est, vel si in persecutione ejus amputata sunt virilia, vel [Col. 0958B] si ita factus est natus, et est dignus, efficiatur episcopus. Si quis amputaverit sibimetipsis virilia, omnino non potest esse clericus. Si quis post gradum amputaverit virilia, omnino damnetur. Si quis semetipsum absciderit, tribus annis communione privetur.


CAP. XCIX.

[k 1Kb] Nullus per pecuniam obtineat gradum: sin vero, et ipse, et ordinator ejus omnibus modis a communione projicientur.


CAP. CI.

Qui carnes immundas manducaverint, et olera quae cum carne coquuntur, cessare oportet a ministerio.


CAP. CVI.

[l 1Kb] Episcopus, presbyter, diaconus confiteri debet [Col. 0958C] peccatum suum. Confessio Deo soli, si necesse est agi licet.


CAP. CVII.

[m 1Kb] Daemonium sustinenti licet petras et olera habere sine incantatione.


CAP. CVIII.

[n 1Kb] Perjures tribus annis poeniteant. Sodomitae septem annis; molles uno anno.


CAP. CXIV.

[o 1Kb] Stando orandum pro reverentia Dei.


EX CAP. ULTIMO.

[p 1Kb] Basilius judicavit pueris licentiam nubere ante sexdecim annos, si abstinere non potuerint, quamvis monachi fuissent.




[Col. 0957]
FRAGMENTA EX CANONIBUS. (C)*



I. Ex canonibus a Garsia Loaisa collectis sub titulo Conciliorum Toletanorum.
[Col. 0957D]

CAP. XVII.--- [a 1Kb] De his etiam super quibus interrogasti, [Col. 0958D] hoc est, de illa femina, quae menstruum sanguinem suum immiscuit cibo vel potui, et dedit viro suo ut comederet, et de illa quae semen viri sui in potu bibit, et de ea quae testam hominis combussit [Col. 0959A] igni, et viro suo dedit pro infirmitate vitanda, quali poenitentia sint plectendae: ut nobis videtur, tali sententia sunt feriendae, sicut magi et arioli, quia magicam artem exercuisse noscuntur. Nam de his qui magicam artem exercuisse noscuntur, et auguria attendunt, et divinationes observant, Theodori archiepiscopi gentis Anglorum constitutiones habemus, in quibus scriptum est. [a 1Kb] Qui immolat daemoniis in minimis, unum annum poeniteat. Qui vero in magnis, decem annis poeniteat. Rabanus eadem citat ex constitutionibus Theodori, sed quae integra sic repraesentat in epistola ad Heribaldum.

Theodori archiepiscopi gentis Anglorum constitutiones habemus, in quibus scriptum est: Qui immolat daemoniis in minimis unum annum poeniteat. [Col. 0959B] Qui vero in magnis, decem annos poeniteat. [b 1Kb] Mulier si qua ponit filiam suam supra tectum vel in fornacem pro sanitate febris, septem annos poeniteat. [c 1Kb] Qui ardere fecit grana ubi mortuus est homo pro sanitate viventium et domus, quinque annos poeniteat. Si mulier incantationes vel divinationes fecerit, unum annum vel tres quadragesimas vel quadraginta dies juxta qualitatem culpae poeniteat. Vide quoque Rab. lib. III de poenitentium satisfactione, cap. 48.



II. Ex excerptionibus Egberti Eboracensis archiepiscopi.

CAP. LVI.---Theodorus dicit: Statutum ut sine auctoritate vel consensu episcoporum presbyteri in quibuslibet ecclesiis non constituantur, nec inde expellantur, et si quis hoc facere tentaverit, synodali [Col. 0959C] sententia feriatur.

CAP. LXVI. Theodorus dicit. Monachi non migrent [Col. 0960A] de loco ad locum; sed in ea permaneant obedientia, quam tempore suae conversionis promiserunt.



III. Ex Ven. Bedae canonibus ad remedia peccatorum.

Ex CAP. VIII. Theodorus dixit. Monachus faciens [d 1Kb] fornicationem, et non inveniens, annum unum poeniteat et dimidium. Item monachus faciens cum puella, sex annos poeniteat.



IV. Ex capitulis selectis canonum Hibernensium, quae R. D. Lucas Acherius edidit in Spicileg. tom. IX.

LIB. LII, CAP. 14.---De morticinis suibus, et de animalibus sanguinem humanum sumentibus, et de carnibus comestis a lupis; de piscibus et strangulatis [Col. 0960B] animalibus; de comestis ab accipitre, et de equo.---Theodorus episcopus dicit: Graeci carnem morticinam non dant porcis suis. [e 1Kb] Pelles vero morticinorum ad calceamenta et lanam et cornua licent accipi; sed non in sanctum aliquid. Tamen si casu porci comedant carnem morticinorum, aut sanguinem hominis, non abjiciendos credimus; nec gallinas aequali modo. Animalia quae a lupis, sive canibus consumuntur, non comedenda, nisi porcis projiciantur et canibus; nec cervus, nec aper, si mortui inventi fuerint; pisces autem licent, qui alterius naturae sunt. Aves et animalia caetera, si in retibus strangulentur, non sunt comedenda. Paulus enim ait: Abstinete vos a suffocato sanguine, et ab idololatria [Col. 0960C] (Act. XXI, 25). Similiter ab accipitre mortua. Equum non prohibent: tamen consuetudo non est comedere.




[Col. 0959]
FRAGMENTA EX LIBRIS POENITENTIALIBUS. (C)*



I. EX POENITENTIALI ROMANO.
[Col. 0959C]

TIT. I, CAP. X. De illis qui pro vindicta parentum homicidium committunt. [Col. 0959D] (Ex Poenitent. Theodori.)

[a 1Kb] Qui pro vindicta fratris, aut aliorum parentum hominem occiderit, ita poeniteat ut homicidia sponte commissa: cum ipsa Veritas dicat: Mihi vindictam, et ego retribuam.


TIT. II, CAP. IV. De illis qui se scienter perjuraverint. (Ex Poenitentiali Theodori.)

[b 1Kb] Si quis suspicatur quod ad perjurium ducatur, et tamen ex consensu jurat, quadraginta dies poeniteat, et septem sequentes annos, et nunquam sit sine gravi poenitentia.


[Col. 0960C] TIT. III CAP. XXIV. De his qui fornicati sunt sicut Sodomitae. (Ex Poenitentiali Theodori.)

[c 1Kb] Si quis fornicatus fuerit, sicut Sodomitae fecerunt, si episcopus, viginti quinque annos poeniteat: [Col. 0960D] quinque ex his in pane et aqua, ex omni officio deponatur, peregrinando finiat dies vitae suae. Presbyter quindecim annos poeniteat, quinque ex his in pane et aqua, superiori sententia deponatur. Diaconus et monachus duodecim annos, tres in pane et aqua, et deponatur. Addit. Ansel.: Si autem senex, aut aeger fuerit, carceribus tenebrosis reclusus poeniteat omnibus diebus vitae suae.


TIT. III, CAP. XXV. De eo qui fornicari vult, et non potest.

[d 1Kb] Si quis concupiscens fornicari, et non potuerit, aut mulier non susceperit eum, si episcopus, septem [Col. 0961A] annos poeniteat; presbyter, quinque; diaconus vel monachus, tres: ex his unum in pane et aqua; clerici vel laici, duos annos poeniteant.


CAP. XXIX. Qualiter poenitere debeat quae lenocinium operatur.


THEODORUS.

[a 1Kb] Exercuisti lenocinium, aut in teipsa, aut in aliis, ita dico, ut tuo meretricio more tuis amatoribus corpus tuum ad tractandum, et ad sordidandum, pro pretio tradidisti: seu, quod crudelius aut periculosius, alienum corpus, filiae dico vel neptis, et alicujus Christianae amatoribus vendidisti, vel concessisti, vel internuntia fuisti vel consiliata es, ut stuprum aliquod tali modo perpetraretur, duos annos poeniteas per legitimas ferias. Tamen in concilio Elibertano [Col. 0961B] [b 1Kb] praecipitur, ut illa quae haec perpetraverit, nisi in fine, accipiat communionem.


TIT. IV, CAP. IV. De furto per necessitatem perpetrato.


THEODORUS.

[c 1Kb] Si quis per necessitatem furatus fuerit cibaria, vel vestem, aut pecus per famem, aut per nuditatem, poeniteat hebdomadas tres. Si reddiderit, non cogatur jejunare.


CAP. V. De furto capitali.

[d 1Kb] Si quis furtum capitale commiserit, id est, quadrupedia tulerit vel casas effregerit, septem annos poeniteat, et quod furatum est, reddat. Si quis autem de minoribus semel, aut bis furtum fecerit, reddat quod tulit, et anno uno poeniteat. Addunt Regino [Col. 0961C] et Burch.: vel si quis sepulcrum violaverit, septem annos poeniteat, tres ex his in pane et aqua.


CAP. XI. Quod ut sacrilegus judicandus est qui patrem vel matrem expulerit.


THEODORUS.

[e 1Kb] Si quis patrem vel matrem expulerit, impius et sacrilegus judicandus est. Poeniteat autem aequali tempore, quandiu in impietate illa exstiterit.


CAP. XII. De eadem re.


THEODORUS.

[f 1Kb] Maledixisti patri vel matri tuae, vel flagellasti eos, vel in aliquo dehonestasti, quadraginta dies in pane et aqua cum septem sequentibus annis poeniteas, quia Dominus dixit: Qui maledixerit patri suo, vel [Col. 0961D] matri, morte moriatur.


TIT. V, CAP. III. De crapula et ebrietate.


THEODORUS.

[g 1Kb] Sacerdos quislibet, si inebriatur per ignorantiam, septem dies poeniteat in pane et aqua. Si per negligentiam, quindecim dies; si per contemptum, quadraginta dies. Diaconus, vel monachus secundum ordinem, ut scriptum est, seu et reliqui clerici ut ministri [Col. 0962A] juxta ordinem judicio sacerdotis poeniteant. Laici velut vota non habentes, si inebriantur, arguantur a sacerdote, quod ebriosi regnum Dei non possidebunt, et interitus sit ebrietas, et compellat eos poenitere. Qui cogit hominem ut inebrietur, humanitatis gratia acerrime corripiatur, et septem dies poeniteat. Si per contemptum, triginta dies. Nullus Christianus alium plus bibere cogat, quam naturae sufficiat. Quod si fecerit, juxta id quod in Poenitentiali habetur, poeniteat.


TIT. VII. CAP. XXX. De illis qui Christiana mancipia captivaverint. (Ex Poenitentiali Theodori.)

[h 1Kb] Si quis quemcunque hominem quolibet ingenio captivaverit, aut transmiserit, tres annos poeniteat.


[Col. 0962B] CAP. XXXI. De administratione xenodochii. (Ex Poenitentiali Theodori.)

[i 1Kb] Si quis xenodochia pauperum administrat, vel decimas populi susceperit, et exinde vel suis saecularibus lucris sectandum aliquid subtraxerit, quasi rerum invasor reus damnum restituat, et sub canonico judicio reformetur, et agat poenitentiam tres annos. Scriptum est enim: Talem Dominus dispensatorem quaerit, qui sibi de suis nihil usurpet.


TIT. VIII, CAP. XI. Nubentes post votum non sunt ab invicem separandi.


THEODORUS.

Si vir votum [j 1Kb] virginitatis habens adjungitur uxori, postea non dimittat uxorem, sed tribus annis [Col. 0962C] poeniteat.



II. EX POENITENTIALI RABANI MAURI. ARCHIEPISCOPI MOGUNTINENSIS.


LIB. III, CAP. VI. De poenitentiis laicorum.

Item in poenitentia, quam Theodorus archiepiscopus Britanniae cum caeteris episcopis constituit, ita continetur: Si homo vexatus est a diabolo, et nescit aliquid nisi ubique discurrere, et occidit semetipsum quacunque causa, prodest ut oretur pro eo, si ante religiosus erat; si pro desperatione, aut pro timore aliquo, aut pro causis incognitis, Deo relinquimus hoc judicium, et non ausi sumus pro eo orare, qui semetipsum occiderit propria sua voluntate. Missas pro eo facere non licet, sed tantum orare, et eleemosynas [Col. 0962D] largiri, si quis Christianus subita tentatione mente sua exciderit, vel per insaniam semetipsum occiderit, quidam pro eo missas faciunt. Item in eodem libro: Si quis pro ultione propinqui hominem occiderit, poeniteat sicut homicida septem vel decem annos; si tamen reddere vult propinquis pecuniam aestimationis levior erit poenitentia ejus, id est, dimidio spatio. Qui occiderit hominem pro [Col. 0963A] vindicta fratris, tribus annis poeniteat. In alio loco decem annos dicitur poeniteat; homicida autem decem vel septem annos. Si laicus alterum occiderit odii meditatione, si non vult arma relinquere, poenitentiam septem annorum, sine carne et vino tres annos. Si quis occiderit monachum vel clericum, artem relinquat, et Deo serviat, et septem annos poeniteat, quod in judicio episcopi est. Qui presbyterum occiderit, duodecim annorum ei poenitentia secundum canones imponatur; aut si negaverit, si liber est, cum duodecim juret. Si autem servus per duodecim vomeres ferventes se purget, convictus noxa usque ad ultimum vitae tempus militiae cingulum deponat, et uxorem amittat. Qui per jussionem Domini sui occiderit hominem, quadraginta dies poeniteat, [Col. 0963B] et qui occiderit hominem, quadraginta diebus [Col. 0964A] se abstineat ab Ecclesia, et qui occiderit hominem in publico bello, quadraginta diebus poeniteat; si per iram, tres annos; si causa, uno anno; si per populum vel per artem aliquam, septem annos, aut plus; si per rixam, decem annos poeniteat. Si quis maleficio suo aliquem perdiderit, quinque annos poeniteat, duos ex his in pane et aqua. Si quis per amorem veneficus sit, et neminem perdiderit, si clericus est, unum annum poeniteat in pane et aqua; si sacerdos quinque, duo ex his in pane et aqua. Si diaconus tres annos, unum ex his in pane et aqua, et laicus dimidium annum poeniteat: maxime si per hoc mulieris partum quisque deceperit, tres annos unusquisque superaugeat in pane et aqua, ne homicidii reus sit.




[Col. 0963]
FRAGMENTA EX COLLECTORIBUS CANONUM. (C)



I. EX LIBRIS II REGINONIS DE ECCLESIASTICIS DISCIPLINIS [a 1Kb] .
[Col. 0963B]


DE SUSCIPIENDA CONFESSIONE.


(Ex Theodori archiepiscopi vel Bedae presbyteri [Col. 0963C] Poenitentiali.)

LIB. I, CAP. CCXCVI. [b 1Kb] Episcopi vel presbyteri, quando fidelium recipiunt confessiones, humiliare se debent, et cum tristitiae gemitu lacrymisque orare, non solum pro suis delictis, sed etiam pro fratris casu. Ait enim Apostolus: Quis infirmatur, et ego non infirmor (II Cor. X)?


Unde supra.

CAP. CCXCVIII. [c 1Kb] Cum ergo venerit aliquis ad sacerdotem confiteri peccata sua, mandet ei sacerdos ut exspectet modicum, donec intret ecclesiam, aut cubiculum suum ad orationem. Si autem non est locus aptus ad hoc, dicat hanc orationem in corde suo.


ORATIO.

[Col. 0963D] CAP. CCXCIX. [d 1Kb] Domine Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii sacerdotalis, et me exiguum humilemque mediatorem constituisti ad orandum et intercedendum ad Dominum nostrum Jesum Christum Filium tuum pro peccantibus et ad poenitentiam revertentibus. Ideoque dominator Domine, qui omnes homines vis salvos fieri et ad agnitionem [Col. 0964B] veritatis venire, qui non vis mortem peccatorum, sed ut convertantur et vivant, suscipe orationem meam, quam fundo ante conspectum clementiae tuae pro famulis et famulabus tuis qui ad poenitentiam venerunt, ut des illis spiritum compunctionis, ut resipiscant a diaboli laqueis, a quo astricti tenentur, [Col. 0964C] et ad te per condignam satisfactionem revertantur per eumdem Dominum.

Videns autem ille qui ad poenitentiam venit sacerdotem tristem et lacrymantem pro suis facinoribus, magis ipse timore Dei perculsus amplius tristetur et exhorrescat peccata sua [e 1Kb] .



ORDO AD DANDAM POENITENTIAM.


Unde supra.

CAP. CCC. [f 1Kb] Post haec interroga eum blande leniterque. Credis in Deum Patrem et Filium et Spiritum sanctum? Resp. Credo.---Credis quod istae tres personae unus Deus sit? Resp. Credo.---Credis quod in ipsa ista carne, in qua nunc es, in ipsa resurgere habes in die judicii et recipere sive bonum [Col. 0964D] sive malum quod gessisti? Credo.---Vis dimittere illis peccata qui in te peccaverunt, Domino dicente: Si non remiseritis hominibus peccata eorum, nec pater vester dimittet vobis peccata vestra (Matth. VI) Resp. Volo.---Et require ab eo diligenter si est incestuosus, aut suo seniori infidelis. Et si non vult incestum dimittere, non potes ei dare poenitentiam. Si autem vult, potes. His praemissis, poenitentem alloqui affectuose debet sacerdos his verbis:

[Col. 0965A] Frater, noli erubescere peccata tua confiteri. Nam et ego peccator sum, et fortassis pejora quam tu feceris habeo facta. Haec idcirco admoneo, quia usitatum generis humani vitium est, ut beatus Gregorius dicit (Lib. XXII Moral., c. 9), et labendo peccatum committere, et commissum confitendo non prodere, sed negando defendere, atque convictum defendendo multiplicare. Et qui diabolo instigante nefanda crimina perpetrare non metuimus, haec eadem quae opere absque illa verecundia perfecimus, eodem suadente saltem verbis confiteri erubescimus, et coram homine, qui similis nostri est, eisdem fortasse passionibus subjacet, confunditur dicere, quod coram Domino qui omnia inspicit, absque ullo mentis rubore committere formidavimus detestanda actione. [Col. 0965B] Sponte ergo fateamur quod nullo cogente commisimus. Si vero nos nostra scelera celaverimus, ab illo manifestabuntur qui et accusator [a 1Kb] est peccati et incentor. Ipse enim hic nos ut peccemus instigat: ipse cum peccaverimus, accusat. Si ergo in hac vita praeveniamus eum et ipsi sceleris nostri accusatores simus, nequitias diaboli inimici nostri et accusatoris effugiemus, Paulo teste, qui ait: Si nosmetipsos judicaremus, non utique dijudicaremur (I Cor. II).

Videns autem eum sacerdos verecundantem, rursus prosequatur: Fortasse, charissime, non omnia quae gessisti ad memoriam modo veniunt. Ego te interrogabo. Tu cave ne diabolo suadente aliquid celare praesumas.---Et tunc eum per ordinem interroget.

[Col. 0965C] Fecisti homicidium aut casu, aut volens, aut pro vindicta parentum, aut jubente Domino tuo, aut in publico bello. Si voluntarie fecisti, septem annos poenitere debes, si nolens aut casu, quinque annos. Si pro vindicta parentis, unum annum, et sequentibus duobus annis tres quadragesimas et legitimas ferias. Si in bello, quadraginta dies. Si liber es, et jubente domino servum occidisti, annum unum, in duobus aliis annis tres quadragesimas et legitimas ferias. Si servus dignus est morte, quadraginta dies poeniteat.

Fecisti truncationes manuum aut pedum, aut oculos hominis eruisti, aut vulnerasti hominem. Pro truncatione annum unum poenitere debes; pro vulnere, quadraginta dies poeniteas.

[Col. 0965D] Fecisti perjurium aut pro cupiditate saeculi, aut coactus et pro necessitate, aut pervicacia, aut parentum, aut nesciens, aut alios in perjurium induxisti scienter. Si sciens pejerasti, et alios in perjurium induxisti, septem annos poenitere debes. Si nesciens, annum et tres quadragesimas.

Fecisti furtum, aut sacrilegium, aut infracturas, vel rapinam, tollens quod tuum non erat. Si domos per noctem infregisti et quadrupedia tulisti vel fortiorem causam valentem solidis quadraginta, annum unum poenitere debes et pretium reddere. Si non reddis, annos duos poeniteas. Si majorem [majus] fecisti furtum, tres annos poenitere debes. Et si saepe [Col. 0966A] fecisti, annos septem. Pro modico furto viginti dies, pueri decem dies.

Fecisti adulterium cum uxore aliena vel desponsata, vel virginem corrupisti, sive cum sanctimoniali vel Deo dicata, vel cum absoluta femina, id est, sine marito, vel cum ancilla propria. Si moechatus es cum alterius uxore aut cum sanctimoniali, septem annos poeniteas. Si cum virgine, duos annos. Si cum vidua, annum unum. Si tuam uxorem dimisisti, et alterius junxisti, septem annos poeniteas. Si cum vacante femina, tres quadragesimas et legitimas ferias. Si cum propria ancilla, quadraginta dies poenitere debes.

Nupsisti cum uxore tua vel ancilla retro. Si fecisti, quadraginta dies debes poenitere.

[Col. 0966B] Nupsisti cum uxore tua quadraginta dies ante partum, quadraginta dies debes poenitere.

Nupsisti in die Dominico, tres dies poenitere debes.

Fecisti raptum de virgine vel vidua, tres annos poenitere debes.

Fecisti fornicationem, sicut Sodomitae fecerunt, cum pecoribus, aut cum matre, vel sorore, quindecim annos vel duodecim poenitere debes.

Coinquinatus es cum uxore tua in quadragesima. Si hoc fecisti, annum unum poenitere debes, aut viginti sex solidos in eleemosynam dare. Si per ebrietatem evenit, quadraginta dies poeniteas.

Hoc etiam caveri debet, ut viginti dies ante Natale Domini, et Pentecostem et omni die Dominica [Col. 0966C] et post conceptionem manifestatam vir contineat se ab uxore.

Dixisti falsum testimonium pro cupiditate aut nesciens, annum unum poeniteas.

Truncasti ullum membrum, tres annos poeniteas.

Odisti fratrem tuum. Quandiu in ipso odio fuisti, tandiu poeniteas in pane et aqua.

Detraxisti ullum hominem ad seniorem vel ad pares propter invidiam, quadraginta dies poeniteas.

Violasti in furto sepulcrum, annos duos poeniteas.

Contigit tibi ulla negligentia de sacrificio Domini, centum quadraginta dies poeniteas.

Consuluisti magos, aut aruspices, aut incantores, aut sortilegos, vel vota quae ab arbores vel ad fontes [Col. 0966D] fiunt vovisti, annos tres poeniteas

Tulisti aliquid pecuniae de ecclesia. Aut in quadruplum restitue, aut tres annos poeniteas.

Perdidisti aliquem per injustam delaturam, tres annos poeniteas.

Duxisti aut transmisisti aliquem in captivitatem, tres annos poeniteas.

Editio Helmaestadiensis ita habet: Duxisti aut transmisisti ullum hominem Christianum in captivitatem, tres annos. Burchardus in libro XIX paulo fusius, et cum aliquo discrimine. Duxisti, aut transmisisti, vel vendidisti aliquem hominem in captivitatem, nisi pro pace communi. Si fecisti: reduc eum, [Col. 0967A] si poteris. Sin autem, duos annos per legitimas ferias poeniteas.

Cremasti domum aut aream alterius, tres annos poeniteas.

Fecisti vomitum per ebrietatem, quindecim dies poeniteas. Si per contentionem, quadraginta. Si nesciens, sex dies poeniteas.

Editio Helmaestadiensis: Fecisti vomitum per ebrietatem, 15 dies poeniteas. Si per contentionem, 40. Si nesciens, 7 dies poeniteas. Similiter si sanguinem comederis.

Manducasti morticina aut dilacerata a bestiis, quadraginta dies poeniteas. Similiter si sanguinem comederis.

Bibisti de liquore in quo mus vel mustela mortua [Col. 0967B] inventa fuerit, quadraginta dies poeniteas.

Contempsisti indictum jejunium in Ecclesia vel decreta seniorum, quadraginta dies poeniteas. Si in quadragesima unum annum.

Oppressisti infantem tuum, quinque annos aut tres poenitere debes.

Bibisti ullum maleficium, id est herbas, vel alias causas, ut non potuisses infantes habere, aut alio donasti, aut hominem per mortiferam potionem occidere voluisti, aut alium hoc facere docuisti, aut de semine viri gustasti ut in amorem tuum exardesceret, aut chrisma bibisti aut ad subvertendum Dei judicium alteri dedisti, etc. Si quid hujusmodi operatus es, septem annos poeniteas.

Necasti voluntarie partus tuos, decem annos poeniteas. [Col. 0967C] Et si filium vel filiam occidisti, duodecim. Et si utero ante-conceptum, unum annum. Si post conceptum, tres annos. Si tuus infans per tuam negligentiam sine baptismo mortuus est, annum unum poeniteas, et nusquam sis sine aliqua poenitentia.

Fecisti aliquid vel dixisti in quocunque opere quod inchoas per sortilegam vel magicam artem, annum unum poeniteas.

Misisti filium tuum super tectum aut super fornacem pro aliqua sanitate, vel incendisti grana ubi mortuus homo fuerat, quinque annos poeniteas.

Cantasti carmina diabolica super mortuos, viginti dies poeniteas.

Junxisti te mulieri tempore menstruo, quadraginta [Col. 0967D] dies poeniteas.

Nupsisti cum uxore tua, postquam peperit, antequam quadraginta dies adimplerentur, triginta dies poeniteas.

Communicasti de sacrificio Domini, et non prius abstinuisti ab uxoris amplexu, quinque aut septem diebus, dies viginti poeniteas.

Operatus es aliquid in Dominica die, septem dies poeniteas.

Detraxisti vel maledixisti aliquem causa invidiae, septem dies poeniteas. Vide supra quae sequuntur.


[Col. 0968A] De temporibus quibus se continere debent conjugati ab uxoribus. (Ex Poenitentiali eodem.)

CAP. CCCXXIX. Uxoratus contineat se quadraginta dies ante Pascha et Pentecosten, seu ante Natale Domini, et omnem Dominicam noctem, et quartam et sextam feriam, et a conceptione manifestata usque post natam sobolem. Uxor post natam sobolem abstineat se ab Ecclesia, si filius est, dies triginta; si filia, dies quadraginta. Mulier se abstineat a viro tres menses ante partum, et post partum quadraginta dies. Qui autem nupserit his diebus, viginti dies poeniteat.


De eadem re.

CAP. CCCXXX. [a 1Kb] Qui in quadragesima ante Pascha [Col. 0968B] cognoverit uxorem suam et noluerit abstinere ab ea, uno anno poeniteat [Edit. Helmaest. annos 15 poeniteat], aut pretium suum, videlicet viginti sex solidos ad ecclesiam tribuat, aut pauperibus dividat. Si per ebrietatem et sine consuetudine acciderit, quadraginta dies poeniteat.


Quod ante communionem abstinere debet a conjuge.

CAP. CCCXXXI. [b 1Kb] Omnis homo ante sacram communionem a propria uxore abstinere debet 7, aut 5, aut 3 dies.



EX LIB. II REGINONIS DE ECCLESIASTICIS DISCIPLINIS. Qui per faidam hominem occiderit.


(Ex Poenitentiali quo supra.)

CAP. XXIII. [c 1Kb] Qui pro vindicta fratris aut aliorum parentum occiderit hominem, annum unum poeniteat [Col. 0968C] [d 1Kb] et sequentibus duobus tres quadragesimas observet et legitimas ferias, id est, secundam, quartam et sexta feriam.


De eadem re. (Ex eodem.)

CAP. XXIV. Qui per iram et rixam et ebrietatem subito hominem occiderit, quatuor annos poeniteat.


De eadem re. (Ex eodem.)

CAP. XXV. Si quis liber, jubente domino suo, servum occiderit, quadraginta dies poeniteat. Et si quis liber, jubente domino suo, hominem innocentem occiderit, annum unum poeniteat, et in duobus aliis [Col. 0968D] annis tres quadragesimas observet et legitimas ferias.


Si aliquis ordinatus homicidium fecerit. (Ex Poenitentiali quo supra.)

CAP. XLVI. [e 1Kb] Si quis episcopus aut aliquis ordinatus homicidium fecerit, decem annos poeniteat, tres ex his in pane et aqua.


Si quis consenserit vel consiliatus fuerit ut homo interficiatur. (Ex eodem.)

CAP. XLVII. [f 1Kb] Si quis ad homicidium faciendum consenserit et consilium dederit, et factum fuerit, [Col. 0969A] septem annos poeniteat. Si vero non fuerit factum, tres annos poeniteat.


Si quis consanguineum suum occiderit aut seniorem. (Ex eodem.)

CAP. XLVIII. Si quis proximum et consanguineum suum occiderit, decem annos poeniteat. Similiter si quis seniorem et dominum suum dolo trucidaverit.


De his qui pro nihilo ducunt homicidium in bello perpetratum. (Ex Poenitentiali quo supra.)

CAP. LI. Si quis hominem in bello publico occiderit, quadraginta dies poeniteat.


De clerico qui proximum suum occidit. (Ex eodem.)

[Col. 0969B] CAP. LII. Si clericus homicidium fecerit et proximum suum occiderit odii meditatione, exsul septem annis poeniteat.


De parricidis. (Ex eodem.)

CAP. LIII. Si quis hoc crimen perpetraverit, quidam judicaverunt ut septem annis poeniteat, vel quatuordecim poenitentiam egisset; quidam usque ad finem vitae, sicut Cain, qui similia perpetraverit.


De femina cujus filius per negligentiam obierit non baptizatus. (Ex Poenitentiali quo supra, cap. 17.)

CAP. LXII. Pariens femina, cujus filius per negligentiam non baptizatus obierit, annum unum poeniteat, [Col. 0969C] et nunquam sit sine aliqua poenitentia. Si autem per negligentiam sacerdotis, require in primo libello cap. 129.


Si qua mulier partum suum excusserit. (Ex Poenitentiali eodem.)

CAP. LXVI. Si qua mulier partum suum ante quadraginta dies in utero sponte perdiderit, annum unum poeniteat. Si vero post quadraginta dies eum occiderit, tres annos poeniteat. Si vero postquam animatus fuerit, eum perdiderit, quasi homicida poeniteat. Sed distat multum utrum paupercula pro difficultate nutriendi, aut fornicaria causa sit, et pro sui sceleris celandi faciat causa.


De femina quae virum per maleficium interficit. (Ex eodem Poenitentiali, cap. 15.)

[Col. 0969D] CAP. LXXXII. Mulier, si aliquos interimit arte malefica, id est per poculum aut per aliquam artem, septem annis poeniteat. Si paupercula fuerit, quatuor annis poeniteat.


Quid si unus absolutus et alter copulatus adulterati fuerint. (Ex Poenitentiali unde supra.)

CAP. CXXXIV. Si quis, vacans uxore, polluit se cum alterius uxore, annis duobus poeniteat. Similiter de feminis observandum.


[Col. 0970A] Si uxoratus ancillam propriam tenuerit.

CAP. CXXXV. Si uxoratus ancillam propriam tenuerit, annum unum poeniteat, vel in alio anno tres quadragesimas et legitimas ferias, et tribus mensibus prius se a sua contineat conjuge. Ancilla vero, si vim passa est, quadraginta dies; si consentiens fuerit, tres in anno quadragesimas et legitimas ferias poeniteat.


Si laicus cum laica femina fornicatus fuerit. (Ex eodem.)

CAP. CXXXVI. [a 1Kb] Si laicus cum laica femina, id est, uterque absolutus a lege conjugii, tres annos poeniteat; et quanto saepius et negligentius ea peccata commiserunt, tanto magis et tempus addatur et modus poenitentiae.


[Col. 0970B] De fornicatione diversarum personarum. (Ex Poenitentiali Romano [b 1Kb] , Theodori episcopi, et Bedae presbyteri.)

CAP. CCXLVI. Adolescens si cum virgine peccaverit, annum poeniteat. Si semel et fortuito casu, levigetur ei poenitentia, et tantum usque ad annum plenum poeniteat. Si infra triginta annos adolescens fornicationem faciat, tres quadragesimas et legitimas ferias. Si propter hoc peccatum servitio humano addicti sunt, quadraginta dies poeniteant. Si uxoratus cum virgine fornicatus fuerit, duos annos poeniteat, ita primum omnium, ut a sua se contineat. Si ei consenserit, uxori etiam addatur modus poenitentiae. Si laicus cum laica fornicatus fuerit, tres annos poeniteat; et quanto saepius, tanto magis tempus [Col. 0970C] addatur. Laicus maculans se cum ancilla Dei, duos annos poeniteat. Si genuerit ex ea filium, annos tres poeniteat. Si sine conjugio est, tres quadragesimas et legitimas ferias. Si canonici sunt et fornicantur, annum unum; si frequenter duos. Qui in gradu est, annos tres poeniteat. Monachus sine gradu, vel canonicus gradum habens, si cum puella laica fornicati sunt, annos tres poeniteant. Si cum sanctimoniali, annos septem poeniteant. Monachi cum gradu fornicationem facientes, septem annos poeniteant. Si monachus laicam duxerit, tres annos poeniteat, illa duos et legitimas ferias. Si usque ad generationem filii, quatuor annos poeniteat. Si occiderit, septem annos poeniteat. Si episcopus fornicatus fuerit, octo annos poeniteat. Alii judicaverunt [Col. 0970D] duodecim annorum poenitentiam. Post annum tertium levius poeniteat. Presbyter cum puella fornicans, annos quatuor et tres quadragesimas in anno, et ferias quartam et sextam in pane et aqua. [c 1Kb] Si cum ancilla Dei fornicatus fuerit, septem annos poeniteat. Episcopus, presbyter, et diaconus, si in fornicatione, perjurio, etc. [d 1Kb] .


Item de incestis.

CAP. CCXLVII. Si adolescens sororem suam duxerit, quinque annos poeniteat. Si matrem, septem [Col. 0971A] annos. Et quandiu vixerit, nunquam sit sine continentia [poenitentia].


Item alii.

Qui cum matre fornicatus fuerit, quindecim annos poeniteat. Qui cum filia vel sorore fornicatus fuerit, ab omni carne se abstineat, et quindecim annos poeniteat. Si mater cum filio suo parvulo fornicata fuerit, tres annos abstineat se a carne, et diem unum in unaquaque hebdomada jejunet usque ad vesperam.


Item.

Qui habet matrem et filiam, duas sorores, uxorem patris et fratris, patruelis aut avunculi, neptem aut consobrinam, aut qui in prima, secunda, vel tertia generatione juncti sunt, istis volumus indicare ut [Col. 0971B] separentur. Et propter novellam plantationem Ecclesiae, ut septem annos agant poenitentiam, tres primos annos, tres dies in hebdomada, id est, feria secunda, et quarta, et sexta, quadraginta dies ante Pascha, viginti ante missam sancti Joannis, viginti ante Natale Domini. Quatuor vero reliquos annos, feria quarta et sexta, et quatuordecim noctes ante missam sancti Joannis et alias ante Natale Domini. Si se redimere vult, donet unum denarium aut pretium unius denarii pro uno die. Si pauper est, donet dimidium denarium.


De sordidatione puerorum.

CAP. CCXLVIII. Pueri se manibus invicem coinquinantes, quadraginta dies poeniteant, majores vero centum dies. Pueri se inter femora sordidantes, [Col. 0971C] centum dies poeniteant, majores tres quadragesimas et legitimas ferias. Parvulus a majore oppressus, septem dies poeniteat. Si consenserit, viginti dies. Puer voluntarie se polluens, triginta dies, juvenis vero quadraginta dies poeniteat.


De menstruis abstinendis, etc.

CAP. CCXLIX. Qui cum muliere menstruata nupserit, quadraginta dies poeniteat. Si quis cum uxore sua retro nupserit, quadraginta dies poeniteat. Si in terga nupserit, tres annos, quia sodomiticum scelus est. Viri inter femora fornicantes, annum unum poeniteant. Si in terga, tres annos. Si pueri sunt, duos annos poeniteant.


De mulierum fornicatione.

CAP. CCL. [a 1Kb] Mulier quocunque molimine aut in [Col. 0971D] seipsa aut cum altera fornicans, tres annos poeniteat


Unde supra.

[b 1Kb] Si sanctimonialis cum alia sanctimoniali per aliquod machinamentum fornicatur, septem annos poeniteat.


De illecebroso amplexu.

CAP. CCLI. [c 1Kb] Qui per illecebrosos amplexus feminae vel per osculum polluitur, triginta dies poeniteat. Qui tetigerit inverecunde carnem ejusdem feminae, [Col. 0972A] tres menses poeniteat. Qui per turpiloquium polluitur, septem dies poeniteat. Presbyter si osculatus fuerit feminam per immundum desiderium, viginti dies poeniteat. Si inquinatus fuerit, quadraginta dies poeniteat. Qui in ecclesia per somnum polluitur, tres dies poeniteat. Qui in somnis voluntate pollutus est, surgat, et cantet septem psalmos poenitentiales, et dies triginta. Qui peccare voluerit in somnis, et non fuerit pollutus, triginta quatuor psalmos cantet.


De fundendo semen.

CAP. CCLII. [d 1Kb] Clericus si semen fuderit non tangendo, septem dies poeniteat. Si tangit cum manu, viginti dies. Si diaconus, triginta dies. Si presbyter, hebdomadas quatuor. Presbyter, si semen fuderit [Col. 0972B] per cogitationem, septem dies poeniteat. Monachus similiter. Qui voluntarie semen fudit in ecclesia, si clericus est, quatuordecim; si monachus aut diaconus, triginta dies; si presbyter, quadraginta; si episcopus, quinquaginta dies poeniteat.


De quadrupedum fornicatione.

CAP. CCLIII. [e 1Kb] Qui cum pecude peccat, annum unum. Quidam judicant annos decem, quidam septem, quidam quatuor, quidam centum dies. Si quis clericus cum quadrupede fornicatus fuerit, annos duos, subdiaconus tres, diaconus et monachus quinque, presbyter septem, episcopus decem poeniteat.


De Sodomitis.

CAP. CCLIV. [f 1Kb] Qui fornicaverit, sicut Sodomitae, quidam [Col. 0972C] judicaverunt decem annos, quidam septem, alii unum. Pueri centum dies. Alii judicaverunt, si in consuetudine est, laicus annos quinque, clericus septem, subdiaconus et monachus octo, diaconus decem, presbyter duodecim, episcopus tredecim poeniteat.



ABHINC DE FURTO ET RAPINA.


(Ex Poenitentiali unde supra.)

CAP. CCLXV. Qui cupiditate captus furtum fecerit, quod abstulerit reddat, et annos quinque poeniteat.


De eadem re. (Ex eodem.)

CAP. CCLXVII. Qui saepe furtum fecerit, septem annos poeniteat.


[Col. 0972D] Unde supra.

CAP. CCLXVIII. Si quis sepulcrum violaverit, septem annos poeniteat, tres ex his in pane et aqua.


De eadem re. (Ex eodem Poenitentiali.)

CAP. CCLXXV. Si aliquis de ministerio ecclesiae quolibet modo aliquid furatus fuerit, septem annos poeniteat.


De perjurio. (Ex eodem Poenitentiali.)

CAP. CCCXXIV. [g 1Kb] Quicunque sciens perjuraverit [Col. 0973A] septem annos poeniteat, et post haec communionem accipiat.


Ex Poenitentiali ut supra.

CAP. CCCXXV. Si quis perjuraverit, ultra ad sacramentum non admittatur.


De eadem re. (Ex eodem.)

CAP. CCCXXVI. [a 1Kb] Si quis suspicatur quod ad perjurium inducitur, et tamen ex consensu jurat, duos annos poeniteat [b 1Kb] .


Unde supra.

CAP. CCCXXVII. [c 1Kb] Si quis perjuraverit per cupiditatem, omnes res suas vendat, et pauperibus distribuat, et monasterium ingressus jugi poenitentiae se subdat.


[Col. 0973B] Unde supra.

CAP. CCCXXVIII. Si quis perjurium fecerit, laici annos tres, clerici quinque, subdiaconi sex, diaconi octo, presbyteri decem, episcopi duodecim annos poeniteant.


De incantatoribus, maleficis, et sortilegis. (Ex Poenitentiali quo supra.)

CAP. CCCLV. [d 1Kb] Qui nocturna sacrificia daemonum celebraverint, vel incantationibus daemones invocaverint, capite puniantur.

CAP. CCCLVI. Qui auguriis vel divinationibus inserviunt, quinque annos poeniteant. Immissores tempestatum septem annos poeniteant.

CAP. CCCLVII. Mulier si divinationes vel incantationes [Col. 0973C] diabolicas fecerit, annum unum poeniteat, vel tres quadragesimas, vel quadraginta dies secundum qualitatem delicti.

CAP. CCCLVIII. [e 1Kb] Auguria, vel sortes quae dicuntur false sanctorum, vel divinationes, qui eas observaverit, vel quarumcunque Scripturarum, vel vota voverit vel persolverit ad arborem, vel ad lapidem, vel ad quamlibet rem excepto ad ecclesiam omnes excommunicentur. Si ad poenitentiam venerint, clerici annos tres laici unum et dimidium poeniteant.


De morticinis. (Ex Poenitentiali quo supra.)

CAP. CCCLXIX. [f 1Kb] Qui manducat carnem immundam, [Col. 0973D] aut morticinum, aut dilaceratum a bestia, quadraginta dies poeniteat. Si quis necessitate famis cogente manducavit, multo levius poeniteat.

CAP. CCCLXX. Qui fraudatum, raptum, vel furatum sciens manducat, si pauper est, septem dies; si potens, quadraginta dies poeniteat. Infirmi vero, si sciunt, quindecim dies poeniteant.

CAP. CCCLXXI. [g 1Kb] Qui comedit et bibit contaminatum [Col. 0974A] a bestia domestica, id est, a cane vel cato, duos dies poeniteat.


De liquore. (Ex eodem.)

CAP. CCCLXXII. [h 1Kb] Si quis dederit alicui liquorem aliquem in quo mus vel mustela mortui sunt, si laicus est, septem dies poeniteat. Si autem in coenobio sunt, ducentos psalmos cantent. Qui postea noverit quod talem potum bibit, unum psalterium cantet.


De sanguine. (Ex eodem.)

CAP. CCCLXXIII. Si quis sanguinem alicujus animalis manducaverit, quadraginta dies poeniteat.


Item ut nullus sanguinem comedat.

[Col. 0974B] CAP. CCCLXXIV. Admonendi sunt fideles, ut nullus praesumat sanguinem manducare. Nam in principio. quando homini licentia data est a Deo carnem manducandi, sanguinem interdictum legimus. Ait enim Dominus ad Noe et filios ejus: Omne quod movetur et vivit, erit vobis in cibum, excepto quod carnem cum sanguine non comedetis. Sanguinem enim animarum vestrarum requiram de manu cunctarum bestiarum et de manu hominis. (Gen. IX, 3-5). Quod non solum in lege veteri saepissime inhibetur, verum etiam in novo testamento apostoli primitivae Ecclesiae ex gentibus sub magna deliberatione scribunt ut abstineant se a contaminationibus simulacrorum et fornicatione, et suffocatis, et sanguine. Quod exponens Hieronymus dicit: »Juxta litteram [i 1Kb] , inquit, haec praecepta [Col. 0974C] conveniunt omni Christiano, ut morticinum non comedat, tam de avibus quam de pecoribus, quorum nequaquam sanguis effusus est. Quae necessario observanda apostolorum de Jerusalem missa epistola monet. Et captum a bestia, quia et ipsum similiter suffocatum est. [j 1Kb] Et sanguine, id est, non manducando cum sanguine. Si ergo de gentili vita venientibus pro ipsis fidei rudimentis et inveterata consuetudine gentilitatis haec, quasi sibi ad salutem sufficerent, scripta sunt, quis transgressor haec parvipendat? Simul et hoc considerandum, quod idololatriae et fornicationi suffocatum et sanguis aequiparantur. Unde omnibus annuntietur quantum piaculum sit sanguinem comedere, quod idolis et fornicationi [Col. 0974D] comparatur. Si quis haec Dominica et apostolica praecepta violaverit, a communione ecclesiastica suspendatur, usque digne poeniteat.


De liquore in quo mus ceciderit. (Ex Poenitentiali quo supra.)

CAP. CCCCXXXIV. Mus si ceciderit in liquorem, tollatur inde, et aspergatur aqua benedicta, et sumatur. Si vero mortua fuerit inventa, abjiciatur totus [Col. 0975A] ille liquor. Quod si multum est de liquore, purgetur ille liquor, et aspergatur aqua sancta, et sumatur, si necesse est. Si in farina, aut in lacte coagulato, aut in melle mus mortua invenitur, quod in circuitu ejus est foras projiciatur, reliquum sumatur.


Si quis sepulcrum violaverit, et caetera. (Unde supra.)

CAP. CCCCXXXV. Si quis sepulcrum violaverit, septem annos poeniteat, tres in pane et aqua. Si quis ligaturas fecerit, quod detestabile est, tres annos poeniteat, unum ex bis in pane et aqua. Si quis manducaverit morticinum aut idolis immolatum, jejunet hebdomadas duodecim. Si quis quodlibet membrum sibi voluntarie truncaverit, tres annos poeniteat, [Col. 0975B] unum ex his in pane et aqua. Si quis usuras undecunque exegerit, similiter poeniteat. Si quis per violentiam aut quolibet ingenio malo ordine res alienas invaserit aut tulerit, similiter poeniteat. Si quis aliquem hominem malo ordine vendiderit, similiter poeniteat. Si quis aream aut domum alterius voluntarie igne cremaverit, similiter poeniteat. Si quis per iram aliquem percusserit, et sanguinem fuderit, aut debilem fecerit, quadraginta dies poeniteat in pane et aqua.


Si aliquis excommunicatus mortuus fuerit. (Unde supra.)

CAP. CCCCXXXVI. Si aliquis excommunicatus fuerit mortuus, qui jam sit confessus, et non occurrit venire ad sacerdotem, sed praeoccupavit eum mors in [Col. 0975C] domo aut in via, faciant pro eo parentes ejus oblationem ad altare, et dent redemptionem pro captivis [a 1Kb] .



II. EX BURCHARDO, Capitulis omissis quae supra relata sunt.


De illis qui in codicibus futura requirunt. (Ex Poenitentiali Theodori.)

LIB. X, CAP. XXVI. [b 1Kb] In tabulis vel codicibus sorte futura non sunt requirenda; et ut nullus in Psalterio, vel in Evangelio, vel in aliis rebus sortiri praesumat, nec divinationes aliquas in aliquibus rebus observare. Quod si fecerit, quadraginta dies poeniteat.


De illis qui in lingua lascivi fuerint. [Col. 0975D] (Ex Poenitentiali Theodori.)

CAP. LVI. Si quis lascivus in lingua fuerit, triduana poenitentia expietur.


De illis qui pejerant se in manu episcopi, aut in cruce consecrata, aut non consecrata. (Ex Poenitentiali Theodori.)

LIB. XII, CAP. V. Qui pejerat se in manu episcopi, aut in cruce consecrata, tres annos poeniteat. Si vero in cruce non consecrata, annum unum poeniteat. Qui autem seductus fuerit et ignorans se pejeraverit, et postea cognoscit, tres quadragesimas poeniteat.


[Col. 0976A] De episcopo qui secundum naturam fornicatus fuerit et de aliis. (Ex Poenitentiali Theodori.)

LIB. XVII, CAP. XXXIX. Si quis pontifex fornicationem fecerit naturalem, synodus judicavit ut decem annos poeniteat, et multis lacrymis et eleemosynis veniam a Domino petat. Presbyter non praelato monachi voto cum puella vel meretrice peccans, annos tres et in tribus quadragesimis secundam, et quartam et sextam feriam, et sabbato semper de sicco cibo poeniteat. Si cum ancilla Dei aut masculo, plus addatur jejunium, id est septem annos, si in consuetudine est. Similiter diaconi, si monachi non sunt, duos annos, sicut etiam monachi qui sine gradu sunt. Si diaconi monachi sunt, septem annos; monachi cum [Col. 0976B] gradu, septem annos poeniteant. Item episcopus, si sine voto monachi cum puella vel meretrice peccaverit decem annos poeniteat. Clericus cum tali puella sine voto monachi, si fornicatus fuerit, unum annum poeniteat; si frequenter, duos annos. Si cum canonica, duos annos; si frequenter, tres annos. Si genuerit ex ea filium, quatuor annos: alii dicunt, septem. Theodorus dixit: Monachus fornicationem faciens, septem annos poeniteat.


Ut quotiescunque aliquis ad poenitentiam accesserit, jejuniis, et orationibus cum eo communicare debeat. (Ex Poenitentiali Theodori.)

LIB. XIX, CAP. XXXIII. [c 1Kb] Quotiescunque Christiani [Col. 0976C] ad poenitentiam accedunt, jejunia injungimus; et nos communicare cum eis debemus in jejunio, unam aut duas septimanas, aut quantum possumus; ut non dicatur nobis, quod sacerdotibus Judaeorum dictum est a Domino: Vae vobis legisperitis, qui aggravatis homines, et imponitis super humeros eorum onera gravia et importabilia; ipsi autem uno digito vestro non tangitis sarcinas ipsas. Nemo enim potest sublevare cadentem sub pondere, nisi inclinaverit ut porrigat ei manum; neque ullus medicorum vulnera infirmantium potest curare, nisi foetoribus particeps fuerit; ita quoque nullus sacerdotum vel pontifex peccatorum vulnera curare potest, aut animabus peccata auferre, nisi praestante sollicitudine, et oratione lacrymarum. Necesse est ergo, fratres charissimi, vos [Col. 0976D] sollicitos esse pro peccantibus, qui sumus alterutrum membra. Ideoque et nos si viderimus aliquem in peccatis jacentem, festinemus eum ad poenitentiam per nostram doctrinam vocare. Et quoties dederis consilium peccanti, simul quoque da illi poenitentiam statim, quantum debeat jejunare aut eleemosynis redimere peccata: ne forte obliviscaris quae tibi jam dixit, et iterum necesse sit tibi interrogare; et forsitan erubescet iterum peccata sua confiteri, et invenietur jam amplius judicari.


[Col. 0977A] De illis qui cibum immunda manu tactum comederint, vel si canis aut aliquod animal immundum cibum tetigerit. (Ex Poenitentiali Theodori.)

CAP. LXXXIX. Quod si casu quis immunda manu cibum tangit, vel si canis, musve, aut animal immundum sanguinem hominis edit, non nocet; et qui pro necessitate famis manducat animal quod immundum videtur, vel avem vel bestiam, misericorditer poeniteat.


De illis qui reticuerint peccatum fratris quod est ad mortem. (Ex Poenitentiali Theodori.)

Qui reticuerit delictum fratris quod est usque ad mortem, neque eum corripuerit juxta regulam evangelicam, primo inter se et ipsum solum, deinde inter [Col. 0977B] alios, deinde ad ecclesiam culpam referens, si necesse fuerit, et quanto tempore fuit tanto poeniteat.


De illis qui ad confessionem veniunt, necesse est ut primum de livore invidiae et avaritiae interrogentur.

CAP. CXLIV. Sane quia de livore invidiae, et de ira, nec non et de avaritia ut superius digestum est, oriuntur homicidia, recte ut arbitror censuimus de ipso vitio primum qualiter sacerdotali judicio canonice penitus sit corrigendum ostendere: ac deinde secundum ordinem vitiorum ita remedium subsequatur, quo facilius undecunque poenitens purgari voluerit. sine dilatione in singulis capitulis inveniatur.



III. EX IVONE.


De illis qui per amorem venefici fiunt. [Col. 0977C] (Ex Poenitentiali Theodori.)

P. XV, cap. CXVI. Si quis per amorem veneficus fit, et neminem perdiderit: si clericus est, unum annum poeniteat in pane et aqua; si subdiaconus, duo; si diaconus tres, unum ex his in pane et aqua; si laicus et dimidium annum poeniteat, maxime si per hoc mulieris partum deceperit quisque tres annos unusquisque superaugeat in pane et aqua, ne homicidii reus sit [a 1Kb] .



IV. EX GRATIANO.
[Col. 0978A]

Qua poena sit feriendus qui necessitate coactus perjurat. (Ex Poenitentiali Theodori.)

Causa XXII, q. 5, c. 3. Si quis coactus pro vita redimenda, vel pro qualibet causa, vel necessitate perjurat: quia plus corpus quam animam dilexit, tres quadragesimas poeniteat. Alii vero judicant tres annos, unum ex his in pane et aqua.


Qui adulterae debitum reddit, tribus annis poeniteat. (Ex Poenitentiali Theodori.)

Causa XXXII, q. 1, c. 7. Si quis uxorem suam scit adulteram, et non vult dimittere eam, sed in matrimonio [Col. 0978B] habere, tribus annis poeniteat, et quandiu poenitet [b 1Kb] , abstineat se ab illa.


Sufficit illa confessio quae primum Deo, deinde sacerdoti offertur.

Unde Theodorus Cantuariensis ait in Poenitentiali suo: Quidam Deo solummodo confiteri debere peccata dicunt, ut Graeci. Quidam vero sacerdotibus confitenda esse percensent, ut tota fere sancta Ecclesia. Quod utrumque non sine magno fructu fit intra sanctam Ecclesiam: ita duntaxat, ut Deo qui remissor est peccatorum, peccata nostra confiteamur, et hoc perfectorum est, ut cum David dicamus: Delictum meum cognitum tibi feci et injustitiam meam non abscondi. Dixi: Confiteor adversum me injustitiam [Col. 0978C] meam, et tu remisisti impietatem peccati mei. Sed tamen Apostoli institutio nobis sequenda est, ut confiteamur alterutrum peccata nostra, et oremus pro invicem, ut salvemur. Confessio itaque quae soli Deo fit, quod est justorum purgat peccata [c 1Kb] . Ea vero quae sacerdoti fit, docet qualiter ipsa purgantur peccata. Deus namque salutis et sanctitatis auctor et largitor plerumque hanc praebet suae poenitentiae medicinam invisibili administratione, plerumque medicorum operatione [d 1Kb] .




[Col. 0977]
FRAGMENTA EX QUIBUSDAM CODICIBUS MANUSCRIPTIS. (C)



I. Ex Poenitentiali magistri Bartholomei Oxoniensis episcopi, cujus apographum mecum communicavit D. Tonelerius bibliothecae S. Victoris moderator vigilantissimus. De infirmis in periculo mortis constitutis. (Ex Poenitentiali Theodori.)
[Col. 0977D]

CAP. XLVIII. Ab infirmis in periculo mortis positis per presbyteros pura inquirenda est peccatorum confessio, [Col. 0978D] non tamen imponenda est illis poenitentiae quantitas, sed innotescenda, et cum amicorum orationibus et eleemosynarum studiis pondus sublevandum, si forte migraverint, ne obligati a communione alieni vel consortio veniae fiant. A quo periculo si divinitus erepti convaluerint, poenitentiae modum a suo confessore impositum diligenter observent. Et ideo secundum canonicam auctoritatem, ne illis janua [Col. 0979A] pietatis clausa videatur, orationibus et consolationibus ecclesiasticis sacra cum unctione olei animati, secundum statuta sanctorum Patrum communione viatici reficiantur. [a 1Kb] Si autem peccatum mortale fuerit sed occultum, innotescenda eis poenitentia quae imponeretur, si peccatum publicum esset; sed nulla sunt imponenda quae observari absque peccati publicatione non possunt, quale est extra ecclesiam poenitere, et similia quae nonnisi laicis et publice peccantibus sunt injungenda. Ex hoc vero intelligant ad quid teneantur ex merito, vel quantum eis parcatur, eo quod per secretam confessionem facti sunt ipsorum primi accusatores; et ut pro erubescentia quam sustinerent in publica poenitentia, abundantiorem cordis contritionem et devotionem, cum charitatis [Col. 0979B] operibus recompensent.



II. Ex interrogationibus ad confessionem dandam, quae subjiciuntur antiquissimae canonum Collectioni codicis viri clarissimi Antonii Vionis domini Herovallii.

Theodorus dixit: Monachus [b 1Kb] fornicationem faciens [Col. 0980A] cum puella, tribus annis poeniteat Si cum sanctimoniali, septem annis poeniteat. Laicus maculans se cum ancilla Dei, duobus. Si genuerit ex ea filium, tribus annis. Si sine concubitu, tribus quadragesimis. Quidam quadraginta dies judicant.



III. EX COLLECTIONE CANONUM, QUAE SERVATUR IN BIBLIOTHECA S. VICTORIS. CAP. CONTRA SIMONIAM. (Ex Theodoro.) Ut nullus ordinatus de ministeriis Ecclesiae aliquid vendere praesumat.

Si quis presbyter, aut diaconus inventus fuerit de [Col. 0980B] ministeriis Ecclesiae aliquid venundasse, quia sacrilegium commisit, placuit eum in ordinatione Ecclesiae non haberi. Judicio tamen episcopi dimittendum est, sive sit dignus, sive indignus, in suo recipi gradu.




[Col. 0979]
TITULI CAPITUM LIBRI POENITENTIALIS THEODORI
Quos Henricus Spelman edidit in Concil. Anglican. tom. I.
(C)

[Col. 0979C] Habetur, inquit, in celebri bibliotheca sancti Benedicti Cantabrigensis, liber iste Poenitentialis Theodori archiepiscopi Doroberniae; sed cum prolixior sit quam ut commode hic inseratur, nec facile concedatur venia transcribendi totum codicem, nos capitula solummodo vel potius capitulorum fastigia adnectemus.

    I. De initio creaturae.
    II. Praecepta legalia.
    III. Dogmata evangelica secundum Matthaeum.
    IV. Secundum Marcum.
    V. Secundum Lucam.
    VI. Secundum Joannem.
    VII. Qualiter apud orientales provincias Germaniae atque Saxoniae pro diversis criminibus poenitentiae observatur modus.
    VIII. De temperantia poenitentium.
    [Col. 0979D] IX. De diversis homicidiis.
    X. Item de poenitentia.
    XI. De poenitentibus ut a presbyteris non reconcilientur, nisi praecipiente episcopo ex concilio Africano.
    XII. Item ex concilio Carthaginensi de eadem re.
    XIII. De capitalibus criminibus.
    XIV. Incipiunt capitula de vitiis.
    XV. De inani gloria.
    XVI. De invidia.
    XVII. De ira.
    XVIII. De tristitia saeculi.
    XIX. De avaritia.
    XX. De ventris ingluvie.
    XXI. De luxuria.
    XXII. De fornicatione laicorum.
    XXIII. De observatione conjugatorum.
    XXIV. De fornicatione clericorum sive sanctimonialium.
    [Col. 0980C] XXV. De adulterio.
    XXVI. De incestuosis.
    XXVII. De homicidiis.
    XXVIII. De falso testimonio et mendacio.
    XXIX. De furto et incendio et sepulcrorum violatoribus.
    XXX. De perjurio.
    XXXI. De rapina et de usura; et qui hospites non recipit et mandata evangelica non implet.
    XXXII. De ebrietate et vomitu.
    XXXIII. De idololatria et sacrilegio; et qui angelos colunt, et maleficos, ariolos, veneficos, sortilegos, divinos et vota reddentes, nisi ad ecclesiam Dei; et in Kalendas Januarias, in cervulo et in vetula vadit, et mathematicos et emissores tempestatum.
    XXXIV. De sodomitis, et mollibus, et immundis pollutionibus.
    [Col. 0980D] XXXV. De maledictione et detractione.
    XXXVI. De communione haereticorum.
    XXXVII. De discretione ciborum mundis et immundis.
    XXXVIII. De his qui ecclesiastica jejunia absque necessitate dissolvunt: et de his qui venationes exercent.
    XXXIX. De otiositate, et verbositate, et somnolentia.
    XL. De inobedientia et blasphemia.
    XLI. De cogitationibus malis.
    XLII. De verbo otioso.
    XLIII. De curiositate.
    XLIV. De baptismo reiterato, et de opere die Dominico, et qui die Dominico jejunant.
    XLV. De negligentia Eucharistiae.
    XLVI. De negligentia novi ac sanctificati panis, sive de aliis creaturis.
    XLVII. De reconciliatione poenitentium.
    [Col. 0981A] XLVIII. De communione Judaeorum vel gentilium.
    XLIX. De presbyteris qui morientibus poenitentiam denegant, et qui infirmos non baptizant.
    L. Quod Graeci singulis Dominicis communicent.
    LI. De commemoratione defunctorum, vel de missa pro eis. Et cur tertius, septimus, vel trigesimus anniversarius dies celebretur.
    LII. De ritu mulierum in ecclesia.
    LIII. De ecclesia in qua mortuorum cadavera fidelium sive infidelium sepeliuntur.
    LIV. De reliquiis sanctorum, vel ritu sacerdotum, et diaconorum, laicorumque in ecclesia.
    LV. Quod nulli sit ultima poenitentia deneganda.
    LVI. De his qui morientibus poenitentiam denegant.
    LVII. De poenitentiarum diversitate.
    LVIII. De reconciliatione. Item de eadem re.
    LIX. De clericis sive de ecclesiasticis ordinibus.
    LX. De diversitate ordinum.
    [Col. 0981B] LXI. De electione sacerdotalium ordinum.
    LXII. Item de electione. Gregorius dicit.
    LXIII. Item canones sanctorum de electione episcoporum.
    [Col. 0982A] LXIV. Si episcopus a metropolitano admonitus pro synodo, vel ordinatione episcopali venire distulerit. Ex concilio Agathensi.
    LXV. De ordinatione archiepiscopi.
    LXVI. De electione indignorum canon sanctorum.
    LXVII. Item ex concilio Chalcedonensi titulo secundo, quod non debeant officia ecclesiastica per pecunias ordinari.
    LXVIII. Item de elapsis graduum.
    LXIX. De accusationibus et excusationibus.
    LXX. Gregorius Joanni defensori qualiter de episcopo Januario observandum sit, sive de aliis episcopis injuste condemnatis.
    LXXI. De juramentis episcoporum.
    LXXII. De vexatione episcoporum.
    LXXIII. De pastore et praedicatore.
    LXXIV. Verba Ezechielis prophetae.
    LXXV. Item de pastore.
    LXXVI. De episcopis et presbyteris.
    [Col. 0982B] LXXVII. De quotidianis operibus episcoporum.
    LXXVIII. Augustinus Aurelianensis episcopus dicit.






[Col. 0981]
CAPITULA QUAEDAM A. R. ac doctissimo D. Luca Dacherio edita Spicil. tomo IX, cum Poenitentiali Theodori collata et emendata.

[Col. 0981B] In capitulis Theodori legitur cap. VIII. Laborant excepto Dominico die. In Poenitentiali: Et laborant sive Dominico die. Vide notas.

In cap. XIII. In tertia provicinitate provinciae carnis, secundum Graecos licet nubere. In Poenit. In [Col. 0981C] tertia propinquitate carnis.

In eodem capitulo: In tertia provincia non licet uxorem alterius post obitum ejus habere. In Poenit. In tertia tamen propinquitate non licet.

In cap. XIX. Et propinquis ejus oportet jejunare quinta die. In Poenit. Et propinquos ejus oportet jejunare septem diebus.

In cap. XXIII. Similiter et pecora, si necesse est, pro eo aequali. In Poenit. Similiter pecora aequali pretio possunt mutari, si necesse sit.

In cap. XXV. In Coena vero Domini incenditur in Natale sanctorum pro reverentia diei. In Poenit. Incensum Domini incendatur in Natali sanctorum pro reverentia diei.

[Col. 0981D] In cap. XXIX. In illa die ante Natale Domini, etc., manducant Romani; Graeci dicto vespere missam cantant. In Poenit. Manducant Romani; Graeci vero dicta vespere missa coenant.

In cap. XLII. Clericis nullatenus pugnare licet, nisi in multitudine aut consilio servorum Dei. In Poenit. Multorum licet sit consilio servorum Dei. Vide notas.

In cap. XLVI. Nec episcopus debet violenter in loco. In Poenit. Nec episcopus debet violenter retinere abbatem in loco suo.

[Col. 0982B] In cap. XLVIII. Et dimittat in priore loco presbyterum. In Poenit. Et dimittat in priorem locum.

In cap. LXXIV. Si praegnantem mulierem comparat aliquis prius liberam, liber est; qui generatus est, servus. In Poenit. Si praegnantem mulierem quis [Col. 0982C] comparat, liber est ex ea generatus. Vide notas.

In cap. LXXVI. Ille infirmatus, si illa infirmata, omnino consensu amborum separentur. In Poenit. Vel ille infirmatus, seu illa infirmata, tamen nisi cum consensu amborum non separentur.

In cap. LXXXIX. Episcopus et abbas hominem sceleratum servum possunt habere. In Poenit. Hominem scelerati servum possunt habere.

In cap. XC. Ibique missas pro eis celebrare; deinde cum cantatione ad sepulturas. In Poenit. Deinde cum cantatione portare ad sepulturas.

In cap. CII. Desponsatam puellam non licet parentibus tradere alicui, nisi illa omnino resistat; tamen ad monasterium licet. In Poenit. Puellam desponsatam [Col. 0982D] non licet parentibus dare alii viro, nisi illa omnino resistat: tamen ad monasterium licet ire, si voluerit.

In cap. CX. Qui Evangelium tantum legit, CULPAM super humerum ponit, non sic in caeteris lectionibus. In Poenit. Presbyter si responsoria cantat in missa, CAPPAM suam non tollat, sed evangelium legens super humeros ponat.

Sic capitula quae vix intelligi poterant, ope veterum codicum Poenit. ita emendantur, ut ex eis verus ac certus sensus nunc facile deprehendatur.




[Col. 0983]
POENITENTIALE NOSTRUM Cum quibusdam capitulis et canonibus ex ipso Poenitentiali Theodori excerptis collatum, unde colliguntur non solum variae lectiones, sed etiam auctoritates maximi momenti, quibus ipsius Poenitentialis veritas et auctoritas comprobantur. (C)



CAPUT I POENITENTIALIS.
[Col. 0983A]

In ecclesia ubi mortuorum cadavera infidelium sepeliuntur, sacrificare non licet. Aliter ex capitulis a R. D. Luca Acherio editis, habet cap. LXVIII: In ecclesia sanctificata nulli mortui sepeliuntur. Si autem ibi mortui, antequam fuerit sanctificata, sepulti sunt, non sanctificetur.

Sed si apta videtur ad consecrandum, inde evulsa et rasis vel lotis lignis ejus reaedificetur. Si haec consecrata prius fuit, missas in ea celebrare licet, si religiosi ibi sepulti sunt. Alias ex eodem capitulo supra notato: Si inde mutata fuerit in altero loco, vel laventur tabulae, quaecunque etiam ecclesia mutata fuerit in alio loco, iterum sanctificetur; si vero in ipso loco, et ei mutata fuerit, aqua aspergetur sancta. [Col. 0983B] Sed ex concilio Agrippinensi Burchardus, Ivo et Gratianus, ut legitur in Poenitentiali, referunt his paucis mutatis: Burch., lib. III, c. 38, ex concilio Agrippinensi, c. 23: inde evulsis corporibus et rasis parietibus, etc. Grat. Decret. III p., dist. 50, c. 28: et rasis parietibus vel tignis ejus loci.

Si vero paganus, sic mundare et jactare foras melius est. Al. cap. XXXVI: Gentiles mortui de locis sanctorum ejiciendi sunt. Burch., lib. III c. 13; Ivo. p. III, c. 15; Grat., Decret. III p., d. 1. c. 27, ex concilio Aurelianensi c. 3: Ecclesiam, in qua paganus sepultus est, non liceat consecrare, neque missas in ea celebrare, sed jactari foras, et mundari oportet.

Laicus non debet in ecclesiis lectionem, nec alleluia [Col. 0983C] dicere, sed psalmos tantum aut responsoria sine alleluia. In cap. XXVII transponuntur verba. Apud Burch. vero l. VIII, c. 87; Ivo p. III, c. 105 eodem ordine quo jacent in Poenit. leguntur, ac citantur ex concil. Mogunt. c. 18.



CAP. II POENIT.

Episcopo licet in campo confirmare, si necesse sit. Burch., lib. IV, c. 68, ex concilio Rhemensi, c. 10: Episcopo liceat in campo, si necesse sit, confirmare.

Episcopus non debet abbatem cogere ad synodum ire, nisi etiam aliqua rationabilis causa sit. Burch., l. VIII c. 73, ex concilio Turonensi, c. 2: Episcopus non debet abbatem cogere ad synodum ire nisi aliqua rationabilis causa consistat.

[Col. 0983D] Si quis presbyter ordinatus deprehendit se non esse baptizatum, baptizetur et ordinetur iterum, et omnes quos prius baptizavit. Cap. LXVII: Quicunque dubitat de baptismo, iterum baptizetur. Burch., lib. IV, c. 74; Ivo, p. I, c. 268; Gr. decret. II p., c. 1, q. 1, c. 9: Si presbyter ordinatus deprehenderit se non esse baptizatum, baptizetur et ordinetur iterum. Ivo [Col. 0984A] ex concil. apud Compend. c. 5, addit quod habet vet. cod. Poenit.: Et omnes quos prius baptizavit.

Non licet diacono, laico poenitentiam dare. Sed episcopi aut presbyteri dare debent. Cap. XLIII. Non licet diacono alicui judicare poenitentiam, sed episcopis aut presbyteris. Ad marg. ponitur emendandi causa: indicere. Hoc tamen vocabulo. Judicare poenitentiam, alibi utitur Theodorus in cap. de Abbat. Nec libertas monasterii est poenitentiam saecularibus judicare. Et post Theod. conc. Germanicum I, c. 2: Et unusquisque praefectus unum presbyterum qui hominibus peccata confitentibus judicare et indicare poenitentiam possit. Concil. Vermeriense, c. 1: Sed poenitentiam ejus judicamus. Regino, l. I, de Eccl., discip., c. 95. Sic nec poenitentium judicia alii usurpare debent. [Col. 0984B] Quod repetitur a Burch. lib. XIX, c. 153. Atque hoc idem habet antiquissimus codex ordinis Romani in bibliotheca abbatis Constantini Goetani, ex quo V. C. I. Morinus haec verba citata retulit lib. IV Poenit., cap. 18.



CAP. III POENIT.

In ordinatione episcopi debet missa cantari ab ipso episcopo ordinante. Cap. Theod. I: In ordinatione episcopi, vel presbyteri, sive diaconi vel subdiaconi oportet episcopum missam agere. Burch., l. I, c. 225; Ivo, p. IV, c. 338, ex dictis Theod. Arch.: In ordinatione episcopi, ipse qui ordinat missam celebrare debet, et qui ordinatur similiter.



CAP. IV POENIT.

[Col. 0984C] Nullum perfectum credimus in baptismo, confirmationem episcopi non disputamus; tamen in Nicaena synodo fuit chrisma constitutum. Cap. IV: Nullum perfectum credimus in baptismo sine confirmatione episcopi: tamen non desperamus.

Pannos chrismatos iterum super alium baptizatum imponi non est absurdum. Burch., l. IV, c. 94, ex concil. apud Bellovacum, c. 8: Si quis voluerit chrismatis pannum iterum linire, et super alium baptizatum mittere, non est absurdum. Gr. decret., II p., d. 4, c. 121: Chrismate pannum.

In catechumenae et baptismate et confirmatione unus potest esse pater, si necesse sit. Non est tamen consuetudo. Per singula singuli suscipiunt. Burch., l. IV, c. 24, ex conc. Mogunt.: In catechumenae [Col. 0984D] et in baptismo et in confirmatione unus pater potest fieri, si necessitas cogit. Non est tamen consuetudo Romana. Sed per singula singuli suscipiunt.

Non licet alium suscipere qui non est baptizatus. Burch., l. IV, c. 26, ex concil. Mogunt., c. 2: In baptismo vel in chrismate non potest alium suscipere [Col. 0985A] in filium, qui non est baptizatus vel confirmatus. Idem apud Ivo, p. I, c. 220.

Non licet baptizatis cum catechumenis manducare: quanto magis gentilibus. Burch., l. IV, c. 95: Catechumeni manducare non debent cum baptizatis, neque osculum eis dare, quanto minus gentilis.



CAP. V POENIT.

Sed licet Dionysius Areopagita dicat blasphemiam Deo facere, qui missas offert pro malo homine, Augustinus tamen dicit pro omnibus Christianis hoc esse faciendum, quia hoc vel eis proficit aut offerentibus aut petentibus. Cap. LVI: Blasphemias Domino agit, qui missas Domino offert pro malo homine. Augustinus dicit omnibus Christianis esse faciendum quod vel ei proficit, aut offerenti, aut viventes [Col. 0985B] consoletur. Burch. et Ivo legerunt quod est in vet. cod. Poen., his tantum mutatis: quia vel eis proficit aut offerentibus, aut petentibus proderit. Apud Burch. l. III, c. 65, et apud Ivo., l. III, c. 67: quia vel eis proficit, aut offerentibus proderit.



CAP. VI POENIT.

Monacho non licet votum vovere sine consensu abbatis, sin minus, frangendum est. Burch., l. VIII, c. 9; Ivo, p. VII, c. 32; et Grat. Decret., II p., caus. 20, q. 4, c. 2, ex dictis Basilii: Monacho, etc. Si autem voverit, frangendum erit.



CAP. VII POENIT.

Mulieres non velent altare de corporali, nec oblationes super altare, neque calicem ponant; neque [Col. 0985C] stent inter ordinatos in ecclesia; neque in convivio sedeant inter sacerdotes. Burch., l. VIII, c. 84, ex concilio Rhemensi praesente Ludovico imper., c. 5: Femina non det poenitentiam, nec corporale cum oblatione, nec calicem super altare ponat, nec inter ordinatos stet in ecclesia, nec sedeat inter sacerdotes in convivio.



CAP. VIII POENIT.

Graeci carnes morticinorum non dant porcis. Pelles tamen ad calceamenta et lanam et cornua accipere licet, non ad aliquid sanctum. Capit. X: Graeci autem morticinam non dant porcis suis. Pelles vero morticinorum ad calceamenta, etc., licent accipi: sed non, etc.



CAP. XI POENIT.

Mulier tribus mensibus abstineat se a viro suo quae [Col. 0985D] concepit ante partum, et post tempus purgationis, hoc est, quadraginta diebus et noctibus sive masculum et feminam genuerit. Cap. XXI: Mulieres menstruo tempore non intrent ecclesiam, neque communicent nec sanctaemoniales nec laicae. Si praesumant, tribus hebdomadibus poeniteant quae intrant ecclesiam ante mundum sanguinem post partum, id est, 40 diebus.

Legitimum conjugium non licet separare sine consensu amborum: potest tamen alter alteri licentiam dare accedere ad servitutem Dei in monasterio, et sibi nubere, si in primo conjugio erat secundum Graecos. Regino, lib. II de Eccl. disc., c. 107, ex dictis Hieronymi. Additur quintum, quando sive vir, sive mulier ex consensu religionem ceperit, licet alteri [Col. 0986A] accipere novum conjugium, sed puerum vel puellam. Vide excerp. Egberti Eborac. arch., c. 118. Item canon Africanensis. Legitimum igitur conjugium non licet separari sine consensu amborum: potest tamen alter alteri cum consilio episcopi licentiam dare ad servitutem Dei accedere. Quidam etiam dicunt: Sive vir sive mulier ex consensu religionem ceperit, licet alterum accipere novum conjugium, sed puellam vel puerum, si continens esse non poterit quod non laudo. Idem addit Theodorus aliis verbis: Et tamen non est canonicum. Quicunque attente perlegerit Hieronymum, et canones conc. Afric., non diffitebitur haec citata ex Hieronymo et canone conc. Afric. ad Theodorum potius pertinere.

Muliere mortua licet viro post mensem alterum [Col. 0986B] accipere. Mortuo viro post annum licet mulieri alterum tollere virum. Excerpt. Egb. Ebor., c. 116. Synodus dixit: Muliere mortua licet viro post mensem accipere alteram; post annum vero licet mulieri accipere alterum virum

Si mulier discesserit a viro suo despiciens eum, et nolens reverti et reconciliari viro, post quinque annos cum consensu episcopi aliam accipere liceat uxorem. Excerpt. Eborac. archiep., c. 122. Canon dicit: Si mulier discesserit a viro suo, etc., post quinque vel septem annos, cum consensu episcopi ipse aliam accipiat uxorem, si continens esse non poterit, et poeniteat tres annos, vel etiam quandiu vixerit; quia juxta sententiam Domini, moechus comprobatur

Si in captivitate per vim ducta redimi non potest, [Col. 0986C] post annum alterum accipere. Item si in captivitate ductus fuerit vir ejus, quinque annos exspectet. Similiter autem et mulier, si talia contigerint. Excerpt. Egb. Eborac. arch., c. 122. Canon dicit: Si cujus uxor in captivitatem ducta fuerit, et ea redimi non poterit, post annum septimum alteram accipiat. Et si postea propria, id est prior mulier de captivitate reversa fuerit, accipiat eam, posterioremque dimittat. Similiter autem et illa, sicut superius diximus, si viro talia contigerint, faciat.

Duo quoque fratres duas sorores in conjugio possunt habere; et pater filiusque, matrem et filiam. Cap. LXXV: Patri et filio matrem et filiam licet in matrimonio habere.

[Col. 0986D] Si vir et mulier conjunxerint se in matrimonio, et postea dixerit mulier de viro suo non posse; si quis poterit probare quod verum sit, accipiat alium virum. Rhaban., in ep. ad Heribaldum, cap. 29: Non cum auctoritate, sed de quorumdam statutis respondemus, in quibus scriptum est: Vir et mulier si se conjunxerint matrimonio, et postea dixerit mulier de viro quod non possit ei nubere, si potest probare per justum judicium quod verum sit, accipiat alium. Regino, lib. XI, c. 242: quod non possit coire cum ea. Addit Burch., l. IX, c. 40: Si autem ille aliam acceperit separentur. Ivo, p. VIII, c. 79: Accipiat alium: eo quod juxta Apostolum non potuit illi reddere vir suus debitum.

Puellam desponsatam non licet parentibus dare [Col. 0987A] alii viro, nisi illa omnino resistat; tamen ad monasterium licet ire si voluerit. Illa autem desponsata, si non vult habitare cum eo viro cui est desponsata, ei pecunia quam dedit, et tertia pars addatur. Cap. LXXXI: Desponsata mulier viro; deinde non vult habitare cum ea, reddat pecuniam quae ipsi datur; et tertiam partem substantiae addat. Priora verba ut in vet. cod. Poenit. leguntur apud Burch., lib. VIII, exceptis his verbis quae desunt: nisi illa omnino resistat.



CAP. XII POENIT.

Si servum et ancillam dominus amborum in matrimonium conjunxit, postea liberato servo vel ancilla, si non potest redimi quae in servitio est, libero licet ingenuam conjungere. Cap. LXXI: Si servus sit, [Col. 0987B] et ancilla domini servum illum liberum non vult cum illa nubere, dimitte accipere, si illa non potuerit ad eum. Quae verba nimium depravata ad genuinum et apertum sensum restituuntur praecedenti lectione [Col. 0988A] vet. cod. Poenit. quam rectam esse confirmant excerptiones Egberti Eborac., cap. 124, Canon dicit: Si servum et ancillam dominus amborum in matrimonio conjunxerit, postea liberato servo vel ancilla, si non potest redimi qui in servitio est, libero licet, sicut quibusdam placet, ingenuam conjungere; sed tamen juxta sententiam Domini moechus probatur.



CAP. XIII DE POENIT.

Jejunio legitima tria sunt in anno: quadraginta ante Natale Domini, et post Pentecosten quadraginta dies. Cap. 109: Jejunia legitima sunt tria in quadragesimis.

Infirmis licet omni hora cibum et potum sumere, quando desiderant vel possunt, si opportune possunt. [Col. 0988B] Burch., l. XVIII, c. 20, ex concil. Mogunt. c. 20: Infirmis licet omni hora cibum potumque sumere, quotiescunque desiderant.




[Col. 0987]
POENITENTIALE THEODORI Collatum cum quibusdam testimoniis, quae ex eo deprompta laudantur sub nominibus suppositis Hygini papae, Fabiani, etc. Atque haec testimonia certo ac vero auctori Theodoro restituuntur.

[Col. 0987B] Cum apud omnes viros doctos constet quae vulgo laudantur ab auctoribus recentioribus sub nominibus Hygini papae, Fabiani, Eutychiani, etc., esse supposita, et variis hinc inde excerptis testimoniis contexta; sufficit ea quae pertinent ad Theodorum, ipsi [Col. 0987C] ut vero ac certo auctori restituere, sicut jam plura aliis patribus a viris doctissimis restituta sunt.

Grat. Decret., II p., caus. 27, q. 2, c. 27. Desponsatae puellae non prohibentur monasterium eligere. Probatur itidem auctoritate Eusebii papae dicentis: Desponsatam puellam non licet parentibus alii viro tradere: licet tamen illi monasterium eligere. Illud est desumptum ex Poenit. Theod., in quaestionibus conjugiorum, ubi sic: Puellam desponsatam non licet parentibus, etc.

Decret., II p., caus. 28, q. 1, c. 2: [a 1Kb] In fidelis potestate sit, post baptismum uxorem recipere, quam ante dimiserat. Ex decreto Eutychiani papae: Si quis gentilis gentilem uxorem dimiserit ante baptismum, [Col. 0987D] post baptismum in potestate ejus erit eam habere, vel non habere. Hoc pertinet ad Theodorum qui ita in quaestionibus conjug.: Si quis dimiserit gentilem uxorem, etc.

Apud Grat. sequitur c. 3: Fidelis infidelem discedentem sequi non cogitur. Idem Eutychianus papa: Simili modo, si unus ex conjugatis baptizatus est, [Col. 0988B] et alter gentilis, et sequi non vult, sicut dicit Apostolus: Infidelis si discedit, discedat. Istud quoque est Theodori qui haec subjungit: Simili modo, si quis eorum baptizatus est, alter gentilis, etc.

[Col. 0988C] Decret., II p., caus. 35, q. 2, c. 3: Affines in quinta generatione copulari possunt: in quarta si fuerint inventi, non separentur. Item Fabianus papa: De propinquis qui ad affinitatem per virum et uxorem veniunt, defuncta uxore vel viro, et quinta generatione conjungantur: in quarta, si inventi fuerint, non separentur. In tertia vero propinquitate non licet uxorem alterius accipere post obitum ejus. Aequaliter vir conjungatur in matrimonio eis quae sibi consanguineae sunt, et uxoris suae consanguineis post mortem suae uxoris. Eadem paulo post citat sub nomine Julii papae in eadem caus. et quaest., c. 13. Sed ista pertinent ad Theodorum qui sic in quaest. conjug.: In tertia propinquitate carnis licet nubere secundum Graecos, sicut in lege scriptum est; in quinta secundum [Col. 0988D] Romanos, tamen in tertia non solvunt, si post factum fuerit. Ergo in quinta generatione conjungantur. Et sic de caeteris.

Ex quibus omnibus patet maximae auctoritatis esse Poenitentiale Theodori, atque optimum codicem ms. quo usi sumus.




[Col. 0989]
CANONES SELECTI EX ANTIQUISSIMA CODICIS HEROVALLIANI CANONUM COLLECTIONE. DE DOCTRINA ET DISCIPLINA ECCLESIASTICA, QUAE IN SUPERIORIBUS MONUMENTIS PROPOSITA EST.



PRAEFATIO.

Ad exponendam ecclesiasticam disciplinam quae in superioribus monumentis proponitur, aptissima est canonum collectio, quam una cum pluribus antiquis codicibus mss. de thesauro suo liberaliter mihi suppeditavit vir clarissimus Antonius Vion dominus d'Hérouval. Quaecunque enim ex ea selegimus aperte declarant varios ritus qui in Poenitentiali Theodori ac ipsius capitulis leguntur, etiam qui videntur maxime singulares, cum Patrum testimoniis et antiquis utriusque Ecclesiae, tum Orientalis tum Occidentalis, canonibus omnino consentire.

Hujus vero collectionis, quae divisa est in 92 titulos et quam subsequitur liber Poenitentialis, apographum tantum se vidisse testatur Joannes Morinus in appendice lib. de Poenitentia his verbis: »Tres codices Andegavenses citamus, qui Poenitentiales libelli non abs re dici possunt, etc. Primus Poenitentialis ex illis tribus quos exhibemus reperitur in fine antiquae Collectionis canonum, cujus apographum tantum vidimus et habemus: divisa est in 92 titulos. Conciliorum canones, pontificum decreta et Patrum sententiae ex quibus compilata est, omnia sunt antiqua.« Cum vir doctissimus illud solummodo generatim ac obiter dixerit, nos quaecunque in hac collectione praecipua sunt colligentes, ipsius antiquitatem atque excellentiam quibusdam argumentis validissimis demonstrabimus.

I. Collectio canonum codicis Herovalliani nullis foedata est Pseudo-Isidori epistolis. Unde cuique erudito facile est intelligere non solum Gratiani, Ivonis, Burchardi collectionibus, sed etiam Reginonis, imo et Isidoriana collectione antiquiorum esse; cum falsis istius collectionis mercibus caeterae collectiones subsequentes eo turpius deformatae sint, quo ad posteriora tempora deveniunt. Sed quod ad Poenitentiale Theodori notavimus, nempe Isidorianae collectionis auctorem non esse Isidorum Hispalensem, illud idem confirmat antiqua collectio canonum codicis Herovalliani; quod licet epistolas quasdam Isidori Hispalensis integras referat, nusquam tamen Isidorianae collectionis epistolarum meminerit. Perperam igitur Hincmarus, et qui hujus auctoritatem sequuntur, hanc collectionem Isidoro Hispalensi episcopo tribuunt; quae tribuenda est Pseudo-Isidoro, quam ab Hispania in Gallias allatam Riculfus Moguntinus episcopus primum evulgavit, ut ipsius Hincmari auctoritate in epistola adversus Hincmarum Laudunensem episcopum diserte probat Christophorus Justellus in praefatione de veteri codice canonum Ecclesiae universae, ejusque auctoritate.

II. Non solum nullis foedata est epistolis a Pseudo-Isidoro confictis collectio canonum codicis Herovalliani, verum etiam genuinas, quae postmodum innumeris mendis et interpollationibus corruptae sunt, integras atque illaesas exhibet. Cujus rei haec una ratio esse potest summa antiquitas. Ne autem hoc gratis proferri videatur, observandum est ad emendandas D. Gregorii epistolas etsi Petrus Gussanvillaeus quam plurimis codicibus mss. usus fuerit, quia tamen admodum rari sunt vetustissimi, multa superfuisse quae absque ullius codicis ms. auctoritate, sed sola ingenii perspicacitate Gregorii non esse recte pronuntiavit: atque haec eadem, duobus tantum exceptis quorum rationem reddimus, abesse ab epistolis Gregorii in collectione codicis Herovalliani relatis, a qua absunt quaecunque et a Gregorio I et a caeteris pontificibus Romanis sunt aliena. Unde quasdam loquendi formulas posterioribus temporibus usitatas ista collectio vetustissima non admittit. Verbi gratia, cum sic Ecclesia describitur: ECCLESIA CATHOLICA, APOSTOLICA ET ROMANA; ubicunque hoc vocabulum, ROMANA, legitur in epistolis pontificum Romanorum quarti et quinti saeculi, illud abest ab iisdem epistolis in collectione codicis Herovalliani citatis: verum non quaedam verba aut quasdam lineas, sed multa absona per paginas integras epistolis pontificum Romanorum addita fuisse ex eadem collectione clare ostendimus. Praeterea collectio codicis Herovalliani quosdam libros sub nominibus suppositis ab auctoribus posteriorum temporum licet antiquorum laudatos, certis ac genuinis auctoribus vindicat. Verbi gratia, libri de Vita contemplativa ab auctoribus noni saeculi vulgo Prospero tributi, in hac collectione Juliano Pomerio certo ac vero juxta Isidorum Hispalensem auctori recte ascribuntur. Quae omnia manifestissime probant collectionem codicis Herovalliani antiquissimam esse atque praestantissimam.

III. Collectio codicis Herovalliani utitur canonum Graecorum interpretatione antiquissima, videlicet canonum Nicaenorum interpretatione Rufiniana, quae potius sensum quam ipsa verba breviter sententioseque profert, eodem fere modo quo citantur in antiquis canonibus synodorum Ecclesiae Gallicanae. Sic canon 1 Nicaenus summatim refertur a Patribus synodi Arelatensis II, can. 7. Ita canon 2 Nicaenus in eadem synodo Arelatensi, can. 1. Canon 3 Nicaenus in eadem synodo Arel., can. 3. Canon 4 Nicaenus in eadem synodo Arel. can. 5. Canon Nicaenus 9 in eadem synodo Arelat., can. 10, ubi cum interpretatione Rufini adeo convenit, ut licet Graecum, Isidorus et Dionysius dicant tres annos, synodus Arelatensis legat, quinque annos, ex iisdem prorsus verbis interpretationis Rufinianae. Quocirca mirari subit quod vir doctus Christophorus Justellus ut probet, in praefatione de veteri codice Ecclesiae universae, canones Nicaenos et alios in synodis antiquis Ecclesiae Gallicanae citari solere ex interpretatione quae reperitur apud Isidorum Mercatorem, lectorem remittat ad synodum Arelatensem II, quae interpretationem Rufinianam ubique adeo amplectitur, ut nec ipsius errata omittat. Quod vir eruditissimus Jacobus Sirmondus animadvertit in notis ad canonem 15 ejusdem synodi his verbis: »Hic vero canon totus est ex canone 18 Nicaeno: non ut synodus ipsa legitur, sed ut a Rufino interpretatus est canon 20, etc. At synodus Nicaena, ut Graeca sunt exemplaria, non prohibet diaconis ne praesentibus presbyteris eucharistiam dividant, sed ne presbyteris ipsis porrigant.« Et in notis ad can. 16: »Et hoc rursum editionis [Col. 0991] est Rufinianae can. 21: Et Paulianistae, qui sunt Photiniani, rebaptizentur. Nicaena enim synodus de Photinianis, qui exorti nondum erant, statuere non potuit: solos vero Paulianistas commemorat canone 19, unde hic excerptus est.« Canonum aliorum conciliorum eamdem saepius adhibet interpretationem canonum concilii Nicaeni interpretationi Rufinianae similem, quae passim legitur in conciliis Valentino, Rhegensi, Andegavensi, Turonico I, Agathensi, Epaonensi et aliis, atque apud Gregorium Turonensem, scilicet de canonibus qui tunc temporis quasi apostolici haberentur. Non diffitendum est veterem interpretationem, quae habetur in collectione Isidori ab antiquis synodis Ecclesiae Gallicanae adhibitam fuisse, necnon Dionysianam: quibus in locis observamus ab hujusmodi interpretatione vetustissimam collectionem codicis Herovalliani cum antiquis Ecclesiae Gallicanae canonibus consentientem parum differre. Ex quibus duo colligere licet, primum hanc vetustissimam collectionem ad usum Ecclesiae Gallicanae compositam fuisse: deinde quoquomodo accipiatur promiscuus ille variarum interpretationum usus quem usurpat collectio canonum codicis Herovalliani, eam saltem temporibus Caroli Magni anteriorem esse, cui cum exemplar Dionysianum delatum esset ab Adriano papa I, deinceps Dionysiana illa Graecorum canonum perpetuo usa est Ecclesia Gallicana: sicque factum ut in Ecclesia Latina canonum ecclesiasticorum non modo sensus idem, sed eadem etiam pene ubique vox fuerit; quemadmodum id perspicue demonstrarunt viri clarissimi Christophorus Justellus in praefatione de veteri codice canonum Ecclesiae universae, Jacobus Sirmondus in praefatione ad Concilia antiqua Galliae, et nuper vir doctissimus Paschasius Quesnel in egregia hac de re dissertatione, quae exstat tom. II Operum sancti Leonis.

IV. De titulo canonum Africanorum et de numero sive aera saepius consentit collectio codicis Herovaltiani cum canonum codice ms. Barberino, qui in Conciliis ultimae editionis et a pluribus viris doctissimis ut antiquissimus laudatur.

V. Postremo omnia esse antiqua in hac collectione declarat index canonum et alter episcoporum qui canones subterfirmaverunt: qui omnes temporibus Caroli Magni superiores sunt.

Ne vero quippiam extraneum aut inutile proferre videamur, pluribus omissis, ut declarat index capitum collectionis codicis Herovalliani, ea tantum ex hac collectione selegimus quae et ad disciplinam Poenitentialis Theodori exponendam pertinent, et quae quidem maxime observanda sunt, tum propter varios numeros, quorum quidam indicant, multos canones in editis desiderari, tum quidem ob ipsos canones qui in editis desiderantur, tum denique propter varias lectiones quibus nova Conciliorum editio illustratur. In quibus colligendis sicut et in caeteris rebus notandis, tibi certum sit, lector, si non potuerim primas habere sapientiae, secundas saltem me habiturum modestiae partes; ut cum viro sapientissimo modestissimoque Augustino loquar, qui ita de suis operibus in prologo Retractationum: »Neque enim quisquam, nisi imprudens, ideo quia mea errata reprehendo me reprehendere audebit. Sed si dicit non ea debuisse a me dici quae postea mihi etiam displicerent, verum dicit et mecum facit: eorum quippe reprehensor est quorum et ego. Neque enim ea reprehendere deberem, si dicere debuissem. Sed qui primas non potuit habere sapientiae, secundas habeat partes modestiae.«



CAPUT PRIMUM. DE FIDE CATHOLICA ET SYMBOLO.
[Col. 0991A]

Canon Augustodunensis, aera 1.

Si [a 1Kb] quis presbyter, diaconus, [Vulg. add., subdiaconus] vel clericus Symbolum [b 1Kb] apostolorum et fidem sancti Athanasii non recensuerit, ab episcopo condemnetur.


Canon Toletanus, [c 1Kb] aera 2.

Pro reverentia sanctissimae fidei, et ad corroborandas hominum invalidas mentes [d 1Kb] , sancta constituit synodus, ut per omnes ecclesias Hispaniae, Galliae, [e 1Kb] vel Gallitiae, secundum formam Orientalium ecclesiarum, Symbolum [f 1Kb] editum in Constantinopoli a 150 episcopis sanctis omnibus diebus Dominicis recitetur [praedicetur], priusquam oratio Dominica dicatur, [Col. 0992A] ab omni populo voce clara decantetur; quo et fides verum testimonium [manifestum] habeat, et ad Christi corpus et sanguinem praelibandum pectora populorum fide purificata assumantur [accedant].



CAPUT III.


Sententia papae Leonis [g 1Kb] de apocrypha scriptura.

Curandum ergo est, et sacerdotali diligentia maxime providendum, ut falsi [Vulg., falsati] codices et a sincera veritate discordes in nullo usu lectionis habeantur, quia habent semina falsitatum. Non solum autem haec [h 1Kb] interdicenda sunt, sed etiam penitus auferenda atque ignibus concremanda; quia quamvis sint in illis quaedam quae videantur habere speciem pietatis, nunquam tamen vacua sunt venenis: et per fabularum illecebras hoc latenter operantur, ut [Col. 0993A] mirabilium [a 1Kb] narrationum seducti quique admiratione, laqueis cujuscunque erroris implicentur. Unde si quis episcoporum apocrypha haberi [per domos] non prohibuerit, vel eos libros qui ab haereticis [b 1Kb] vitiati sunt in ecclesia permiserit legi, haereticum se noverit judicandum; quoniam qui alios ab errore non revocat, seipsum errare demonstrat. [c 1Kb] Tractatus autem sancti Hieronymi Ambrosii, et Augustini, et caeterorum sanctorum Patrum, expositionesque Novi ac Veteris Testamenti quae a nominatissimis doctorum orthodoxorum Patribus factae sunt, prout ordo poscit, in ecclesia legantur.



CAPUT IV. [d 1Kb] DECRETALIS DE RECIPIENDIS ET NON RECIPIENDIS LIBRIS.


[Col. 0993B] Haec scripta sunt a [e 1Kb] Gelasio papa cum LXX episcopis eruditis.

Post propheticas, et evangelicas, atque apostolicas Scripturas, quibus Ecclesia catholica per gratiam Dei fundata est, [f 2Kb] has suscipi eadem ecclesia non prohibet. I sanctam synodum Nicoenam, [g 1Kb] et Constantinopolitanam, et Ephesinam primam, et Chalcedonensem quae est quarta synodus.


[Col. 0994A] CONTINUATIO DECRETALIS.

Item opuscula [h 1Kb] sancti Cypriani martyris Carthaginensis. Opuscula beati Gregorii Nazianzeni. Opuscula sancti Basilii Cappadoceni. Opuscula sancti Joannis Constantinopolitani. Opuscula beati Theophili Alexandrini. Opuscula sancti Athanasii Alexandrini. Opuscula sancti Hilarii Pictaviensis. Opuscula sancti Augustini Hipponiensis Opuscula Prosperi. Opuscula beati Leonis papae. [i 1Kb] Opuscula atque tractatus omnium Patrum orthodoxorum, qui in nullo a sancta Ecclesia Romana deviarunt [j 1Kb] . Item decretales epistolas, quas beatissimi papae diversis temporibus de urbe Roma pro diversorum consultatione [k 1Kb] dederunt, venerabiliter suscipiendas decernimus. Gesta sanctorum martyrum, quae [l 1Kb] mirabilibus cruciatibus et triumphis [Col. 0994B] irradiant, et a catholicis viris conscriptae sunt, omnimodis veneramur. [m 1Kb] Ea vero quae ab haereticis vel idiotis compositae vel adulteratae sunt, nullatenus recipiantur, quae in ipsis eorum dictis ab ecclesiasticis viris sine mora deprehendi possunt. [n 1Kb] Vitas Patrum, Pauli, Antonii, Hilarionis, et omnium eremitarum quas vir beatissimus Hieronymus descripsit, vel alii orthodoxi Patres, cum omni honore suscipimus.


[Col. 0995A] CONTINUATIO DECRETALIS.

Actus beati Silvestri papae [a 1Kb] pro antiquo usu multae imitantur et venerantur Ecclesiae. Scripturas [b 1Kb] de inventione sanctae crucis, et de inventione capitis Joannis Baptistae [c 2Kb] Nonnulli eas catholici legunt. Sed cum haec ad catholicorum manus advenerint, beati Pauli praecedat sententia, Omnia autem probate, quod bonum est tenete. De Rufino qui plurima (In ed. add. expositio) edidit, S. Hieronymus eum in aliquibus de arbitrii libertate notavit; illa sentimus, quae praedictum Hieronymum sentire cognovimus: et non solum de Rufino, sed etiam de omnibus quos ipse (Hic quoque ut supra) zelo Dei et fidei religione reprehendit.


Canon Carthaginensis, [d 1Kb] aera 24.

[Col. 0995B] [e 1Kb] Liceat etiam legere passiones martyrum, cum anniversarii dies eorum celebrantur.



CAPUT V. UT PER SINGULOS ANNOS SYNODUS BIS FIAT: ET QUALITER DENUNTIETUR.


[f 1Kb] Canon Nicaeni concilii.

[g 1Kb] Per singulos annos, in singulis provinciis, [Add. secundo] ab omnibus episcopis bis concilia agi debere: et a comprovincialibus de hujuscemodi negotiis judicari; ut si forte ab uno inique gestum est, a caeteris emendetur: si recte, ab omnibus confirmetur.


Canon Chalcedonensis, [h 1Kb] aera 20.

[i 1Kb] Ut per singulas provincias, episcoporum concilia [Col. 0996A] semel per tertiam hebdomadam festi paschalis: secundo XV die mensis Octobris per singulos annos celebrentur.


Canon Aurelianensis, [j 1Kb] aera 1.

Quod si intra biennium, divinitus [Ad., temporum] tranquillitate concessa, admonitis comprovincialibus a metropolitano synodus indicta non fuerit, metropolitanus ipse pro evocationis tarditate anno integro missas facere non praesumat. Quod si evocati nulla corporali infirmitate detenti adesse neglexerint [sua abusione despexerint], simili sententiae subjacebunt. [k 1Kb] In synodali conventu primum definiri quae Dei sunt, postmodum humana.


Canon Aurasicorum, [l 1Kb] aera 28.

Ut nullus conventus synodalis [Deest synodalis [Col. 0996B] in editis] sine alterius conventus denuntiatione solvatur.


Canon [m 1Kb] Arvernensis 1.

Quoties sancta synodus congregatur, nullus episcoporum alia [n 1Kb] gerere audeat, quam ea quae ad emendationem vitae, et severitatem regulae vel animae remedium pertinent, finiantur [o 1Kb] .



EX CAPITE VI. QUALES AD SACROS ORDINES VENIRE NON POSSUNT.


Canon Nicaenus, aera 1.

[p 1Kb] Ne quis ex his, qui semetipsos impatientia libidinis absciderunt, veniat ad clerum.


[Col. 0997A] Aera 2.

Ut neque nuper assumptus ex gentilitate [a 1Kb] , accepto baptismo, antequam cautius examinetur, clericus fiat [b 1Kb] .


Canon Caesariensis, [c 1Kb] aera 8.

Si cujus uxor adulterium commisit, iste ad ministerium ecclesiasticum penitus admitti non debet.


Canon Epaunensis [d 1Kb] , aera 26 [e 1Kb] .

Ne laicus, nisi religione praemissa, clericus ordinetur.


Canon Aurelianensis [f 1Kb] , aera 6.

[g 1Kb] Omnimodis observetur, ne ullus ex laicis ante annualem conversionem, vel aetatem legitimam, id [Col. 0997B] est, 25 annorum diaconus, et 30 presbyter ordinetur: ita ut [h 1Kb] ipsi qui ordinandi sunt clerici, regulare custodiant studium, ne aut duarum uxorum vir, aut renuptae maritus, aut poenitentiam professus, aut semi [semus in ed.; alias, senius] corpore, vel qui publice aliquando arreptus est, ad supradictos gradus promoveatur. Quod si sciens episcopus contra haec statuta agendum esse crediderit, is qui ordinatus est [i 1Kb] privetur officio: et ille episcopus pro ordinationis temeritate sex mensibus a celebrandis officiis sequestretur. Quod si missas intra statutum tempus facere praesumpserit, per annum integrum ab omnium fratrum charitate privetur. De quorum promotionibus si quis clericus aut civis testis exstiterit [j 1Kb] anno uno [Ed., anno integro] communione pellatur. [Col. 0998A] Qui tamen si periculosam infirmitatem [k 1Kb] incurrerint, viaticum [Ed., viatica communio] illis non negetur.


Scriptum in epistola Zozimi papae, aera 7.

Qui aliam quam virginem, sive post baptismum sive ante baptismum, duxit uxorem, non admittatur ad clerum. In baptismo [l 1Kb] enim crimina dimittuntur, non acceptae uxoris consortium relaxatur.


Aera 8.

Satis enim absurdum est uxorem ante baptismum acceptam, post baptismum non imputari: cum nec tamen in secundis nuptiis etiam post baptismum factis a sacerdote benedictio tribuatur [m 1Kb] .


Canon [n 1Kb] Arelatensis 5 [o 1Kb] .

[Col. 0998B] De his quos clericatu alligare [Al., clericatui alligari] ipsa vitae gratia suggerit, si forte internupta et duplicata matrimonia inciderint, non ultra subdiaconatum ecclesiasticas capiant dignitates. Quod si facti forsitan sunt, ab ecclesiastico removeantur officio.


[p 2Kb] Canon apostolorum.

Si quis ancillae se miscuerit, non potest accedere ad eos ordines qui cognominantur in clero.


Neocaesariensis, cap. 12.

[q 1Kb] Si quis in aegritudine fuerit baptizatus, presbyter ordinari non debet. Non enim fides illius est voluntaria, sed ex necessitate: nisi forte raritas hominum cogat, aut pro ejus bono studio et fide.


[Col. 0999A] Canon [a 1Kb] Romanorum, aera 5 [b 1Kb] .

[c 1Kb] Hos praeterea qui saecularem adepti potestatem, hujus [Ed., jus] saeculi exercuerunt negotia, immunes a peccato esse non posse perspicuum est. Dum enim gladius exeritur, aut judicium [Ed. add., confertur] injustum, aut tormenta exercentur [Ed. add., pro necessitate causarum], aut saecularibus se [Edd., curam] exhibent voluptatibus. [Ed., add., Propter haec omnia] Hi tales multum sibi praestant, si episcopatum non affectent, sed [d 1Kb] agentes poenitentiam mereantur certo tempore [Edd. add., impleto] altaribus sociari.


Canon Aurasicorum, aera 24 [e 1Kb] .

De idoneis et probatioribus viris [f 1Kb] si forte inciderint duplicata matrimonia, non ultra subdiaconatum [Col. 0999B] ecclesiasticas capiant dignitates.


[g 1Kb] Canon Taurinensis.

Neque qui post baptismum causas egerunt aut administraverunt, neque ex curialibus, neque qui post baptismum coronati fuerunt, vel sacerdotium quod dicitur substinuerunt, nec qui editiones publicas celebrarunt, modis omnibus caveatur ne ex his ad ordinem ecclesiasticum aliquis provehatur.


In [h 1Kb] epistola Leonis papae.

Nec eos passim ad ordinem sacrum quis admittat [Edd., admittuntur passim], quibus nulla natalium, nulla morum dignitas suffragatur: et qui a dominis [Col. 1000A] suis libertatem consequi minime potuerunt, ad fastigium sacerdotii [i 1Kb] provehi non audeant [Edd., provehuntur]. Et quomodo se probare posse Deo creduntur, qui dominis suis necdum probari [Edd., se probare] potuerunt? Duplex itaque in hac parte reatus est, quod et sacrum ministerium consortii vilitate polluitur, et dominorum [j 1Kb] jura solvuntur. Ab his itaque, fratres, omnes vestrae provinciae abstineant sacerdotes; [k 1Kb] sed et ab aliis, qui originali aut aliqua conditione obligati sunt [l 1Kb] , nisi forte eorum petitio [Al. add. aut voluntas] accesserit, qui aliquid sibi in eos vindicant potestatis. Debet enim esse ab aliis immunis, qui divinae militiae fuerit aggregandus. [m 1Kb] Et [n 1Kb] cum unicuique constiterit natalis honestas et morum, esse debet sacri altaris ministerio sociandus.


[Col. 1000B] In [o 1Kb] epistola Innocentii papae, cap. 2.

Catechumenus qui ante baptismum uxorem duxit, et post baptismum aliam, ad gradum venire non potest. Quod si quis objiciat quod in baptismo cum criminibus omnibus et hoc sit absolutum: interrogetur si hoc in baptismo abluitur quod peccatum non est, dum ducere uxorem Dominus permisit, etiam Salomone testante qui ait: A Deo paratur viro uxor, et maritus uxori. Et si tres habuerit in veteri homine, erit ei quae in baptismo est quarta. Quis, oro, istud non dicat contra Apostoli sententiam, quit ait: Unius uxoris virum [p 2Kb] ?



CAPUT IV [a 1Kb] .
[Col. 1001A]

Interrogo. Qui filios, cum esset catechumenus, suscepit, non essent illius filii, sicut et illi quos post baptismum generavit [b 1Kb] ? Aut ipsi priores filii et sequentes erunt fratres? An et haec baptismus delet, et regeneratio spiritalis filiorum et patrum nomina abstulisse credatur [c 1Kb] ? Quod cum ita sentire absurdum sit; quae, malum, haec ratio est absque ulla auctoritate inter peccata matrimonia deputari, quae lex praecipit, et Deus jungit [d 1Kb]



CAPUT V [e 1Kb] .

Quod si quis catechumenus virtutibus studuerit; [f 1Kb] auferetur ei per baptismum, quod ante baptismum fideliter gessit? Cornelii orationes et eleemosynae per baptismum ablatae sunt? Nam quia quod peccatum [Col. 1001B] non est, solvi inter peccata non debet, erit integrum aestimare aboleri non posse prioris nomen uxoris, cum non dimissum sit pro peccato.



CAPUT VI [EDD. III]. DE EO QUI AB HAERETICIS FUERIT ORDINATUS.

Ab haereticis ordinatum, vulneratum per illam manus impositionem dicimus habere caput: et post medicinae sanitatem, (Edd. var.) sine cicatrice esse non posse: et ubi poenitentia necessaria, illic ordinationis locum habere non posse; quia quod non habuit haereticus, habere non potuit; (Edd. alia add.) sed damnationem quam habuit, per pravae manus impositionem dedit. Et cum particeps factus sit (Edd. var.) damnationis, quomodo honorem debeat ecclesiasticum accipere, invenire non possum. Sed [g 1Kb] dicitur [Col. 1001C] vera ac justa legitimi sacerdotis benedictio, quod (Edd. var.) auferat omne vitium quod a vitioso fuerat inustum.



CAPUT VII [EDD. IV].

Ergo si ita est, applicentur ad (Edd. var.) ordinem sacrilegi, adulteri, atque omnium criminum rei. (Edd. alia add.) Et nullus sit poenitentiae locus, quia potest praestare ordinatio quod longa satisfactio praestare consuevit.



CAPUT VIII [h 1Kb] .
[Col. 1002A]

Nostra vero lex est, qui (Edd. var.) ab haereticis baptizati sunt, per manus impositionem licentiam tantum tribuere communicandi, nec (Edd. var.) tamen in clericatus honorem vel exiguum subrogari: [i 1Kb] at vero qui a catholica ad haeresim transierunt, (Edd. alia add.) nonnisi per publicam poenitentiam suscipi.



CAPUT XI [j 1Kb] .

Qui (Edd. alia add.) de catholica ad haeresim transierunt, nunquam [k 1Kb] poterunt ad clerum admitti, quorum commissum nonnisi longa poenitentia poterit aboleri.


Canon Africanorum [l 1Kb] , aera 42 [m 1Kb] .

Clericus invidens fratrum profectibus, donec in [Col. 1002B] vitio est, non promoveatur.


Aera 45 [n 1Kb] .

Seditionarios, (Edd. var.) usurarios, injuriarum suarum ultores, nunquam ordinandos clericos.


Aera 84 [o 1Kb] .

Ex poenitentibus, quamvis bonus, nunquam ordinetur clericus. Si per ignorantiam episcopi factum fuerit, deponatur [p 1Kb] .



CAPUT VII. QUALES VEL QUALITER AD SACROS ORDINES ACCEDANT, ET UBI ORDINENTUR.


In epistola [q 1Kb] Symmachi papae ad Caesarium episcopum.

[r 1Kb] In electione episcopi, decretum sive (Edd. var. hic et infra) visitatoris praesentiam nemo confiteatur, cujus testimonium clericorum et civium potest unanimitas [Col. 1002C] declarare. Hortamur itaque, ut pro catholicae religionis intuitu, et Ecclesiarum pace, haec universi fideliter ac devota mente custodiant: quia non est dubium praevaricatores interdictorum talium juxta venerandos canones propriae communionis subire jacturam. Haec tamen ad omnium episcoporum volumus venire notitiam.


[s 1Kb] Canon Nicaenus, aera 11.

[t 1Kb] Sane si communi omnium consensu rationabiliter [Col. 1003A] habito, et secundum Ecclesiasticam regulam factum decretum duo aliqui aut tres contradixerint: illa obtineat sententia, in qua plures numero fuerint sacerdotes.


Canon Carthaginensis, aera 4 [a 1Kb] .

Et illud statuendum est, ut quando ad eligendum episcopum convenerimus, si qua contradictio fuerit oborta, (Nonnulla add. in edd.) non praesumant ad purgandum eum qui ordinandus est tres: sed postulentur super [Edd. add. super] tres, unus vel duo: et in eadem Ecclesia [Edd., plebe] cui ordinandus est, discutiantur primo personae contradicentium: postremo etiam illa quae objiciuntur, pertractentur; et cum purgatus fuerit sub conspectu plebis, ordinetur.


Canon Arelatensis, aera 21 [b 1Kb] .

[Col. 1003B] In ordinatione (Var. edd.) episcopi hic ordo servetur, ut primo loco venalitate vel ambitione submota, tres episcopi [ab episcopis] nominentur, de quibus clerici vel cives erga unum eligendi habeant potestatem.


Canon Aurelianensis 2 [c 1Kb] , aera 5.

Episcopus in civitate, in qua per decretum eligitur, ordinetur: (Var. edd.) et in ecclesia cui praefuturus est consecretur. Si vero necessitas hoc implere non patitur, (Nonnulla add. in edd.) aut in praesentia metropolitani, aut cum ejus auctoritate intra provinciam omnino a comprovincialibus ordinetur.


Canon apostolorum, aera 21.

[d 1Kb] Eunuchus per invidiam, vel in persecutione factus, vel si sic natus est, si dignus est, efficiatur episcopus.


[Col. 1003C] Canon Nicaenus, aera 4.

[e 1Kb] Ut episcopus, si fieri potest, a totius provinciae episcopis ordinetur. Si vero hoc difficile est, non minus [quam] a tribus: ita tamen ut metropolitani episcopi vel praesentia, auctoritas [vel praesentia vel auctoritas] habeatur. Absque eo ordinationem irritam volumus [esse voluerunt].


Aera 7.

[f 1Kb] Si forte in ordinando episcopo duo vel tres dissentiant [pro aliqua contentione], reliquorum auctoritas, et praecipue metropolitani cum caeteris firmior habeatur.


Canon [g 1Kb] Laodicensis, aera 12.

[Col. 1003D] [h 1Kb] Ut episcopi metropolitanorum judicio, et eorum episcoporum qui circa sunt, provehantur ad ecclesiasticam potestatem; hi videlicet qui plurimo tempore, tam in verbo fidei quam rectae conversationis exemplo, probati fuerint.


[Col. 1004A] Canon [i 1Kb] Africanus, aera [j 1Kb] 1.

Qui episcopus ordinandus est, ante examinetur, si natura prudens est, si docibilis, si moribus temperatus, si vita castus, si sobrius, si semper sui negotii vacans [suis negotiis cavens], si hominibus affabilis [si humilis, si affabilis], si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus. Et ante omnia, si fidei documenta verbis simplicibus asserat, id est Patrem, Filium et Spiritum sanctum unum Deum esse confirmans, totamque in Trinitate [Trinitatis] deitatem coessentialem, et consubstantialem, et coaeternalem, et coomnipotentem praedicans: si singulas unamquamque [singularem quamque] personam [Col. 1004B] in Trinitate plenum Deum, et totas tres personas unum Deum [k 1Kb] : si incarnationem divinam non in Patre neque in Spiritu sancto factam, sed in Filio tantum [In edd. add. credat]; ut qui erat in divinitate Dei Patris Filius, ipse fieret in humanitate [Edd., homine, rectius Coll.] hominis matris filius, Deus verus ex Patre, et homo verus ex matre, carnem ex matris visceribus habens et animam rationabilem; simul in eo ambae naturae, id est homo et Deus, unus Filius, unus Christus, unus Dominus, omnium quae sunt et auctor et Dominus et creator cum Patre et Spiritu sancto: qui passus sit vera passione carnis et mortuus [vera corporis sui morte], resurrexitque vera carnis suae resurrectione, et vera animae resumptione, in qua veniet judicare vivos et [Col. 1004C] mortuos. Quaerendum est etiam ab eo, si Novi et Veteris Testamenti id est legis et prophetarum et apostolorum, unum eumdemque credat auctorem et Deum. Si diabolus non per conditionem, sed per arbitrium factus sit malus. Quaerendum etiam ab eo si credat hujus quam gestamus, et non alterius carnis resurrectionem: si credat judicium futurum, et recepturos singulos pro his quae in carne gesserunt, vel poenam vel gloriam: si nuptias non prohibet [improbet]. Et caetera, cum quibus omnino conveniunt ed. [l 1Kb] .


Canon Aurelianensis, aera 4 [m 1Kb] .

[n 1Kb] Metropolitanus omnibus, si fieri potest, praesentibus comprovincialibus episcopis ordinetur; ita ut [Col. 1004D] ipsi metropolitano [o 1Kb] privilegium ordinandi maneat de ipso, quem ordinationis consuetudo requirit. Ipse tamen metropolitanus a comprovincialibus episcopis, sicut decreta sedis apostolicae continent, cum consensu clericorum et civium eligatur: quia aequum [Col. 1005A] est, sicut ipsa sedes apostolica dixit, ut qui omnibus praeponendus est, ab omnibus eligatur.


Canon [a 1Kb] Aurelianensis 4, aera 9.

Ut vivente episcopo alter non ordinetur episcopus.---Nullus vivente episcopo alius supponatur [Nulli viventi ep. superponatur], aut superordinetur episcopus, nisi forte in ejus loco quem capitalis culpa dejecerit.


In epistola [b 1Kb] Zozimi papae.

Haec in singulis gradibus observanda sunt tempora. Si ab infantia ecclesiasticis (Deest) mysteriis vel ministeriis nomen dederit, inter lectores usque in XX aetatis suae annum continuata observatione perduret. Si majore aetate jam [major jam et grandaevus] accesserit, ita ut post baptismum statim se divinae [Col. 1005B] militiae desideret mancipari, sic [sive] inter lectores vel exorcistas quinquennio teneatur: et exinde acolythus vel subdiaconus quatuor annos stet [Ed. om. stet]: et sic ad diaconatus benedictionem, si meretur, accedat. In quo ordine quinque annos si inculpate se gesserit; (Quaedam add. edd.) suffragantibus meritis [stipendiis] per tot gradus propriae fidei documentis, presbyterii sacerdotium poterit [Edd. om. poterit] promereri. De quo loco, si illum exactior vita ad bonos mores perduxerit, summum pontificatum sperare debet: hac tamen lege servata, ut neque bigamus, neque poenitens [Al. add., neque viduae maritus] ad hos gradus possit admitti. Sane, ut etiam defensores Ecclesiae, qui ex laicis fuerint, supradicta observatione teneantur, si meruerint esse [Col. 1005C] in ordine clericatus.


[c 1Kb] CAPUT ORDINATIONE MINISTERIORUM OFFICIALIUM ECCLESIAE.


De ordinatione episcopi, presbyteri et reliquorum graduum.

[d 1Kb] Episcopus cum ordinatur, duo episcopi teneant Evangeliorum librum super cervicem ejus, et unus fundat super eum [uno super eum fundente] benedictionem: reliqui omnes qui adsunt, manibus suis caput ejus tangant. [e 1Kb] Presbyter cum ordinatur, episcopo eum benedicente, et manum super caput ejus tenente, [etiam] omnes presbyteri qui praesentes sunt, manus suas juxta manum episcopi super caput [Col. 1006A] ejus teneant. Caetera praetermittimus, a quibus non discrepant edita praeter distinctionem numerorum, quam nullam hic habet coll. cod. Her.


[f 1Kb] Canon Africanorum aera. 10.

Ut episcopus absque consilio presbyterorum [clericorum] suorum, clericos non ordinet, ita ut civium conniventiam et testimonia acquirat [quaerat] [g 1Kb] .


Aera. 13.

[h 1Kb] Ut in sacerdotibus ordinandis etiam aetas requiratur.


Canon Aurelianensis, aera 33.

[i 1Kb] Placuit in ordinatione episcopi hunc ordinem custodiri, ut in primo loco venalitate vel ambitione submota, tres ab episcopis nominentur, de quibus clerici vel cives erga unum eligendi habeant potestatem.


[Col. 1006B] Canon Chalcedonensis, aera 12.

[j 1Kb] Ut nequaquam in duos metropolitanos provincia dividatur.



CAPUT VIII. NE IN UNA CIVITATE DUO SINT EPISCOPI, ET DE VICARIIS EPISCOPORUM.


Canon Nicaenus, aera 10.

[k 1Kb] Ne in una civitate duo sint episcopi.


Canon Aurelianensis, aera 18.

[l 1Kb] Vicarii episcoporum, quos Graeci chorepiscopos dicunt, constituti sunt ad exemplum LXX seniorum. Sed tanquam sacerdotes propter sollicitudinem et studium in pauperes offerant, et honorabiles fiant [m 1Kb] .



CAPUT IX DE ORDINANDO EPISCOPO INTRA MENSES TRES.
[Col. 1006C]

Canon Chalcedonensis, aera 25.

[n 1Kb] Placuit sanctae synodo, intra tres menses ordinationes episcoporum celebrari.



CAPUT X. DE ORDINATIS EPISCOPIS, NEC RECEPTIS.

[o 1Kb] Si quis episcopus non susceperit officium, et curam populi sibi commissi, communione privetur, usquequo consentiat obedire. Similiter presbyter, vel diaconus. Si vero pro malitia populi receptus non fuerit, ipse quidem maneat episcopus. Clerici vero civitatis communione priventur, eo quod eruditores inobedientis populi non fuerunt.



CAPUT XI. DE EPISCOPO INVITO ORDINATO.
[Col. 1007A]

Canon Aurasicorum, aera 20 [a 1Kb] .

(Quaedam add. in edd.) Sicubi contigerit, ut duo episcopi unum episcopum invitum faciant, actoribus damnatis: [b 1Kb] unus eorum ecclesiae ipsius qui vim passus est, substituatur; si tamen vita respondet, et alter in alterius dejecti loco [Edd. add. nihilominus] ordinetur.



CAPUT XII. QUOD NON OPORTEAT ABSOLUTE ORDINARE QUEMQUAM.


Canon Chalcedonensis, aera 6.

[c 1Kb] Ne quis ordinetur in gradu ecclesiastico, nisi specialiter titulus ecclesiae, ubi serviturus est, pronuntietur. [Col. 1007B] Qui vero absolute ordinatus fuerit, decrevit sancta synodus irritam habere hujuscemodi manus impositionem, et non posse ministrare ad ordinantis injuriam.



CAPUT XIII. DE SERVO AUT LIBERTO ORDINATO.


Canon Aurelianensis 1, aera 5 [d 1Kb] .

Si episcopus (Var. in edd.) servum [Edd. add. absente aut] nesciente domino et episcopo sciente quod servus esset, diaconum (Var. edd.) aut presbyterum ordinaverit, ipso in clericatus officio permanente, episcopus eum duplici satisfactione [e 1Kb] compenset. Si vero episcopus eum servum nescierit, illi qui testimonium perhibent, et eum supplicaverint [Col. 1007C] ordinari, [simili] redhibitione teneantur [obnoxii].


Canon Aurelianensis, [f 1Kb] 4, aera 5.

Si vero (Add. aliqua in edd.) libertum ordinaverit absque ejus voluntate, cujus libertus factus est, ille qui ordinatus est a domino revocetur: ordinator vero ejus [et ille qui collator est ordinis], si sciens fecisse probatur, sex mensibus missam [Edd., tantum] facere non praesumat. Si vero saecularium servus (Add. in edd.) est, benedictione ei conservata, honesto ordine (Var. edd.) domino suo impendat obsequium. Quod si dominus [saecularis] ejus ita voluerit eum inclinare, ut sacro ordini inferat [inferre videatur] injuriam, duos servos, secundum (Var. [Col. 1007D] edd.) antiquos canones, episcopus qui eum ordinavit, [domino saeculari restituat] pro eo exsolvat et eum ad ecclesiam suam revocandi habeat potestatem.



EX CAPITE XIV. DE PRESBYTERIS QUI DIVERSIS ECCLESIIS MINISTRANT: ET QUOD NON OPORTET CLERICUM QUEMQUAM IN DUAS CIVITATES MINISTRARE: NEC ABBATEM, PLURA MONASTERIA HABERE.
[Col. 1008A]

Canon Chalcedonensis, aera 10.

[g 1Kb] Non liceat clericum conscribi simul duabus ecclesiis, et in qua in initio ordinatus est, et ad quam profugit quasi ad potiorem, inanis gloriae cupiditate: hoc autem facientes revocari debere ad Ecclesiam, in qua prius ordinati sunt, et ibi tantummodo ministrare. Si vero tanquam translatus est ex alia in aliam ecclesiam, prioris ecclesiae, vel martyrum qui sub ea sunt, aut ptochiorum, aut synodochiorum rebus in nullo communicet. Eos vero qui ausi fuerint, ex his quae prohibita sunt, perpetrare, a [Col. 1008B] proprio gradu procidendos.


Canon Agathensis, aera 36 [can. 38]

Abbatibus quoque divisas [singulis diversas] cellas, aut plura monasteria habere non licet, nisi tamen [tantum] propter incursum hostilem [hostilitatis] intra muros receptacula collocare.



CAPUT XV. UT DE UNO LOCO AD ALIUM NON TRANSEAT EPISCOPUS, VEL CLERICUS SINE JUSSIONE EPISCOPI.


[h 1Kb] Canon Africanus, aera 11.

Ut nequaquam episcopus de loco ignobili ad nobilem per ambitionem transeat, et ne quisquam inferioris ordinis clericus. Sane si id utilitas Ecclesiae fiendum poposcit, (Quaedam add. in edd.) per sententiam synodi fiat [Edd. in praesentia synodi transferatur], [Col. 1008C] et in loco ejus alius episcopus (Var. edd.) subrogetur. Inferiores (Add. aliqua in edd.) gradus, concessione sui episcopi possunt ad has [alias] ecclesias transmigrare.


Canon Arelatensis, aera [i 1Kb] 35 [j 1Kb] .

Si quis saecularium, amore religionis, se ad quemcunque sacerdotum crediderit conferendum, ipse sibi eum, quem erudiendi gratia susceperit, vindicabit.


Canon Nicaenus, aera 16.

[k 1Kb] Ut ne de civitate inferiore ad majorem ecclesiam quis ambiat, sive episcopus, sive alius [Edd., etiam] clericus.


Aera 17.

Ut ne quis clericus, qui derelicta ecclesia sua, nulla [Col. 1008D] existente causa probabili vagatur [et oberrat] per alias ecclesias, suscipiatur in communionem.


Aera 18.

[l 1Kb] Ut nemo eum, qui ad alium pertinet, subripiens, in sua ecclesia ordinet clericum absque consensu illius ad quem pertinet.


[Col. 1009A] Canon Epaunensis, aera 55 [a 1Kb] .

Ut episcopus ille qui plures habet clericos, alteri episcopo unum, si necesse est, largiatur ordinandum.


Canon Antiochenus, aera 21.

[b 1Kb] Episcopus ab alia parochia nequaquam migret ad aliam, nec sponte sua prorsus insiliens, nec vi coactus a populis, nec ab episcopis necessitate compulsus. Maneat in Ecclesia, quam primitus a Deo sortitus est.


Canon Chalcedonensis, aera 8.

[c 1Kb] Clerici qui praeficiuntur ptochiis, vel qui ordinantur monasteriis et basilicis, sub episcopi secundum traditiones Patrum potestate permaneant: nec per contumaciam ab episcopo suo dissiliant. Qui vero audire renuerint hujuscemodi formam, si clerici [Col. 1009B] sunt, canonum correptionibus subjacebunt; si autem laici vel monachi fuerint, communione priventur.


Aera 20.

[d 1Kb] Clericos in ecclesia ministrantes, si in alterius civitatis ecclesia statuti fuerint, oportet contentos esse, in quibus ab initio ministrare debuerunt; exceptis illis qui, proprias amittentes provincias, ex necessitate ad aliam ecclesiam transierunt. Si quis autem episcopus post hanc definitionem susceperit clericum ad alium episcopum pertinentem, placuit, et susceptum et suscipientem communione privari, donec is qui migraverat, revertatur.


Canon Aurelianensis; aera 2.

[e 1Kb] Ministri in quibuscunque locis ordinati fuerint, [Col. 1009C] in ipsis perseverent [f 1Kb] .


Aera 20.

[g 1Kb] Quod si ad alium locum se transferre voluerint, deponantur.


Canon Nicaenus, aera 21 [h 1Kb] .

Si episcopus de civitate sua ambitionis causa ad aliam migraverit, nec laica ei communio concedatur.


Aera 22.

[i 1Kb] Ut episcopus ad aliam provinciam, in qua sunt episcopi, non transeat, nisi forte a fratribus invitetur.


[Col. 1010A] Canon Hipponiensis, aera 74 [j 1Kb] .

Ne interventor [Edd., intercessor] episcopus in cathedra, (Var. edd.) ubi interventor est, sedeat: (Add. aliq. in edd.) sed dare operam oportet, ut intra annum episcopus populo detur. Quod si neglectum fuerit, anno exempto interventor ille discedat, (multum var. edd.) et alius interventor populo tribuatur, qui ei episcopum provideat.


Canon Regensis, [k 1Kb] aera . . . . [l 1Kb] .

(In edd. can. 7.) [m 1Kb] Si episcopus alium episcopum venerit sepelire, usque ad septimanam defuncti liceat ejus exsequias celebrare; aliter, nisi per mandatum metropolitani. Ne quis episcoporum ad ecclesiam, quae suum amiserit sacerdotem, accedat, ne a plebe decipiatur.


[Col. 1010B] Canon Arelatensis [n 1Kb] , aera 20.

Presbyteri vel diaconi [de presbyteris vel diaconis], qui loca sua, in quibus ordinati sunt, [solent dimittere et ad alia loca se transferunt] absque jussione (Desid. in edd.) episcopi sui dimiserint, deponantur.



CAPUT XVI. DE PEREGRINIS EPISCOPIS, VEL CLERICIS, SEU AD COMITATUM PERGENTIBUS.


[o 1Kb] Canon Aurelianensis, aera 19.

Peregrinis episcopis, cum in urbe veniunt, placuit locum dare, ut offerant.


[p 1Kb] Canon Nicaenus, aera 10.

[q 1Kb] Episcopus qui in canali constitutus est, cum progredientem episcopum viderit, inquirat transitum ejus, causasque videat, quo tendat agnoscat. Et si [Col. 1010C] per ambitionem pergit, neque in litteris ejus subscribat, neque in communione eum recipiat.


Aera 19 [r 1Kb] .

[s 1Kb] Liceat episcopum accedere ad possessiones suas, ut disponat fructum laboris sui. Et si per tres hebdomadas morari necesse est, in suis potius ecclesiis moretur: aut si qua proxima est civitas, tamen ne sine ecclesia videatur diem facere Dominicam [Supp. illuc accedat]. Ita tamen ad possessionem episcopus accedat, ut neque res domesticae per absentiam ejus [Col. 1011A] detrimentum sustineant; et ne frequenter veniendo ad civitatem alterius, suspicionem jactantiae vel ambitionis incurrat.



CAPUT XVII. DE FORMATIS PEREGRINORUM, ET CLERICIS SINE LITTERIS AMBULANTIBUS.


Canon Antiochenus, aera 8.

[a 1Kb] Nullum peregrinorum absque formata suscipi oportet.


Aera 9 [can. 8].

Neque presbyteros ad regiones longinquas canonicas epistolas dare, nisi ad episcopos finitimos simplices epistolas mittere.


[b 1Kb] Aera 10.

Vicariis vero episcoporum formatas facere liceat.


[Col. 1011B] Canon Chalcedonensis, aera 11.

[c 1Kb] Omnes inopes vel indigentes subsidium cum probatione petant apostolicum, vel cum pacificis ecclesiasticis tantummodo proficiscantur, et non commendatitiis, quia commendatitiae honestioribus personis.


Canon Laodicensis, aera 28 [can. 41].

[d 1Kb] Non oportet ministros altaris, vel etiam laicum sine canonicis litteris, id est formata, aliquo proficisci.


Canon Chalcedonensis, aera 13.

[e 1Kb] Peregrinos clericos in aliam civitatem praeter commendatitias litteras sui episcopi, nusquam penitus ministrare debere.


Canon Agathensis, aera 26 [can. 38].

Clerici vel etiam monachi, [Edd. om. monachi] [Col. 1011C] sine commendatitiis litteris sui episcopi licentiam (Var. edd.) non patiantur evagandi. [f 1Kb] Quod si eos verborum correctio non emendaverit, etiam verberibus coerceantur [statuimus coerceri].


Canon Epaunensis, aera 5 [g 1Kb] .

Presbytero vel diacono, sine antistitis sui [h 1Kb] litteris ambulanti, communionem nullus impendat.


Canon Aurelianensis, aera 18.

Clericos in aliorum civitatibus vel territoriis commorantes, ad nullum clericatus honorem absque sui consensu episcopi debent promoveri [i 1Kb] .



CAPUT XVIII. QUALITER VEL PRO QUIBUSLIBET CULPIS QUISQUE DEGRADETUR.


[Col. 1011D] Canon Nycaenus, aera 11.

[j 1Kb] Et si forte indiscrete ad sacerdotium provecti, [Col. 1012A] postmodum vel ipsi de se aliquid criminosum confessi sunt, vel ab aliis revicti [id] abjiciantur.


Canon Epaunensis, aera 19.

Abbas si in culpa reperiatur [aut fraude], et innocentem se asserens ab episcopo suo accipere noluerit successorem, ad metropolitani judicium deducatur.


Aera. 22.

[k 1Kb] Si diaconus aut (Var. edd.) presbyter crimen capitale commiserit, depositus [ab officii honore], in monasterio retrudatur, ibi tantummodo, quandiu vixerit communione sumenda.


Canon Aurelianensis, aera 6 [l 1Kb] .

Si diaconus aut presbyter crimen capitale commiserit, simul et officio et communione privetur.


[Col. 1012B] Aera 8 [m 1Kb] .

(Add. in edd.) Si quis clericus adulterasse aut confessus vel revictus fuerit, depositus ab officio et communione concessa, [in monasterio] toto tempore vitae suae retrudatur.


Aera 9 [n 1Kb]

Si quis clericus furtum aut falsitatem commiserit, quia capitalia sunt [ipsa crimina], communione concessa, ab ordine degradetur.


Aera 2 [o 1Kb] .

Nullus clericorum a subdiacono, et supra, (In edd. add. quaedam) cum uxore quam ante (Var. edd.) habuit misceatur. Quod si fecerit, laica communione concessa [contentus], (Add. quaedam in edd.) ab officio deponatur. Quod si sciens (Var. edd.) episcopus [Col. 1012C] suus taliter egisse, et eum postea ad officium admiserit, tribus mensibus cum poenitentia [ad agendam poenitentiam] sit a suo officio sequestratus.


Aera 7 [p 1Kb] .

Clerici [Edd. add. qui cum uxores non haberent] benedictione suscepta si conjugia crediderint eligenda, qui volentes absque ulla reclamatione in aetate legitima fuerunt ordinati, cum ipsis mulieribus [quas acceperint] communione pellantur. Quod si invitus aut reclamans fuerit ordinatus, deponatur ab officio, sed non communione pellatur. Episcopus qui invitum aut reclamantem ordinaverit [praesumpserit ordinare], annuali poenitentiae subditus missas facere non praesumat.


[Col. 1012D] Aera 17 [q 1Kb] .

De his qui in aliena dioecesi clericos ordinant.---Episcopus [Col. 1013A] [a 1Kb] si in alterius dioecesi alienos clericos ordinaverit, vel altaria consecraverit, remotis his quos ordinavit, altaris tamen consecratione manente, transgressor canonum annum a missarum celebratione cessabit.


Canon Caesariensis, aera 1.

De presbyteris fornicantibus.--- [b 1Kb] Presbyter qui uxorem duxerit, deponatur. Si fornicatus fuerit, aut adulterium commiserit, ab ecclesia abjiciatur inter laicos ad poenitentiam agendam.


Canon Ancyritanus, aera 20.

[c 1Kb] Si quis adulterium commiserit, VII annis poenitentia completis, presbyteri vel diaconi in laicorum communione reddantur.


Canon Valentinensis, aera 3 [d 1Kb] .

[Col. 1013B] (Quaedam add. in edd. Diaconus (Var. edd.) presbyter, vel episcopus si mortali crimine dixerint se esse pollutos, deponantur [a supradictis ordinationibus submoveantur], (Var. edd.) sive verae confessionis, vel mendacii. Neque enim absolvi in his potest, (Deest in edd.) si in seipsos dixerint, quod dictum in alios puniretur, cum omnis qui sibi fuerit mortis causa, major homicida sit.


Canon Africanus, aera 44 [e 1Kb] .

Clericus maledicus, maximeque in sacerdotibus, cogatur ad postulandam veniam. Si noluerit, degradetur, nec unquam ad officium absque satisfactione revocetur.


Aera 43 [f 1Kb] .

[Col. 1013C] Clericus qui adulationibus et proditionibus vagari deprehenditur, ab officio deponatur [degradetur].


Aera 84 [g 1Kb] .

Si poenitentem sciens episcopus ordinaverit, ambo degradentur et ordinator et ordinatus [Al., etiam ab episcopatus sui ordinandi duntaxat potestate privetur].


Aera 85 [h 1Kb] .

Similiter [Simili sententiae subjacebit] si episcopus sciens ordinaverit [clericum] eum qui viduam, aut repudiatam, aut secundam habuit uxorem.


Canon Arelatensis, aera 7 [i 1Kb] .

Si episcopus alterius clericum sine consensu [epistola] sui episcopi (Quaed. add. in edd.) ordinaverit, [Col. 1013D] ordinatus deponatur, et ordinator tribus mensibus communione privetur.


[Col. 1014A] Canon Apostolorum, aera 30 [j 1Kb] .

[k 1Kb] Si quis episcopus saeculi potestate usus, et per hanc, ecclesiam obtineat, deponatur: et segregentur omnes illi qui communicant.


Aera 45.

Clericus ebrietate serviens, aut desinat, aut deponatur.


Canon Maticensis [l 1Kb] .

Si [Item decernimus ut nullus, etc.] presbyter confertus cibo, aut crapulatus vino, sacrificia contrectare, aut missas facere [privatis festisque diebus concelebrare] praesumpserit, (Var. et alia add. in ed.) juxta canones Africanos dignitatem amittat honoris.


Canon apostolorum, aera 40 [m 1Kb] .

[Col. 1014B] Episcopus, presbyter, diaconus, aleae, hoc est tabulis, aut ebrietati serviens, aut desinat, aut certe damnetur.


Canon Nicaenus, aera 18 [n 1Kb] .

[o 1Kb] Clerici fenerantes, et qui centesimas exigunt vel usuras ex quolibet negotio, dejiciantur de clero.


Canon Apostolorum, aera. . . [p 1Kb] .

Episcopus, presbyter, diaconus ne unquam saeculares curas assumant. Sin aliter, deponantur.


Canon Caesariensis, aera 8 [can. 9].

[q 1Kb] Si quis presbyter confessus fuerit, quod ante ordinationem suam corporali peccato lapsus est, non quidem offerat, maneat tamen in aliis officiis propter utilitatem ejus.


Epistola Hormisdae papae per universas provincias [r 1Kb] .

[Col. 1014C] Si [s 1Kb] quis diaconus, vel presbyter, post acceptam benedictionem leviticam cum uxore sua incontinens invenitur, ab officio abjiciatur. Ecce manifestissime constat quod secundum [t 1Kb] titulos antiquorum Patrum [sancto Spiritu suggerente conscriptos] a sancto Joanne papa transmissos, et CCCXVIII episcoporum sententias canones Gallicani continere videntur, quod clerici in adulterium deprehensi, et aut ipsi confessi, aut ab aliis revicti ad honorem redire non possunt. Et quia fortasse non desunt, quibus pro nimia pietate supra scripta, sanctorum Patrum severitas minime placeat, sciant se et CCCXVIII episcoporum [u 1Kb] , et qui reliquos canones constituerunt, vel statuerunt, sententias reprehendere vel damnare. Sed fortasse [Col. 1014D] major est in illis pietas quam in supradictis CCCXVIII episcopis, major in illis misericordia quam in sancto [Col. 1015A] [apostolico] Joanne papa, major charitas quam in reliquis sanctis sacerdotibus qui haec exempla vel remedia [hoc pro exemplo vel remedio] ecclesiarum suis definitionibus deliberaverunt? Et ideo aut prona [plena] voluntate praeceptis illorum consentiant, (Var. edd.) aut omnibus illis contrarios se et inimicos esse cognoscant. Quae est justitiae inimica benignitas, palpare criminosos, et vulnera eorum usque in diem judicii incurata servare? Quod si eos durissimam poenitentiam per plures annos agere videremus, sic [a 1Kb] et idipsum et saluti eorum consulere, ut et canonum deberemus statuta servare. Cum vero in aliquibus nec compunctio humilitatis, nec instantia orandi vel plangendi appareat, nec beatum David imitentur, qui dixit: Lavabo per singulas noctes [Col. 1015B] lectum meum, lacrymis meis stratum meum rigabo. Et illud: Cinerem sicut panem manducabam, et potum meum cum fletu miscebam, nec eos jejuniis vel lectionibus vacare videamus; possumus agnoscere, si ad honorem pristinum redirent, cum quanta negligentia, et cum quanto tepore [torpore], et inimica animae securitate permanerent, credentes quod sic eis non acta digne poenitentia dimiserit Deus, quomodo et sacerdotes indulsisse videntur. Vere dico, quia illi ipsi quibus cum periculosa et falsa misericordia indulgere videmur, cum ante tribunal Christi pro tantis peccatis damnandi advenerint, contra nos ipsos causas dicturi sunt, dicentes: quod dum asperitatem linguae eorum expavimus, aut falsa blandimenta et periculosas adulationes libenter accepimus, [Col. 1015C] nos eos, (Var. ap. Grat.) dum illis inutiliter indulgeremus in peccatis permanere, aut ipsa peccata etiam augere permiserimus, non recordantes illud quod in Veteri Testamento scriptum est, quia uno peccante contra omnes ira Dei desaeviet [b 1Kb] . O pietas! o misericordia! uni parcere, et omnes (Var.) exemplo malo in discrimen adducere. Non ita suadet S. (Var.) Cyprianus (Lib. de Lapsis) dicens: »Qui peccantem verbis adulantibus palpat, peccandi fomitem subministrat, nec premit [reprimit] delicta, sed fovet.« Et iterum? »Imperitus est medicus qui ante dejectam putredinem superducit vulneri cicatricem (Multum var. in edd.).« Et ideo diligenter perpendite, si aut potest, aut debet fieri, ut tantorum ac [Col. 1015D] talium, quos supra memoravimus, sacerdotum canones contemnentes, aliter quam illi statuerunt, observare vel agere praesumamus; praecipue cum si illorum CCCXVIII episcoporum, qui per omnes Ecclesias concilia fieri (Var.) statuerunt, tam sancta decreta neglexerimus, non solum illos despiciemus (Add. quaed. in edd.) sed et Africanos [pontifices], et omnes reliquos, qui ipsis ordinantibus per totum mundum pro ecclesiastica disciplina aliquid statuerunt, cum peccato animae nostrae contemnemus. Ego me [Col. 1016A] in hoc periculo mittere omnino non audeo: quia nec talia sunt merita mea, ut aliorum peccata in me excipere praesumam: nec tantam eloquentiam habeo, ut ante tribunal Christi contra tantos ac tales sanctos sacerdotes, qui canones statuerunt, causas dicere possim. Videat unusquisque, qui aliter sentire vel observare disponit, qualiter possit in die judicii reddere rationem. Ego in quantum vires dignatur dare Deus, volo eorum praeceptionibus obedire [studere]; quia cum illis non rixas, sed pacem, et qualemcunque partem habere desidero. Et hoc diligenter attendendum est, ut illi [Quod si secundum quod scriptum est, illi, etc.] clerici qui ad uxores proprias redeunt, ad integrum ab officio suspendantur. Et sic etiam digami et internuptarum mariti, [Col. 1016B] qui utique rem licitam faciunt, clerici tamen ordinari non possunt, et si ordinati fuerint, dejiciantur, de quibus etiam sanctus Faustus in epistola sua dixit: »Perdit gratiam consecrati, qui adhuc officium vult [c 1Kb] excitare [exercere] mariti.« Cum haec a tantis ac talibus viris statuta sint, qua conscientia quisquam dicere poterit, quod ille qui adulterium commiserit, iterum ad honorem redire possit? Quod si aliquis dicat: Ergo negas misericordiam Dei, qui dixit: Nolo mortem peccatoris, sed ut convertatur et vivat. Et illud: Nunquid qui cadit, non adjiciet ut resurgat? Et peccator in quacunque die conversus fuerit, omnes iniquitates ejus oblivioni tradentur. (Var.) Ad hanc objectionem libera voce respondere et possumus et debemus. Absit a nobis, ut de istis [Col. 1016C] sententiis videamur vel leviter dubitare. Definitissime enim credimus quod is qui usque ad finem vitae suae poenitentiam digne egerit, non solum indulgentiam accipiet, sed etiam ad vitam aeternam [praemia aeterna] perveniet. Propter regulam tamen ecclesiasticam, et propter antiquorum Patrum statuta, quae absit a nobis ut aut reprehendere aut discutere audeamus, cum credamus [eum quem credimus] ad vitam aeternam post peractam poenitentiam venire, ad honorem clericatus secundum tantorum Patrum praecepta novimus non debere reverti; in tantum ut in canonibus scriptum sit: [d 1Kb] »Ne ullus unquam clericus poenitens ordinetur.« Et si ille qui ultro petit poenitentiam, quamvis eam perfecte agat, non potest [Col. 1016D] episcopus aut presbyter ordinari, ita ut etiamsi per ignorantiam ordinatus fuerit, dejiciatur: ille qui invitus ad poenitentiam agendam in monasterium mittitur ( [e 1Kb] et utique quid aliud, quam poenitens, dicendus est?), qua conscientia ad sacerdotium redire permittitur? Nemo mihi alia quaelibet contra auctoritatem sedis apostolicae, vel contra CCCXVIII episcoporum praecepta, vel reliquorum canonum statuta objiciat: quia quidquid contra illorum definitionem, in quibus Spiritum sanctum esse locutum credimus, [Col. 1017A] dictum fuerit, recipere non solum temerarium, sed etiam periculosum esse non dubito. Valde enim metuo et contremisco illam damnationem, quam Heli sacerdos propter stultam indulgentiam accipere meruit, qui pro eo quod filios suos negligenter castigavit, et eos nec caedere nec excommunicare voluit, ipsi filii uno die occisi sunt, et XXX millia de populo interfecta sunt. Et arcta testamenti capta est, et ipse retro cadens fractis cervicibus mortuus est, et nomen ipsius de libro vitae deletum est et e contra Phinees, qui pro eo quod zelo Dei commotus duos adulteros [pariter] interfecit, totum populum de Dei (Var.) ira liberavit. Nec hoc ideo dico, ut sicut ille fecit, etiam nunc per mortem corporis sacerdotes Domini debeant vindicare; sed quia melius [Col. 1017B] est, ut unusquisque parvo tempore in hoc mundo [donec vivit verecundiam et] confusionem sustineat, quam postea ad supplicia aeterna perveniat: et multum ei utilius est propter aliorum exemplum, quandiu vivit, remotus ab honore poenitentiam agat, et remedium sibi in die necessitatis acquirat. Quicunque parvitati meae in hac causa voluerit esse onerosus, aliud responsum ei non dare delibero, nisi quod supradicti canones continere videntur [a 1Kb] .


In epistola [b 1Kb] Siricii papae ad Genesium episcopum, aera 13.

[c 1Kb] Presbyter qui dicit se nescire, si episcopus fuit qui eum ordinavit, et aliquanto tempore missas fecit, et postea dimisso officio uxorem duxit, hunc pseudopresbyterum quis ambigat esse detestabilem? [Col. 1017C] Pro quo omnino abjiciendus est, et in monasterio ad poenitentiam omni tempore vitae suae retrudendus.



CAPUT XIX. DE EXPULSO AB ECCLESIA, ET DE EXCOMMUNICATO VEL DAMNATO AB OFFICIO.


Canon Antiochensis, aera 2.

[d 1Kb] Quicunque ex clero deprehensus fuerit excommunicatis communicare, iste privetur communione.


Canon Aurelianensis, aera 3 [e 1Kb] .

Si quis [ab] episcopo, vel de Ecclesiae vel de proprio jure crediderit aliquid repetendum, si nihil convicii aut criminationis objecerit, eum pro sola conventione [Col. 1017D] a communione [Ecclesiae] non liceat submoveri


Aera 9 [f 1Kb] .

Si diaconus aut presbyter, pro reatu suo se ab altaris communione sub poenitentis professione submoverit; si [sic quoque] alii defuerint, et causa [Col. 1018A] certae necessitatis exoritur, [poscentem baptismum] liceat baptizare.


Aera 22 [g 1Kb] .

Si clericus [Quis clericorum circa se] districtionem [aut tractationem] sui episcopi putat injustam, (Add. quaedam. in edd.) recurrat ad synodum.


Canon Epaunensis, aera 28.

Si episcopus ante damnati absolutionem obierit [obitu rapiatur], correctum aut poenitentem successori licebit absolvere.


Canon Arelatensis, aera 4 [h 1Kb] .

Ut presbyter, presbyterum [Edd. om. presbyterum], diaconum, aut subdiaconum de ordine deponere nescio suo episcopo non praesumat. Quod si fecerit, ille in officio vel communione recipiatur, et [Col. 1018B] ille anno integro communione (Var. et quaed. add.) et officio privetur.


Aera 29 [i 1Kb] .

(Quaedam var. et add. in edd.) A communione suspensos, non solum a clericorum, sed etiam a totius populi colloquio et convictu placuit excludi.


Canon apostolorum, aera 9 [j 1Kb] .

Episcopus, presbyter, aut diaconus si pro criminibus damnati fuerint, minime communione priventur.


Canon Nicaenus, aera 26 [k 1Kb] .

[l 1Kb] Degradatus episcopus si appellare voluerit, et confugerit ad episcopum Romanae Ecclesiae, et ipse pro eo rescripserit episcopis qui in finitima provincia sunt, ipsi diligenter omnia inquirant, et juxta fidem [Col. 1018C] veritatis definiant. Quod si episcopus Romanus pro accusato presbyterum de latere suo miserit, habeat ejus auctoritatem a quo missus est.


DE INTERDICTIS.


Canon Apostolorum, aera 28 [m 1Kb] .

Si quis depositus pro certis criminibus ausus fuerit attrectare ministerium sibi interdictum, ab ecclesia abjiciatur


Canon Antiochensis, aera . . . .

[n 1Kb] Si quis depositus de clero praesumpserit gradum sibi interdictum, tam ipsum, quam ei communicantes, qui ejus cognoverunt sententiam, ab Ecclesia abjici oportet.


Canon Arelatensis, aera 46.

Qui pro delicto suo a communione separantur, [Col. 1018D] [placuit ut] in quibus locis fuerint exclusi, in eisdem [eodem loco] communionem consequantur.



CAPUT XX. DE ORDINE ECCLESIASTICO ET OFFICIO MISSAE.


Canon Epaunensis, aera 27.

Ad celebranda divina officia ordinem quem metropolitani [Col. 1019A] tenent, [a 1Kb] provinciales eorum observare debent.


Epistola Innocentii papae ad Decentium episcopum Capuanum [b 1Kb] .

Si instituta ecclesiastica, ut sunt a beatis apostolis tradita, integra vellent servare sacerdotes Domini, nulla diversitas, nulla varietas in ipsis ordinibus ac consecrationibus haberetur. Sed quod [dum] unusquisque, non quod traditum est, sed quod sibi visum fuerit, hoc aestimat esse tenendum; inde diversa in diversis locis [vel ecclesiis] teneri [aut celebrari] videantur: (Var. edd.) hinc fit scandalum populis, qui dum nesciunt traditiones antiquas humana praesumptione corruptas, putant sibi aut ecclesias non convenire, aut apostolos vel apostolicos [Col. 1019B] viros contraria sensisse [aut ab apostolis vel apostolicis viris contrarietatem inductam]. Quis ergo [enim] nesciat [aut non advertat] id quod a principe apostolorum Petro traditum est, et hoc nunc usque custoditur, ab omnibus debere servari, nec superduci aut introduci aliquid quod (Var.) ejus auctoritatem non habeat, [c 1Kb] praesertim cum sit manifestum, per omnem Italiam, Gallias, Hispanias, Africam, atque Siciliam et insulas interjacentes, nullum instituisse ecclesias, nisi eos quos venerabilis apostolus Petrus aut ejus successores constituerunt sacerdotes? Aut legant, si in his provinciis alius [d 1Kb] episcopus invenitur docuisse? Et (Var.) cum nunquam invenient, oportet eos hoc sequi quod Ecclesia Romana custodit, ex qua eos principium accepisse non dubium est: ne dum peregrinis [Col. 1019C] assertionibus student, caput institutionum videantur amittere [omittere]. Saepe dilectionem tuam ad urbem venisse, ac nobiscum (Var.) ad ecclesiam convenisse non dubium est, et quem morem vel in consecrandis mysteriis, vel in caeteris agendis [arcanis] teneat, cognovisse. [e 1Kb] Quod sufficere arbitrarer ad informationem ecclesiae tuae vel reformationem, nisi praedecessores tui minus aliquid aut aliter tenuerint sacerdotes. Vel certe sunt aliqui, qui aliter quam Romana Ecclesia observat, haec observanda dicant. Quorum nos notitiam non haberemus, nisi de aliquibus nos consulendos esse dixisses. Quibus idcirco respondemus, non quod te aliquid ignorare credamus; sed ut majori auctoritate vel tuos instituas, vel si qui a Romanis [Romanae Ecclesiae] [Col. 1019D] institutionibus errant, aut commoneas, aut indicare non differas; ut scire valeamus qui sint qui aut novitates inducunt, aut alterius Ecclesiae quam Romanae existimant consuetudines (Var.) esse servandas. [f 1Kb] Pacem igitur asseris ante confecta mysteria quosdam populis imperare, vel sibi inter se [Deest se] sacerdotes tradere: cum post omnia, quae aperire [Col. 1020A] non debeo, pax sit necessaria judicanda [indicenda], per quam constet populum ad omnia quae in mysteriis aguntur atque in Ecclesia celebrantur, praebuisse consensum, ac finita esse pacis concludentis signaculo demonstrentur. (Cap. 2.) De nominibus vero recitandis, antequam pacem [preces] sacerdos atque eorum oblationes, quorum nomina recitanda sunt, sua oratione commendet, quam superfluum sit, ipse per tuam prudentiam recognoscis: ut, cujus hostiam necdum Deo offeras, ejus nomen ante insinues, (Var.) cum illi incognitum nihil sit. Prius (Var.) enim oblationes sunt commendandae, ac tunc eorum nomina quorum sunt, edicenda, ut inter sacra mysteria nominentur, non inter alia quae ante praemittimus, ut ipsis mysteriis viam futuris precibus aperiamus. [Col. 1020B] (Cap. 3.) De consignandis vero infantibus manifestum est, non ab alio quam ab episcopo fieri licere. Nam presbyteri, licet sint secundi [Deest secundi] sacerdotes, pontificatus tamen apicem non habent. Hoc autem pontificium solis debetur episcopis [Haec autem pontificibus solis deberi], ut consignent, vel paracletum Spiritum tradant. (Var.) Non solum consuetudo ecclesiastica hoc demonstrat, verum etiam illa lectio apostolorum quae asserit Petrum et Joannem esse directos, qui tantum [jam] baptizatis tradant Spiritum sanctum. Nam presbyteris, seu extra episcopum, seu praesente episcopo, cum baptizant [Edd. om. cum baptizant], chrismate ungere (Var.) licet baptizatos, sed quod ab episcopo fuerit consecratum: non tamen frontem ex eodem oleo signare, [Col. 1020C] quod solis debetur episcopis, cum tradunt Spiritum paracletum. Verba vero dicere non possum, ne magis prodere providear, quam consolationi [ad consultationem] respondere.


Canon Nicaenus, aera 19 [g 1Kb] .

[h 1Kb] Hi qui offerendi sacrificium potestatem habent, corpus Christi porrigant. Maneant diaconi in sua mensura, et accipiant eucharistiam secundum ordinem post presbyteros. Quod si quis non vult esse subjectus, cesset esse diaconus. Quod si non fuerit praesens episcopus aut presbyter, tunc diaconi dent eucharistiam in populum.


Canon Carthaginensis, aera 59 [i 1Kb]

Ut diaconus, praesente episcopo [presbytero], eucharistiam [Col. 1020D] [corporis Christi] populo, (Var.) si necesse sit, jussus eroget.


Aera 6 [j 1Kb] .

Chrismatis consecratio [confectio] et reconciliatio poenitentium absque periculo mortis [Edd. om. abs. per. m.], (Var.) vel consecratio virginum a presbyteris non fiat.

[Col. 1021A] [a 1Kb] De reconciliatione poenitentium non fienda a presbyteris.---Presbyteri et diaconi praeter episcopum nihil praetentent. Nam Domini populus ipsi commissus est, et pro animabus eorum ipse redditurus est rationem.


Canon Carthaginensis, aera 2 [b 1Kb] .

Nemo in precibus vel Patrem pro Filio, vel Filium pro Patre nominet. Et cum altari assistunt [assistitur], semper ad Patrem dirigatur oratio.


Aera 3 [c 1Kb] .

Quicunque preces sibi aliunde (Var.) scribit, non eis utatur, nisi prius eas cum structioribus [instructioribus] fratribus contulerit.


[d 1Kb] Canon Maticensis de oblatione populi offerenda, aera 6.

[Col. 1021B] (Quaedam add. in edd.) Decernimus, ut omnibus diebus Dominicis, [altaris] sacra oblatio ab omnibus viris et mulieribus offeratur tam panis quam vini: ut per has oblationes [immolationes], (Quaedam add. in edd.) peccatorum fascibus careant, et cum Abel vel caeteris justis [offerentibus] mereantur esse consortes. Omnes autem qui (Var.) definitionem nostram per inobedientiam evacuare contendunt, anathemate percellantur.


Aera 8 [e 1Kb] .

(In edd. quaedam praecedunt.) Reliquiae sacrificiorum, quae post missas [post peractam missam] in sacrario supersederint; quarta et sexta feria innocentibus [innocentes ab illo cujus interest ad ecclesiam adducantur] indicatur jejunium [et indicto eis [Col. 1021C] jejunio], et conspersas vino easdem reliquias omnes accipiant.


Canon Aurelianensis 2, aera 14 [f 1Kb] .

(In edd. quaedam praeced.) Missarum celebritas [celebratio] (Multum var. edd.) in praecipuis festivitatibus, hora tertia inchoetur: quo facilius ipso officio expedito, [g 1Kb] horis competentibus alia officia persolvantur.


Canon apostolorum, aera 51 [h 1Kb] .

Qui non perseverant in oratione, nec sanctam communionem percipiunt, velut inquietudines Ecclesiae commoventes communione priventur.


Canon Agathensis, aera 44.

Benedictionem super plebem in ecclesia dare, [fundere], aut poenitentem in ecclesia benedicere presbytero [Col. 1021D] non licet [penitus non licebit]



CAPUT XXI. DE RELIQUIIS SANCTORUM ET ORATORIIS.


Canon Epaunensis, aera 26 [can. 25].

Sanctorum reliquiae in oratoriis villaribus non [Col. 1022A] ponantur, nisi clericos cujuscunque paroechiae vicinos esse contingat, qui sacris pignoribus [cineribus] psallendi frequentia famulentur. [i 1Kb] Quod si illi defuerint, non ante proprie [proprii] clerici [In edd. deest clerici] ordinentur, quam eis competens victus et vestitus substantia deputetur.



CAPUT XXII. ALTARIA NON SACRANDA NISI LAPIDEA.


Canon Epaunensis, aera 25 [can. 26].

Altaria nisi lapidea chrismatis [j 1Kb] unctione non sacrentur.



CAPUT XXIII. DE BAPTISMO.


Canon Maticensis, aera 3 [k 1Kb] .

Relatione quorumdam comperimus quosdam [Edd. [Col. 1022B] om. quosdam] Christianos non observare legitimum baptisma, qui pene per singulos dies ac (Var.) natalitia martyrum filios suos baptizant, ita ut vix duo vel tres reperiantur in sancto Pascha, qui per aquam et Spiritum sanctum regenerentur. Idcirco censuimus ut ex hoc tempore nullus permittatur talia perpetrare, praeter illos quos infirmitas nimia, aut dies extremus compellit [Add., filiis suis baptismum percipere]. Ideoque praesentibus admonitionibus a suis erroribus vel ignorantia revocati, omnes omnino a die quadragesima cum infantibus suis ad ecclesiam observare praecipimus, ut impositionem manuum certis diebus adepti, et sacri olei liquore peruncti, legitimi diei festivitate fruantur, et sacro baptismate regenerentur; quo possint, si vita comes fuerit, et [Col. 1022C] honoribus sacerdotalibus fungi, et singularis celebratione festivitatis [celebrationis solemnitate frui].


Canon Laodicensis, aera 45.

[l 1Kb] Quod non oportet quemquam ad baptisma post duas quadragesimae hebdomadas admitti


Aera 46.

[m 1Kb] Quod oporteat eos qui ad baptisma veniunt, fidem discere, et quinta feria hebdomadae majoris episcopo aut presbytero memoriter reddere.


Aera 47.

[n 1Kb] Oportet eos qui in aegritudine percipiunt baptismum, fidem perdiscere, et scire cujus muneris participes facti sunt.


Canon Africanus, aera 23 [o 1Kb] .

Baptizandi nomen suum dent, et diu sub [Ed. om. [Col. 1022D] sub] abstinentia vini et carnium, ac manus impositione crebro examinati percipiant baptismum.


Aera 24 [p 1Kb] .

Neophyti aliquandiu et [Edd. om. et] a lautioribus epulis et spectaculis et conjugibus abstineant.


[Col. 1023A] Aera 41 [a 1Kb] .

Mulier baptizare non praesumat.


Canon Aurasicorum, aera 2 [b 1Kb] .

Nullum ministrorum, qui baptizandi recepit officium, sine chrismate usquam debere progredi, quia inter nos placuit [c 1Kb] semel chrismari. De eo autem qui in baptismate necessitate faciente (Var.) sine chrismate fuerit, in confirmatione sacerdos eum commoneat [d 1Kb] .


Canon Neocaesariensis, aera 6.

[e 1Kb] Praegnantes, si necesse sit, oportet baptizari. Nihil autem in hoc sacramento commune est illi, qui editur: quia voluntas et liberum arbitrium in confessione declaratur.


Canon apostolorum, aera 48 [f 1Kb] .

[Col. 1023B] [g 1Kb] Si quis juxta praeceptum Domini non baptizaverit in nomine Patris, et Filii, et Spiritus sancti, sed in tribus sine initio principiis, aut in tribus filiis, aut in tribus paracletis, deponatur.


Aera 49 [h 1Kb] .

[i 1Kb] Si quis non trinam mersionem unius mysterii celebrat, deponatur.


Canon Aurasicorum, aera 11 [j 1Kb] .

Subito obtumescens [prout status ejus est] baptizari aut poenitentiam accipere potest; si voluntatis praeteritae testimonia (Var. et add. in edd.) justa fuerint.


Aera 12 [can. 13].

Amentibus quaecunque pietatis sunt, conferantur [conferenda].


[Col. 1023C] In epistola sancti Siricii papae, aera 14.

[k 1Kb] Presbyter qui in vino baptizat proxima necessitate, ut aeger non periclitetur, pro tali re nulla ei culpa ascribatur. Si vero aqua aderat, et necessitas talis non urgebat, hic communione privetur, et poenitentiae submittatur. Infans vero ille, si in sancta Trinitate baptizatus est, in eo baptismo permaneat [l 1Kb] .


Aera 15.

[m 1Kb] Si infantem in periculo constitutum proxima [Col. 1024A] necessitate cum vase aut cum manibus aqua in nomine sanctae Trinitatis baptizaverit, firmiter permanebit, praesertim cum necessitas hoc exposcat [n 1Kb] .


Aera 16.

De presbytero qui ignorat orationem Dominicam.--- [o 1Kb] Presbyter qui orationem Dominicam non tenet, nec symbolum, neque psalmos, si episcopus fuit qui eum benedixit, hic primum omnium dignitatem, quam illicite praesumpsit, amittat: et sub districta poenitentia omni tempore vitae suae in monasterio degat. Infantes vero, quos in sancta Trinitate baptizavit, baptizati permaneant.


Aera 17.

[p 1Kb] Qui vero ita baptizant, ut dicant: In nomine Patris mergo, in nomine Filii mergo, et Spiritus [Col. 1024B] sancti mergo. Hi qui ita sunt baptizati, etsi rustice, tamen in nomine sanctae Trinitatis baptizati sunt


DE ITERATO BAPTISMO.


Aera 24.

(Desideratur in edd.) Qui ad iteratum baptismum suscipiendum, vel metu coacti, vel errore decepti sunt, et non se extra catholicae fidei sacramentum egisse cognoscunt, non societatis nostrae, nisi per manus impositionem episcopi, communionem recipiant, tempora vero episcopi constituente judicio, prout conversorum animos viderit vel perspexerit esse devotos, habentes etiam seniles aetates, intuitus et periculorum aegritudines. In quibus si quis ita graviter urgetur, ut de salute ejus desperetur, communionis gratia subveniatur.


[Col. 1024C] Canon apostolorum, aera 46.

[q 1Kb] Si quis eum qui recte baptizatus est, sciens rebaptizaverit, deponatur.



CAPUT XXV. DE CONFIRMATIONE: ET PRANDIA IN ECCLESIA NON FIANT: ET QUOD DIE DOMINICO GENU NON FLECTATUR.


In epistola I Innocentii papae.

[r 1Kb] Liber [Verum et illa lectio] Actuum apostolorum asserit Petrum et Joannem esse directos, qui tantum [Col. 1025A] [jam] baptizatis Spiritum darent. Nam presbyteris, seu extra episcopum, sive praesente episcopo cum [Edd. om. cum] baptizant, chrismate ungere licet, sed quod ab episcopo fuerit consecratum, non tamen frontem ex eodem [oleo] signare, quod solis debetur episcopis, cum tradunt Spiritum paracletum.


Canon Aurasicorum, aera 2 [a 1Kb] .

Cum chrismatis ipsius nonnisi una benedictio est, non praejudicans quidquam, sed ut [b 1Kb] non necessaria habeatur repetita chrismatio.


Canon Arelatensis, aera 26 [c 1Kb] .

Haereticum [Haereticos] in mortis discrimine constitutum, si catholicus esse desiderat, et [si] episcopus desit, a presbytero cum chrismatis benedictione [Col. 1025B] consignari placuit.


Canon Epaunensis, aera 16.

[Add. in edd.: presbyteros propter salutem animarum quam in cunctis optamus.] Desperatis et decumbentibus haereticis, si conversionem subitam petant, a presbytero [Var. edd.] chrismate permittimus subveniri. Quod omnes conversi, si sani sunt, ab episcopo noverint expetendum.

[d 1Kb] Poenitentibus autem chrismatis unctio infundi non potest, quia genus est sacramenti. Nam quibus reliqua sacramenta negantur, quomodo hoc genus [unum] putatur posse et credi [concedi]?


Canon Laodicensis, aera 28.

De prandiis ecclesiarum.--- [e 1Kb] In ecclesia prandia fieri non debere.


[Col. 1025C] [f 1Kb] Canon Nicaenus, aera 20.

[g 1Kb] In die Dominico, et in diebus Pentecostes, ut omnia in universis locis consonanter observentur, placuit sancto concilio stantes Domino vota persolvere.



CAPUT XXVI. DE PASCHA, ET DIE DOMINICO, ET RELIQUIS FESTIVITATIBUS.


Canon Arelatensis, aera 1.

(Var. edd.) Censuimus igitur Pascha Domini, per totum orbem uno die observari.


Canon Aurelianensis, aera 22 [h 1Kb] .

Ut nulli civium (Var.) Pascha, Natale Domini, vel Quinquagesimae solemnitates in villa liceat celebrare, [Col. 1025D] nisi quem infirmitas probabitur tenuisse.


[Col. 1026A] Canon Maticensis, aera 2 [i 1Kb] .

Pascha itaque nostrum, in quo summus Sacerdos ac Pontifex pro nostris delictis immolatus est [Al. add. nullam habens obnoxietatem peccati], debemus omnes festive [festivissime] colere, et sedulae observationis sinceritate in omnibus venerari: ut in illis sanctissimis septem diebus, nullus servile opus audeat facere; sed omnes [simul] coadunati, hymnis paschalibus indulgentes (Var.) perseveranter nostrae praesentiae devotionem quotidianis sacrificiis ostentemus, laudantes creatorem ac regeneratorem nostrum vespere, mane et meridie.


Canon Maticensis, aera 1 [j 1Kb] .

[k 1Kb] Custodite diem Dominicum, qui nos denuo peperit, et a peccatis omnibus liberavit. Nullus nostrum [Col. 1026B] [vestrum] litium fomitibus vacet, nullus causarum actiones exerceat, nemo sibi talem necessitatem exhibeat, quae jugum cervicibus juvencorum imponere cogat. Estote omnes in hymnis et laudibus Dei, animo, corporeque intenti


Canon Aurelianensis, aera 21 [l 1Kb] .

Quia persuasum est [populis] die Dominico cum caballis, et bubus, aut vehiculis itinera agi non debere: neque ullam rem ad victum praeparare, vel ad nitorem domus vel hominis pertinentem ullatenus exercere, (quae res magis ad Judaicam quam ad Christianam observantiam pertinet [pertinere probatur]) id statuimus ut die Dominico, quod ante fieri licuit, liceat. De opere tamen rurali, id est arata [m 1Kb] vinea, sectione, excussione, exarto, vel sepe [Col. 1026C] censuimus abstinendum; quo facilius ad ecclesiam venientes, orationis gratiae vacent. Quod si inventus fuerit quis in operibus supra scriptis, quae interdicta sunt, [se] exercere; qualiter emendari debeat non in Laici districtione, sed in sacerdotis castigatione consistat.


Canon Aurelianensis de missae exspectatione, aera 24 [n 1Kb] .

Cum ad celebrandas missas [in Dei nomine] convenit populus, non ante discedat quam missae compleantur [missae solemnitas compleatur]. Et ubi episcopus [o 1Kb] fuerit, benedictionem accipiant sacerdotis.


Aera 28 [p 1Kb]

[Col. 1026D] Episcopus si infirmitate non fuerit impeditus, ecclesiae [Col. 1027A] cui proximus fuerit, die Dominico deesse non (Var.) licebit.


Canon Africanus, aera 77 [a 1Kb] .

Qui Dominico die studiose jejunat, non credatur catholicus.


Aera 78 [b 1Kb] .

Paschae solemnitas uno die et tempore celebranda.



CAPUT XXVII. DE JEJUNIO QUADRAGESIMAE VEL LETANIA.


Canon Aurelianensis, aera 21 [c 1Kb] .

[Edd. add.: Id a sacerdotibus omnibus decretum est.] Ante Paschae solemnitatem non quinquagesima, sed quadragesima teneatur.


Canon Agathensis, aera 12.

[Col. 1027B] Placuit ut omnes ecclesiae filii, exceptis diebus Dominicis, in Quadragesima, [etiam die sabbato] sacerdotali ordinatione et districtionis comminatione jejunent.


Canon Maticensis, aera 9.

De canone legendo a missa sancti Martini, usque ad Natale Domini [d 1Kb] . Et a missa sancti Martini, usque ad Natale Domini feria II et IV et VI sabbati (Var. edd. hic et infra) jejunent: et sacrificia quadragesimali debeant ordine celebrari. In quibus diebus canones legendos [speciali definitione] sanximus pro ignorantia populi corrigenda.


Canon Aurelianensis, aera 24 [e 1Kb] .

[Rogationes, id est] Letanias ante Ascensionem [Col. 1027C] Domini, ab omnibus ecclesiis placuit celebrari, ita ut praemissum triduanum jejunium in Dominicae ascensionis die [festivitate] solvatur. Per quod triduum servi vel ancillae ab omni servitio laxentur, quo magis plebs universa conveniat, et quadragesimalibus cibis utantur [quo triduo omnes abstineant].


Aera 25 [f 1Kb] .

Clerici vero qui ad hoc opus sanctum venire contempserint, vel adesse: ecclesiasticam (Add. et var.) suscipiant disciplinam.


[g 1Kb] Canon Lugdunensis, aera 6.

In prima hebdomada novi mensis, hoc est ante diem Dominicum, qui primus in ipso mense illuxerit, litaniae, sicut ante Ascensionem Domini, [sancti Patres fieri decreverunt, deinceps] ab omnibus Ecclesiis [Col. 1027D] [seu parochiis] celebrentur.


[h 1Kb] Canon Gangensis, aera 19.

[i 1Kb] Si quis eorum, qui continentiae studere possunt, absque necessitate corporea tradita in commune jejunia, et ab omni Ecclesia custodita superbiendo dissolvit, anathema sit.


[Col. 1028A] DE JEJUNIO FERIAE SEXTAE.


In decretali Innocentii papae, aera 3 [j 1Kb] .

Sabbato jejunandum esse, ratio evidentissima demonstrat. Nam (Add. et var. in edd.) si resurrectionem Domini nostri Jesu Christi, per singulos circulos hebdomadarum, ipsius diei imagine frequentamus, et sexta feria jejunatur [jejunamus] propter passionem Domini, sabbatum praetermittere non debemus, quod inter tristitiam et laetitiam illius temporis videtur inclusum. Nam utique constat, biduo isto vel apostolos, (Deest) vel majores in moerore fuisse: (Var.) et in tantum eos jejunasse, ut nec sacramenta penitus celebrarent.



CAPUT XXIX. DE HOC QUOD OFFERTUR AD ALTARE, VEL QUOD OFFERTUR AD DOMUM SACERDOTIS: VEL DE OBLATIONE.
[Col. 1028B]

[k 1Kb] Canon Maticensis, aera 4.

(Multa praeced. in edd.) Omnibus Dominicis diebus oblatio (Var.) tam panis quam vini ab omnibus viris ac mulieribus in Ecclesia offeratur. Qui vero per inobedientiam hoc contempsit anathema sit [evacuare contendunt . . . sint].


Canon Gangensis de oblationibus diebus Dominicis, aera 8 [l 1Kb] .

[m 1Kb] Si quis oblationes, fructus vel primitias ecclesiae debitas voluerit extra ecclesiam accipere vel dare sine conscientia episcopi, anathema sit.


Canon Hipponiensis, aera 38 [n 1Kb] .

Nec amplius de primitivis in altare [sacrificiis] offeratur, quam de uvis et frumentis. (Mult. var. in [Col. 1028C] edd.) Alia omnia ad domum sacerdotis deferantur ad benedicendum.



CAPUT XXX. DE COMMUNIONE, ET UT POPULUS MISSAS PERSPECTET.


Canon Antiochensis, aera 2.

[o 1Kb] Omnes qui ingrediuntur ecclesiam, nec communicant in oratione cum populo, sed pro quadam intemperantia sese a perceptione sanctae communionis avertunt: tandiu de ecclesia removeantur quandiu per confessionem ac poenitentiam indulgentiam consequantur.


Canon Agathensis, aera 14 [can. 18].

De communione saecularium.---Saeculares vero, qui Natale Domini, Pascha, Pentecostem non communicaverint, inter catholicos non habeantur [catholici [Col. 1028D] non credantur].


Canon Maticensis, aera 6 [p 1Kb] .

Nullus presbyter confertus cibo, aut crapulatus vino, sacrificia contrectare, aut missas facere [privatis festisque diebus concelebrare] praesumat. (Var. et add. in edd.) Quod si praesumpserit, amittat honorem.


[Col. 1029A] Canon Laodicensis, aera 13 [a 1Kb] .

[b 1Kb] Solis autem ministerio deditis, ad altare ingredi, et ibidem communicare licebit.


Aera 44.

[c 1Kb] Mulieres ad altare ingredi non oportet.


Aera 57 [d 1Kb] .

Non oportet in domibus oblationes a sacerdotibus consecrari.


Canon Nicaenus, aera 14 [e 1Kb] .

Generaliter autem cuilibet in exitu posito poscenti communionem tribui ab episcopo probabiliter ex oblatione decebit.



CAPUT XXXI. DE PRAEDICATIONE.


Canon Arelatensis, aera 2 [f 1Kb] .

[Col. 1029B] Hoc etiam pro aedificatione omnium ecclesiarum, et pro utilitate totius populi placuit, ut non solum in civitatibus, sed etiam in omnibus paroechiis verbum faciendi daremus presbyteris potestatem: ita ut si presbyter pro infirmitate non potuerit praedicare, sanctorum Patrum homiliae a diacono recitentur. Si enim digni sunt diaconi, quod Christus in Evangelio locutus est, legere; quare indigni videantur sanctorum expositiones publice recitare?


Canon Africanus, aera 30 [g 1Kb] .

Sacerdote in ecclesia verbum faciente, qui egressus de auditorio fuerit, excommunicetur.


Aera 33 [h 1Kb] .

Qui die solemni praetermisso ecclesiae conventu ad spectacula vadit, excommunicetur.


[Col. 1029C] Aera 34 [i 1Kb] .

Mulier, quamvis docta et sancta, viros in conventu docere non praesumat


Aera 38 [j 1Kb] .

Laicus, praesentibus clericis, nisi ipsis jubentibus, docere non praesumat.



CAPUT XXXII. DE HOSPITALITATE.


Canon Africanus, aera 56 [k 1Kb] .

Episcopi vel presbyteri, si causa visitandae ecclesiae alterius episcopi (Var.) veniant, in gradu suo suscipiantur: et tam ad verbum faciendum quam ad oblationem consecrandam invitentur.


Canon Nicaenus, aera 20 [l 1Kb] .

[Col. 1029D] Si aliquis vim perpessus est, et inique expulsus, et venerit ad aliam civitatem, non prohibeatur immorari; [Col. 1030A] quandiu aut redire possit, aut injuria ejus remedium acceperit, etiam larga benevolentia et humanitas exhibenda est ei.


Canon Maticensis, aera 11 [m 1Kb] .

(Multa praeced. in edd.) Hospitalitate (Var.) reconciliari si quis nostrum non admonuerit, aut exemplo [exemplum] exhortationis suae, aut ipse se prius operari non [opere non] comprobaverit, indignationem procul dubio incurrit Domini majestatis. Praedicetur hoc juxta (Var.) possibilitatem nostrae mediocritatis in auribus omnium Christianorum.



CAPUT XXXIII.


Canon Maticensis, aera 12 [n 1Kb] .

(Multa praeced. in edd.) Decernimus ut mos antiquus a fidelibus reparetur, et decimas ecclesiasticis [Col. 1030B] famulantibus caeremoniis populus omnis inferat. Quas sacerdotes, aut in pauperum usum, aut in captivorum redemptionem prorogantes, suis orationibus populo pacem ac salutem impetrent. Si quis autem contumax nostris statutis saluberrimis fuerit, a membris Ecclesiae [Edd. add. omni tempore] separetur.



CAPUT XXXIV. [o 1Kb] DE VIDUIS, PUPILLIS ET PAUPERIBUS, INFIRMIS ET CARCERARIIS, ET DE LEPROSIS.

Pauperes et senes ecclesiae plus caeteris honorandos. [p 1Kb] Viduae quae corpore debiles sunt, sumptu ecclesiae, cujus viduae sunt, sustententur.


Aera 58 [q 1Kb] .

Ad reatum episcopi vel presbyteri pertinet, qui paroechiae praeest, si sustentandae vitae causa adolescentiores [Col. 1030C] viduae vel sanctimoniales clericorum familiaritatibus subjiciantur.


Aera 19 [r 1Kb]

Eorum qui pauperes opprimunt, dona a sacerdotibus refutanda.


Canon Maticensis, aera 7 [s 1Kb] .

Decernimus ut judices non prius viduas et pupillos conveniant, nisi [quam] episcopo nuntiaverint cujus sub velamine degunt. Quod si episcopus praesens non fuerit, archidiacono vel presbytero cuidam [Edd. om. cuidam] denuntietur, ut pariter [sedentes] causas eorum communi deliberatione terminent [causis eorum terminos figant] ita juste ac recte, ut deinceps de talibus antedictae personae non quassentur [t 1Kb] . Quod si is qui judex est, aut impetitor eis injuriam gesserit, [Col. 1030D] aut definitionem tanti concilii transgressus fuerit, a communione suspendatur.


[Col. 1031A] Canon Aurelianensis, aera 12 [a 1Kb] .

Episcopi (Var.) pauperibus vel infirmis, qui debilitate faciente non possunt suis manibus laborare, victum et vestitum, inquantum possibilitas est [habuerit], largiantur.


Canon Lugdunensis, aera 6 [b 1Kb] .

Placuit [etiam universo concilio] ut uniuscujusque civitatis leprosis, qui intra territorium civitatis ipsius sunt [nascuntur aut videntur consistere], ab episcopo Ecclesiae ipsius alimenta et vestitus (Var.) sufficienter administrentur; ut illis per alias civitates vagandi licentia denegetur. (Seq. desid. in edd.) Ut episcopus gubernet nationem viduarum, et pupillorum, ac peregrinorum non per seipsum, sed per archidiaconem vel per archipresbyterum agat.


[Col. 1031B] Canon Aurelianensis, aera 17 [c 1Kb] .

Hi qui [pro quibuscunque culpis] in carceribus deputantur, ab archidiacono seu praeposito ecclesiae singulis diebus Dominicis requirantur, ut necessitas vinctorum secundum praeceptum divinum misericorditer sublevetur; atque a pontifice [d 1Kb] instituta fideli et diligenti persona, quae necessaria sunt provideat: ut competens victus de domo ecclesiae tribuatur.


Aera 20 [e 1Kb] .

Hoc (Add. et var. in edd.) per omnia provideatur, ut non his desit misericordia [misericordiae cura], quos per duram infirmitatem intolerabilis constringit inopia.



CAPUT XXXV. QUALITER RES ECCLESIAE EPISCOPUS DISPENSET VEL REGAT: ET DE HIS QUAE IN ALTARI DANTUR: ET DE BASILICIS PER PAROECHIAS
[Col. 1031C]

Canon Aurelianensis, aera 10 [f 1Kb] .

De his quae in altario [oblatione fidelium] conferuntur medietatem sibi episcopus vindicet, et medietatem (Var.) clerus accipiat secundum gradum uniuscujusque dispensandam, praediis de omni commoditate in episcoporum potestate durantibus.


Aera 11 [g 1Kb] .

De his quae in parochiis, in terris, vineis, mancipiis, atque peculiis (Var.) quaecunque fideles obtulerint, antiquorum canonum statuta serventur, ut omnia in episcopi potestate consistant. De his tamen quae in altario accesserint, tertia fideliter [episcopis] deferatur.


[Col. 1031D] Aera 14.

Omnes basilicae quae per diversa constructae sunt loca [vel quotidie construuntur, placuit, secundum priorum canonum regulam] in ejus episcopi, in cujus territorio sitae sunt, potestate consistant.


Canon Africanus, aera 4 [h 1Kb] .

Ut episcopus vilem supellectilem, et mensam, ac victum pauperem habeat, et dignitatem suam auctoritate [Col. 1032A] [dignitatis suae auctoritatem] fidei et vitae meritis quaerat.


Aera 15 [i 1Kb] .

Ut episcopus rebus Ecclesiae, tanquam commendatis, non tanquam propriis utatur.



CAPUT XXXVI. DE REBUS QUAS SACERDOS SUIS CLERICIS DEDIT.


Canon Lugdunensis, aera 5 [j 1Kb] .

(Quaed. in edd. praeced.) Res vel quascunque munificentias, quas clericis aut servientibus suae Ecclesiae [sive de rebus Ecclesiae in usum, aut de propriis in proprietatem] (Var.) sacerdos dederit, subsequentes pontifices non auferant [nullatenus auferre praesumant]. Si quid tamen culpae exstiterit, pro qualitate personarum, vel regula canonum praecedentium, in [Col. 1032B] persona habeatur, non in facultate districtio.



CAPUT XXXVII. DE REBUS QUAE ECCLESIIS DANTUR.


[k 1Kb] Canon Aurelianensis, aera 5.

Si quae oblationes in quibuslibet rebus atque corporibus collatae fuerint, basilicis in civitatibus constitutis, ad potestatem episcopi redigantur: et in ejus sit arbitrio quod ad reparationem ecclesiae aut observantium ibi substantiam deputatur. De facultatibus vero parochiarum vel basilicarum in pagis [civitatum] constitutis, (Deest) per omnia singulorum locorum consuetudo servetur.


Canon Agathensis, aera 6.

Pontifices vero [quibus in summo sacerdotio constitutis], cum ab extraneis duntaxat aliquid, aut cum [Col. 1032C] ecclesia, aut sequestratim, aut dimittitur, aut donatur (quia hoc ille qui donat, pro redemptione animae non pro commodo sacerdotis offert [probatur offerre]), non quasi suum proprium, sed quasi dimissum ecclesiae inter facultates ecclesiae computabunt. Quia justum est ut sicut sacerdotes habent quod ecclesiae donatum [dimissum] est, ita et ecclesia habeat quod relinquitur sacerdoti.


Canon Epaunensis, aera 14.

Quisquis Clericus aliquid de munificentia ecclesiae cui servierat adeptus, et ad summum sacerdotium alterius civitatis [est aut] fuerit ordinatus, quod dono accepit, reddat: quod usu vel proprietate secundum instrumenti seriem probatur habuisse [emisse] possideat.



CAPUT XXXVIII. DE REBUS ECCLESIAE ABSTRACTIS ET CONTRADICTIS.
[Col. 1032D]

Canon Africanus, aera 50 [l 1Kb] .

Irrita erit episcopi vel donatio, vel venditio, vel commutatio ecclesiasticae rei absque conventu [conniventia] et subscriptione clericorum.


Aera 86 [m 1Kb] .

Qui oblationes defunctorum negant ecclesiis, aut [Col. 1033A] cum difficultate reddunt, tanquam egentium necatores excommunicentur.


Canon Aurelianensis, aera 26 [a 1Kb] .

Abbatibus, presbyteris caeterisque ministris, de rebus ecclesiasticis vel sacro ministerio [b 1Kb] deputatis, vel alienare vel obligare absque subscriptione episcopi sui non liceat. Quod quicunque praesumpserit, degradetur communione concessa, et quod temere alienatum [praesumptum] est, ordinatione episcopi revocetur.


Aera 13 [c 1Kb] .

Rebus ecclesiae quibuscunque modis alienatis dispendio ecclesiae [instrumentis inutiliter in dispendium ecclesiae obligata noscuntur], si intra tricennaria tempora repetitio suppetit [quae acta sunt], suffragante [Col. 1033B] justitia per publicum [aut electorum] judicium revocentur. Quod si is, qui res (Var.) Ecclesiae tenet, admonitus judicium declinaverit, quousque ad discussionem veniat, aut res ecclesiae restituat, communione privetur.


Aera 25 [d 1Kb] .

Si quis res ecclesiae debitas, vel proprias [sacerdotis horrendae cupiditatis instinctu] occupaverit, vel retinuerit (Multa add. et var. in edd. passim) aut per hoc in judicium electorum venire distulerit, usque ad restitutas ipsas res communione privetur. Similiter ille [similis etiam his . . . retinuerint . . . praesumpserint] qui oblationes defunctorum juste [legaliter] dimissas retinuerit vel assignare praesumpserit. Simili etiam sententiae subjacebit ille qui hoc quod [pro devotione [Col. 1033C] sua] ecclesiae dedit, revocare praesumpserit.


Canon Lugdunensis, aera [e 1Kb] 2.

Id convenit inviolabiliter observari, ut testamenta quae clerici [episcopi, presbyteri, seu inferioris ordinis clerici] propria voluntate confecerint, vel donationes, aut quaecunque instrumenta, omni [propria voluntate confecerint, et alia quae add.] possibilitate [stabilitate] subsistant. Id praecipue statuentes, ut si quorumcunque [religiosorum] voluntas, aut necessitate, aut simplicitate, a legum saecularium ordine discrepaverit [visa fuit discrepare], voluntas tamen defunctorum debeat inconcussa manere. (Quaed. add. in edd.) De quibus rebus si quis aliquid alienare praesumpserit, usque ad restitutionem [usque ad emendationis suae, vel restitutionis tempus] rei oblatae [Col. 1033D] a consortio ecclesiastico et omnium Christianorum [convivio] habeatur extraneus [alienus].


Canon Aurelianensis, aera [f 1Kb] 19.

Qui pro devotione sua [oblationis studio] in campis, vel vineis aliquid, etiam sine scripto [absque scriptura] probatur dedisse [contulisse]; si ipsemet (Add. et var.) vel quilibet ea alienaverit, quoadusque talia pervasa [Edit. ult. male, perversa] restituerit, communione privetur.


[Col. 1034A] Canon Epaunensis, aera 7 [Can. 8].

Presbyter dum dioecesim tenet, de his quae emerit, aut ecclesiae nomine scripturam faciat, aut ab ejus quam tenet [tenuit] ecclesiae ordinatione discedat.


Aera 17.

Si episcopus per testamentum de rebus ecclesiae [condito testamento aliquid de ecclesiastici juris proprietate] delegaverit, aliter non valebit, nisi tantum [vel] de juris proprii facultate suppleverit.


Aera 18.

Clerici qui etiam sine precatoriis quibuslibet, diuturnitate [qualibet diuturnitate temporis] res de ecclesiae remuneratione possederint [cum auctoritate domini gloriosissimi principis nostri], in jus proprietarium [Col. 1034B] praescriptione temporis non vocentur, dummodo pateat res ecclesiae fuisse.


Canon Agathensis, aera 4.

Nullus [clerici etiam, vel saeculares qui] oblationes parentum, aut donatas, aut testamentis relictas, aut quod ipse donavit [retinere perstiterint], auferat [ecclesiis vel monasteriis crediderint auferendum]. Qui fecerint (Add. et var.) quoadusque ea reddant, ab ecclesia excludantur.


Aera c. 32. [Can. 33]

Episcopus qui filios aut nepotes non habet (Var.), non alium quam ecclesiam relinquat haeredem. Quod de ecclesia absque ipsius causa distraxit [si quid de ecclesia non in ecclesiae causa aut necessitate praesumpsit], irritum habeatur. Qui vero filios habet, et [Col. 1034C] de bonis quae reliquit, ab haeredibus ejus indemnitates ecclesiae consolentur [indemnitatibus ecclesiae consulatur].


Canon apostolorum, aera [g 1Kb] 38.

Omnium negotiorum ecclesiasticorum jura episcopus habeat, et ea velut Deo contemplante dispenset: nec liceat aliquid ex his praesumere, aut parentibus propriis condonare. Quod si nauperes sunt, tanquam pauperibus subministret, ne parentum occasione ecclesiae depraedentur.


In epistola [h 1Kb] Symmachi papae.

Possessiones ecclesiae [quas unusquisque ecclesiae proprio dedit aut reliquit arbitrio] episcopi (Var.) alienare quibuslibet titulis aut contractibus non praesumant [Col. 1034D] [vel sub quocunque argumento non patimur]: nisi forsitan clericis (Var.), quorum meritis aut monasterii, religionis intuitu, aut in peregrinos necessitas largiri suaserit. Sic tamen haec ipsa non perpetuo, sed donec vixerint, teneant.


Canon Ancyritanus, aera 16.

[i 1Kb] Si res ecclesiae presbyter vendiderit, rescisso contractu ad jus ecclesiasticum revocentur. In judicio autem episcopi erit, si pretium debeat recipere emptor; [Col. 1035A] quia saepe contingit distractarum redditus ampliore summa pro accepto pretio reddidisse.


Canon Agathensis, aera 6.

Quidquid per fidei commissum dimittitur ecclesiae [aut sacerdotis nomine aut ecclesiae] aut custodi, inter facultates ecclesiae non computabitur [ecclesia computare aut retinere non poterit].


Aera 7.

Casellas vero, vel mancipia [mancipiola ecclesiae], (Mult. add. et Var. et in caeteris quae sequuntur) aut vasa ministerii ecclesiae nullo modo possunt alienare. Quod si necessitas compellit certa pro utilitate ecclesiae, ut aliquid distrahatur, apud duos vel tres provinciales episcopos causa necessitatis comprobetur, ut ab ipsis venditio roboretur; aliter, non [Col. 1035B] valebit.


Canon Aurelianensis, aera 15 [a 1Kb] .

Si clericus aut laicus sub potentum patrocinio [nomine] res ecclesiae [ad jus ecclesiae pertinentes] contempto pontifice petierit vel possederit [petere seu possidere praesumpserit], [primum] admoneatur quae abstulit civiliter reformare. (Quaedam. add.) Si contempserit (Var.) a liminibus ecclesiae coerceatur, donec ea cum satisfactione restituat.


In epistola Siricii papae, aera 2.

[b 1Kb] Si per simplicem episcopum res ecclesiae amissae fuerint, successori ejus suggerendi aditus non negetur; et juxta sententiam canonum ecclesiae praejudicium nullo tempore fiat, quia una est toto orbe diffusa.


[Col. 1035C] Canon Milituensis, aera 13.

[c 1Kb] Si quis munuscula cujuscunque qualibet scriptura collata ecclesiae fraudaverit, invaserit, retinuerit, subrepserit, et a sacerdote commonitus statim collata non reddiderit, communione pellatur.


Canon Agathensis, aera 26.

Si clericus [quis de clericis] documenta, quibus ecclesiam possederit [ecclesiae possessio firmatur], (Var.) suppresserit, negaverit, aut adversariis tradiderit, quidquid per abstinentiam [absentiam] documentorum damnum ecclesiae illatum fuerit, de propriis facultatibus reddat, et communione privetur. Is etiam, qui in damno ecclesiae instrumenta sollicitaverit [impie sollicitatis traditoribus], vel susceperit, [Col. 1035D] pari sententia feriatur.


Canon Aurelianensis, aera 33 [d 1Kb] .

Quisquis agellum ecclesiae a sacerdote ceperit possidendum [in die vitae suae pro quacunque misericordia a sacerdote, cui potestas est], quodcunque ibidem profecerit, alienandi nullam habeat potestatem: nec [sibi] parentes ipsius aliquid exinde [ex ea re aestiment vindicandum.


[Col. 1036A] Canon Carthaginensis, aera 32 [e 1Kb] .

Clerici qui aliquid comparant nomine suo, tanquam rerum Dominicarum invasores teneantur [invasionis crimine teneantur obnoxii], nisi in ecclesia sua eadem intulerint [Admoniti ecclesiae eadem ipsa contulerint]. Si autem [ipsis proprie aliquid liberalitate alicujus, vel successione cognationis] ex propria successione eis aliquid obvenerit, faciant exinde quod eorum proposito congruit. Quod si a suo proposito [retrorsum] exorbitaverint, honore ecclesiastico indigni, tanquam reprobi judicentur.



CAPUT XXXIX. DE CAUSANTIBUS ET JUDICIBUS.


Canon Africanus, aera 3 [f 1Kb] .

[Col. 1036B] Ut episcopus nullius causam audiat absque praesentia clericorum suorum, quia irrita erit sententia episcopi, nisi clericorum praesentia confirmetur.


Aera 10 [g 1Kb]

Ut episcopus accusatores fratrum excommunicet. Et si emendaverint vitium, recipiantur ad communionem, et non ad clerum.


Aera 30 [h 1Kb]

Catholicus qui causam suam [sive justam sive injustam] ad judicium alterius fidei judicis provocat, excommunicetur.


Aera 42 [i 1Kb] .

Quaerendum in judicio, cujusnam sit sationis, cujus fidei is qui accusat, et qui accusatur. Falsus accusator extra Ecclesiam fiat, donec poenitendo se [Col. 1036C] emendet.


Aera 52 [j 1Kb] .

Caveant judices ecclesiae, ne absente eo cujus causa ventilatur, sententiam proferant; quia irrita erit, imo et causam in synodo profecto dabunt.


Aera 53 [k 1Kb] .

Episcopus (Var.) dissidentes homines, ad pacem magis quam ad judicium cohortetur.


Canon Chalcedonensis, aera 4 [Can. 9].

[l 1Kb] Non oportet clericos habentes invicem adversum se negotia relinquere proprium episcopum, et ad saecularia judicia convolare: sed magis apud synodum judicentur.


DE CLERICIS QUI AD SAECULARE JUDICIUM CONVOLANT.


Canon Agathensis, aera 31 [Can. 32]

[Col. 1036D] Clericus ne quemquam praesumat apud saecularem judicem, episcopo non permittente, pulsare: si pulsatus fuerit, respondeat, non proponat: nec audeat criminale negotium ad saeculare judicium perferre [in judicio saeculari proponere]. Si quis saecularium per calumniam ecclesiam aut clericum fatigaverit [fatigare tentaverit, et victus fuerit], ab ecclesiae liminibus, et a communione [catholicorum] arceatur [Col. 1037A] usque ad dignam poenitentiam [nisi digne poenituerit].


Canon Aurelianensis, aera 35 [a 1Kb] .

Clericus [cujuslibet gradus] sine pontificis sui permissu, nullum ad saeculare judicium praesumat attrahere: neque laico [inconsulto sacerdote] liceat clericum in saeculare judicium exhibere.


Canon Maticensis, aera 10 [b 1Kb] .

Et ne clericus inscio episcopo de ecclesia abstrabatur, aut injuriam aliquam patiatur: sed si quis adversus clericos aliquid habuerit, in notitiam episcopi producat, et ipse justitia praeeunte discutiat causas.


Aera 22 [c 1Kb] .

Neque (Var.) judex clericum absque causa criminali, [Col. 1037B] hoc est, homicidio, furto aut maleficio, ad judicium pertrahat. Quod si fecerit, quandiu episcopo [loci illius] visum fuerit: ab ecclesia [ecclesiae liminibus] arceatur, et communione privetur.


Aera 18 [d 1Kb] .

Qui innocentes [e 1Kb] ad principes vel ad judices accusant, si clericus [honoratior] est, degradetur [ab officii sui ordine regradetur]: si vero laicus, communione privetur.


Canon Carthaginensis, aera 12.

[f 1Kb] Si inter episcopos de rebus terrenis contentio orta fuerit, inter anni spatium per epistolas fratrum commoniti aut inter se aut in praesentia electorum negotium sanare festinent. Quod qui distulerit, donec ipsa causatio abrogetur, a charitate fratrum habeatur [Col. 1037C] extraneus.


In epistola Siricii papae, aera 52.

De rebus ecclesiae orta contentio ad metropolitanum deducatur. Nihil liceat ante principem ulla ratione suspendi, sed episcoporum judicio terminetur.



CAPUT XL. DE EPISCOPO, VEL CLERICIS ACCUSATIS ET ACCUSATORIBUS EORUM.


Canon Nicaenus, aera 14 [g 1Kb] .

[h 1Kb] Si episcopus judicatus fuerit in alia causa, et ipse voluerit, renovetur concilium: et scribatur ab episcopis qui causam examinaverunt Romano episcopo, et ut ipse judicaverit impleatur.


Aera 3 [i 1Kb] .

[Col. 1037D] [j 1Kb] Alius vero episcopus in loco ejus, qui Romanum episcopum appellavit, non ordinetur ante examinationis causam.


Canon Antiochenus, aera 16 [Can. 14].

[k 1Kb] Si contigerit ut episcopus de criminali causa accusetur, et diversae sententiae contra eum apud episcopos proferantur; placuit metropolitanum alterius provinciae revocari, et aliquot cum eo episcopos; ut [Col. 1038A] ipsi dirimant quaestiones, et firmum probetur judicium.


Aera 14 [Can. 15].

[l 1Kb] Qui ab omnibus episcopis comprovincialibus consonam recepit sententiam, ab aliis ulterius judicari non poterit, nisi episcopum Romanae Ecclesiae appellaverit, ut renovetur examen.


Canon Carthaginensis, aera 2 [m 1Kb]

Quisquis episcoporum accusatur, ad primatem provinciae ipsius causam deferat accusator, nec a communione suspendatur, cui crimen intenditur, nisi ad causam dicendam [electorum judicium die statuta] primatis litteris convocatus minime occurrerit, hoc est inter [infra] spatium mensis ex die qua eum litteras accepisse constiterit. Quod si [aliquas] veras [Col. 1038B] causas necessitatis probaverit (Add. et var.), pro quibus non occurrerit, intra alium mensem causae suae dicendae [integram] habeat facultatem; verum post mensem secundum tandiu non communicet, donec purgetur. Si autem nec ad concilium anniversarium (Var.) occurrerit, ut vel ibi causae suae terminentur, ipse in se damnationis sententiam dixisse judicetur. Tempore sane quo non communicat, nec in sua plebe [ecclesia vel paroecia] communicet. Accusator autem ejus, si nunquam diebus dicendae causae defuerit, a communione non removeatur. Si vero aliquando defuerit, [subtrahens se] restituta (Var.) communione episcopo, ipse removeatur [a communione accusator]; ita tamen, ut ipsi donetur [ipsi non adimatur] facultas causae peragendae, si se [Col. 1038C] ad diem occurrere (Var.) voluisse, sed non potuisse probaverit. (Mult. var. et quaedam add.) Ad accusandum tamen vel arguendum ne quis admittatur, nisi qui proprias causas, non tamen ecclesiasticas dicere voluerit. [n 1Kb] Si presbyter aut diaconus fuerint accusati, adjuncto sibi ex vicinis locis [cum proprio episcopo] legitimo numero collegarum [quos ab eodem accusati petierint,] in presbyteri nomine sex, in diaconi tres episcopi ipsorum causas discutiant, eadem dierum vel dilationum, et a communione remotionum, et discussione personarum, inter accusatores et eos qui accusantur, forma servata. Reliquorum [clericorum] autem causas solus etiam episcopus loci cognoscat et finiat.


Aera 79.

[Col. 1038D] Si episcopus clerico vel laico crimen injunxerit, deducatur ad probationem.


Canon Hipponiensis, aera 67 [o 1Kb] .

Clerici (Quaedam add.) accusati pro crimine, si innocentiam suam voluerint asserere, intra annum excommunicationis hoc faciant. Si vero intra annum causam suam non purgaverint [purgare contempserint], [Col. 1039A] nulla eorum vox (Deest) de hac causa postea [penitus] audiatur.


Canon Carthaginensis, aera 1 [a 1Kb] .

Si quis episcoporum vel clericorum (Quaedam add. et var.), relicto ecclesiastico judicio, publicis se purgare voluerit judiciis, etiamsi pro illo fuerit prolata sententia, locum suum amittat; hoc in criminali causa. In titulis vero perdat quod evicit, ut [cui enim ad eligendos judices] undique Ecclesiae (Var.) pateat auctoritas. Ipse se indignum fraterno consortio judicat, qui de universali Ecclesia male sentiendo, de saeculari judicio poscit auxilium; cum Apostolus privatorum Christianorum causas ad Ecclesiam deferri [atque ibi determinari] praecipiat. (Can. 10.) Si a quibuscunque judicibus ecclesiasticis, ubi est major [Col. 1039B] causa, fuerit provocatum, non eis obsit, quorum fuerit soluta sententia; si convinci non potuerint, vel inimico animo judicasse, vel aliqua cupiditatis gratia [vel aliqua cupiditate vel gratia] depravati. Sane si ex consensu partium judices electi fuerint, etiamsi hic minus habeatur [etiam a pauciore numero, quam constitutum est, non liceat provocari], recte ad accusationem non admittitur qui excommunicatus est.


Aera 2 [b 1Kb] .

Liberti non admittantur, ut dominos suos accusent, nec omnes quos ad accusanda crimina publicae leges non admittunt, et omnes etiam quos infamis macula aspersit, id est [histriones] turpitudinibus subjecti [subjectae personae]; nec haeretici, sive pagani, aut [Col. 1039C] Judaei. Sed tamen (Var.) in causis propriis omnibus permittitur accusare, etiam illis quibus aliunde denegatur accusandi facultas. (Can. 3.) Quotiescunque clericis [ab accusatoribus] multa objiciuntur crimina, et unum [et unum ex his de quo prius egerit], quod primum accusatores proposuerint, probare non potuerint, ad caetera nullatenus [jam non] admittantur. Testes autem illi non recipiantur, qui ad accusationem admitti prohibentur [nec ad accusationem praecepti sunt]; nec ii quos accusator de domo sua ad testimonium adduxerit, neque (Var.) illi qui infra annos quatuordecim sunt.


Aera 3 [c 1Kb] .

Accusatus vel accusator, si in eo loco (Var.) ubi causa agitatur, metuit aliquam vim [temerariae multitudinis], [Col. 1039D] locum sibi eligat proximum, quo non sit difficile testes producere; et ibi causa finiatur.


Aera 30 [d 1Kb] .

Catholicus qui causam suam [Add., sive justam sive injustam] ad judicium judicis [alterius fidei] non catholici provocat, excommunicetur.


[Col. 1040A] Aera 46 [e 1Kb] .

Qui frequenter litigat, et ad accusandum [causandum] facilis est, ejus testimonium nemo absque grandi examinatione [examine] recipiat.


Aera 8.

[f 1Kb] Qui majoribus sceleribus irretitus est, vocem adversum majorem natu non habeat accusandi.


In epistola [g 1Kb] Silvestri papae.

Silvester papa in gremio synodi constitutus dixit: Presbyter adversus episcopum, diaconus adversus presbyterum, vel alii inferiores ordines adversus superiores non dent accusationem. (Paululum var.) Et non damnetur summus praesul nisi a 72 testibus; non damnetur presbyter nisi a 43 testibus; diaconus cardine constitutus urbis Romae non damnetur nisi in [Col. 1040B] 36 testibus; subdiaconus vel alii minores ordines non damnentur, nisi in 7 testimonia.


Canon Chalcedonensis, aera 32.

[h 1Kb] Clericos aut laicos accusantes episcopos vel clericos, passim et sine probatione ad accusationem recipi non debere, nisi prius discutiatur existimationis opinio. [i 1Kb] Placuit, ut semper in accusatione clericorum fides et vita blasphemantium perscrutetur. Nam fideles omnes actus hominis debet praecedere, quia dubius in fide infidelis. Nec eis omnino est credendum qui aut veritatis fidem ignorant, aut non recte conversationis ducunt, quoniam tales facile et indifferenter lacerant et criminantur recte pieque viventes.


Aera 33.

[Col. 1040C] [j 1Kb] Ut nullus judex neque presbyterum, neque diaconum vel clericum, ac juniores ecclesiae sine conscientia pontificis per se distringat, aut damnare praesumat. Quod si fecerit, ab ecclesia cui irrogare injuriam dignoscitur, tandiu sit sequestratus, quandiu reatus sui temeritatem corrigat et emendet.



CAPUT XLI. DE CLERICIS USURARIIS, ET EBRIOSIS, ET FIDEJUSSORIBUS: CONTRA CONVIVIA, VEL CANTICA TURPIA, ET ALIA PLURA HIS SIMILIA.


Canon Nicaenus, aera 19.

[k 1Kb] Et ne quis clericus usuras accipiat, aut frumenti vel vini ampliationem, [quod solet] in novo datum [Col. 1040D] sexcuplum vel duplum recipi. Quod si fecerit, tanquam turpis lucri reum abjiciendum.


Canon Arelatensis, aera 19 [l 1Kb] ,

Ministros [De ministris] qui fenerant, placuit juxta formam divinitus datam a communione abstineri.


[Col. 1041A] [a 1Kb] Canon Caesariensis, aera 9.

[b 1Kb] Nullus clericorum amplius recipiat, quam quod commendaverit, sive pecuniam sive quamlibet speciem.


Canon Sardicensis, aera 18.

[c 1Kb] Clerici fenerantes et qui centesimas exigunt vel usuras ex quolibet negotio, dejiciantur ex clero.


Canon Arelatensis, aera 14 [d 1Kb] .

Si quis clericus pecuniam dederit ad usuram, aut conductor alienae rei fuerit [voluerit esse], aut turpis lucri gratia genus aliquod negotiationis exercuerit, et officio et communione privetur [depositus a communione alienus fiat].


Canon Agathensis, aera 39 [e 1Kb] .

Clericum quem ebriosum fuisse constiterit, ut [Col. 1041B] ordo pandit [patitur], aut XXX dies a communione (Var. edd.) suspendatur, aut corporali subdatur supplicio.


Canon Laodicensis, aera 24.

[f 1Kb] Presbyteros, monachos, vel continentes non oportet ingredi tabernas.


Aera 52 [g 1Kb] .

Non oportet sacerdotes vel clericos, ex collatis vel comessationibus convivia celebrare: hoc autem nec laicis potest congruere.


Canon Agathensis, aera 39.

Presbyteri vel [diacones vel subdiacones, vel deinceps] caeteri ministri, quibus licentia non est uxores habere, aliorum [alienorum] convivia nuptiarum evitent (Quaed. add. in edd.), ne auditus aut visus [Col. 1041C] sacris mysteriis deputatus polluatur turpium spectaculorum, atque verborum ambagibus [contagione].


Canon Caesariensis, aera 7.

[h 1Kb] Presbyteros saecularium nuptiarum conviviis interesse non debere: maxime cum competat secundis nuptiis peonitentiam tribuere.


Canon Africanorum aera 73 [i 1Kb] .

Clericum scurrilem, et verbis turpibus jocularem, ab officio retrahendum.


Aera 74 [j 1Kb] .

Clericum per creaturas jurantem acerrime jurgandum; si perseveraverit in judicio, excommunicandum.


Aera 75 [k 1Kb] .

[Col. 1041D] Clericum inter epulas cantantem, supradicta sententia [supradictae sententiae severitate] coercendum.


[Col. 1042A] Aera 79 [l 1Kb]

Clericus, quamvis verbo Dei eruditus (Var. edd.) artificio suo victum quaerat.


Aera 70 [m 1Kb] .

Clericus haereticorum et schismaticorum convivia et sodalitates devitet.



CAPUT XLII. UT CLERICI NON NEGLIGANT OFFICIUM SUUM, ET NON SINT CONDUCTORES, ET CONTUMACES, ET A SAECULARIBUS ABSTINEANT.


. . . . . . . . .

[n 1Kb] Nulli liceat episcopo, vel clericorum, neque monachorum possessiones conducere, aut negotiis saecularibus se miscere. Propter pupillorum, si forte leges imponant, inexcusabilem curam, aut civitatis [Col. 1042B] episcopus ecclesiasticarum rerum sollicitudinem habere praecipiat, aut orphanorum et viduarum, quae sine ullo provisore sunt: et propter timorem Domini causa deposcat.


Canon Aurelianensis, aera 13 [o 1Kb] .

[p 1Kb] Episcopus, presbyter, vel diaconus ad tutelae curam non implicentur.


Canon Africanus, aera 27 [q 1Kb] .

Nullus clericorum, vel alia quaecunque persona alterius cujusque ecclesiae res aut petat, aut praesumat accipere. Quod si fecerit, tandiu habeatur communione suspensus quousque res restituantur suae ecclesiae.


Aera 11 [r 1Kb] .

Clericus per plateas et andronas (Var. edd.), sine [Col. 1042C] certa necessitate sui officii non ambulet.


Aera 9 [s 1Kb] .

Clericus victum et vestitum sibi artificiolo vel agricultura, absque officii sui duntaxat detrimento praeparet.


. . . . . . . . . .

[t 1Kb] Clericus qui non pro emendo aliquid in nundinis vel in foro deambulat, ab officio degradetur.


Aera 25 [u 1Kb] .

Clericus qui absque corpusculi inaequalitate vigiliis deest, stipendio privetur.


Aera 21 [v 1Kb] .

Clericum in tentationibus ab officio suo declinantem, vel negligentius agentem ab officio removendum.


[Col. 1042D] Canon Carthaginensis, aera 71 [x 1Kb] .

Clericum inter tentationes officio suo incubantem, gradibus sublimandum.
[k 1Kb] [l 1Kb] [r 1Kb]

[Col. 1043A] Canon Agathensis, aera 8.

[Item placuit ut] Clericus, si relicto officio suo propter districtionem, ad saecularem [judicem] confugerit, et [is ad quem confugerit] ille solatium ei defensionis impenderit, cum eodem a communione Ecclesiae pellatur.


[a 1Kb] Canon Maticensis, aera 10.

Ut ordines ecclesiastici [presbyteri, diaconi, vel quolibet ordine clerici] [b 1Kb] ita episcopo suo devotione obedientiae subjaceant, ut non alibi dies feriatos, nisi in ejus obsequio, liceat tenere. Et qui hoc facere distulerit degradetur.


Aera 11.

Omnes clerici [Episcopi presbyteri, vel universi honoratiores clerici] qui sublimi sapientiae dignitate [Col. 1043B] sublimantur, actibus omnino renuntient saeculi, et [c 1Kb] sacro electi ministerio repudient carnale consortium.



CAPUT XLIII. UT NON HABITET CLERICUS CUM EXTRANEIS MULIERIBUS: ET DE RELICTA SACERDOTIS.


Canon Nicaenus, aera 3

[d 1Kb] Ne quis episcoporum, vel caeterorum clericorum, cum mulieribus habitet (Edd. var. et add.) praeter matrem, vel si quae sunt hujuscemodi personae


Canon Africanorum, aera 27 [e 1Kb] .

Clericus cum extraneis mulieribus non habitet.


Canon Arelatensis, aera 4.

Nullus episcopus, vel presbyter, aut diaconus, ad cellarii secretum intromittat feminam [puellam, vel [Col. 1043C] ingenuam vel ancillam].


Canon Agathensis, aera 11.

Feminas [ancillas vel libertas] a cellario, vel secreto ministerio, vel ab ea mansione in qua clericus manet, placuit removeri.


Canon Maticensis, aera 4 [f 1Kb] .

Ut nulla mulier in cubiculum episcopi absque duobus presbyteris, aut certe diaconibus [diaconis], ingredi permittatur.


Canon Aurelianensis, aera 4 [g 1Kb]

Statuimus ut ne quis antistitum clericorumque omnium licentiam habeat intra domum suam ullam mulierem habere, praeter eas quas superiores canones eloquuntur. Si quis clericorum suspectionem [suspicionem] adversam, obtrectationem de muliere [Col. 1043D] quacunque [fortassis] incurrerit: statim (Quaed. in edd. add.) eam abjiciat [si certe extranea et sui juris est]: et ita eam omnibus conditionibus studeat evitare, ut infamia quae excitata est abrogetur. Qui vero haec non vitaverit, pro inobedientia sua triennii excommunicatione mulctetur.

[Col. 1044A] [h 1Kb] In quibus commonitionibus metropolitanus a comprovincialibus, comprovinciales a metropolitano cum reliquis comprovincialibus distringantur.


Canon Epaunensis, aera 32.

Relictam presbyteri sive diaconi quicunque [Relicta, etc., si cuicunque] renupserit, [eatenus] cum eadem ab Ecclesia pellatur: donec a conjunctione illicita separentur.


Canon Aurelianensis, aera 9 [i 1Kb] .

[j 1Kb] Presbyteri vel diaconi relicta, si se cuicunque conjunxerit, pari excommunicatione plectatur.


Canon Apostolorum, aera 6.

Ut episcopus, presbyter, vel diaconus, uxorem propriam nequaquam sub obtentu religionis abjiciat: et si rejecerit, excommunicetur; si perseveraverit, [Col. 1044B] dejiciatur.



CAPUT XLIV. DE EPISCOPIS, VEL REGULIS CLERICORUM, ET VESTIBUS EORUM, ETC.


Canon Africanus, aera 1.

Ut episcopus non longe ab ecclesia hospitiolum habeat.


Aera 2 [m 1Kb] .

Ut episcopus in ecclesia, in consessu presbyterorum sublimior sedeat: intra domum vero, collegam se presbyterorum esse cognoscat.


Aera 3 [n 1Kb] .

Ut episcopus nullam rei familiaris curam ad se [Col. 1044C] revocet: sed ut lectioni et orationi, verbo Dei (Var. edd.) et praedicationi tantummodo vacet.


Aera 4 [o 1Kb] .

Ut episcopus vilem supellectilem et mensam (Var. edd.) habeat, et victum pauperem: et dignitatis suae auctoritatem fidei [fide] et vitae meritis acquirat [quaerat].


Aera 5 [p 1Kb] .

Ut episcopus gentilium libros non legat, haereticorum autem pro necessitate et tempore [Al., temporis om. et].


Aera 6 [q 1Kb] .

Ut episcopus tuitionem testamentorum non suscipiat.


Aera 7

[Col. 1044D] Ut episcopus gubernationem viduarum, et pupillorum, ac peregrinorum, non per se, sed per archipresbyterum vel archidiaconum agat.


Aera 8 [s 1Kb] .

Ut episcopus (Var. edd.) nec provocatus pro rebus transitoriis litiget.


[Col. 1045A] Aera 12 [a 1Kb] .

Ut episcopus quolibet loco sedens, stare presbyteros non patiatur.


Canon Nicaenus, aera 36 [b 1Kb] .

[c 1Kb] Si episcopus, quod esse non debet, fuerit iracundus, et commotus adversus clericum suum, cito aut aspere eum de Ecclesia exterminare voluerit; habeat potestatem ille clericus, ut finitimos episcopos interpellet: ut causa ejus diligenter tractetur et negotium discutiatur: ut aut probetur, aut emendetur ejus sententia.


Canon Vasensis [d 1Kb] . . . . . . . . . . . . . . . . . .

Si episcopus tantum alicujus scelera novit [alieni sceleris conscius], (Add. et var. in edd.) secretis correptionibus [Col. 1045B] eum corrigat. Quod si castigatus pertinacior fuerit, et se communioni [publicae] ingesserit; etiamsi episcopus in redarguendo illum quem reum judicat, probationibus deficiat: indemnatus licet, ab his qui nihil sciunt secedere ad tempus pro persona majoris auctoritatis jubeatur, illo, quandiu probare episcopus nihil potest, in communione omnium, praeterquam ejus qui eum reum judicat, permanente.


Canon Aurelianensis [e 1Kb] 2, aera 36.

Si episcopus ad clerum alterius Ecclesiae de facultatibus suae Ecclesiae donaverit, non valebit.


Canon Chalcedonensis, aera 23 [Can. 26].

[f 1Kb] Placuit, omnem Ecclesiam habentem episcopum, et oeconomum habere de suo clero dispensantem Ecclesiae [Col. 1045C] res secundum ordinationem sui episcopi, ut ne sine testimonio sit dispensatio Ecclesiae: Si episcopus haec neglexerit habere, subjacere eum divinis institutis.


Canon Romanorum, aera 3 [g 1Kb] .

Paschae temporibus presbyteri et diaconi, per parochias dare remissionem (Edd., male, repromissionem) peccatorum, et ministerium implere consuerunt. Etiam praesente episcopo in fontem descendere. Sed episcopi (Edd. var., non recte) nomini facti summa conceditur. Reliquis vero temporibus (Add. et var. in edd.), in necessitate aegritudinis licet presbytero per salutaris aquae gratiam dare indulgentiam peccatorum: cum et munus ipsi licet causa emundationis offerre. Diaconibus vero nulla licentia [Col. 1045D] invenitur concessa. Sed quod semel forte contigit usurpari, pro necessitate [per necessitatem] dicitur excusatum (Var. edd.), ne postea securitate sit commissum.


[Col. 1046A] In epistola Coelestini papae, [h 1Kb] aera 1.

Nulli sacerdotum suos liceat canones ignorare, nec quidquam facere quod Patrum possit regulis obviare. (Add. in edd.)


Canon Agathensis, cap. 10.

Nullus clericorum, extranearum mulierum [extraneae mulieri] familiaritate jungatur pro [qualibet consolatione et] quacunque causa.


Canon Aurelianensis, cap. 13 [i 1Kb] .

Servis ecclesiae et sacerdotum praedas et captivitates exercere non liceat. (Add. et var. in edd.) Sed justum est, ut eorum domini redemptionis praebeant suffragium.


Canon Laodicensis, aera 10 [j 1Kb] .

[k 1Kb] Non est populis concedendum electionem facere [Col. 1046B] eorum qui altaris ministerio sunt applicandi. (Can. 15.) Non liceat praeter canonicos psaltes, qui in pulpitum ascendunt et de codice legunt, alium quemlibet psallere. (Can. 25.) Non oportet ministros panem dare, nec calicem benedicere.


Aera 21 [Can. 54].

[l 1Kb] Non oportet clericos spectaculis interesse: sed antequam themelici ingrediantur, surgere eos et abire.


Canon apostolorum, aera 24 [m 1Kb] .

[n 1Kb] Clericus semetipsum abscidens omnino damnetur.


Aera 26 [o 1Kb] .

Laicus semetipsum abscidens, annos III communione privetur.


[Col. 1046C] . . . . . . . . . . . . . . . . .

[p 1Kb] Clericis tantum, et lectoribus, atque cantoribus liceat habere uxores.


Canon 42.

[q 1Kb] Subdiaconi, lectores, vel cantores ebrietati servientes, aut desinant, aut communione priventur; similiter et laici.


[r 1Kb] Canon Carthaginensis, aera 2.

Lectores usque ad annos pubertatis legant. Deinceps autem, nisi aut custodita pudicitia, aut uxores duxerint, legere non sinantur. Clericorum autem nomen etiam lectores retinebunt.


Canon Laodicensis, aera 12 [s 1Kb] .

[t 1Kb] Solis ministris altaris liceat ingredi ad altare, et ibidem communicare.


[Col. 1046D] Canon Arelatensis, aera 13 [u 1Kb] .

Si clericum de quacunque ope [de quolibet corpore] venientem (Quaedam add. in edd.) aliquis publicis actionibus applicare praesumpserit, et a sacerdote [Col. 1047A] commonitus (Var. edd.) non emendaverit, cognoscat se pacem Ecclesiae non habere.


Canon Carthaginensis, aera 16 [a 1Kb] .

[Placuit ut] Lectores, cum ad annos pubertatis pervenerint, cogantur aut uxores ducere, aut continentiam profiteri.


Canon Hipponensis, aera 9 [b 1Kb]

Ut clerici de judicii sui cognitione (Var. edd.) non cogantur in publico dicere testimonium, nec ad testimonium dicendum ecclesiastici cujuslibet persona pulsetur.


Canon Lugdunensis, aera 19 [c 1Kb]

Ad locum examinationis reorum nullus clericorum accedat neque intersit. Quod si adfuerit defraudatus honestiori stola, illis gregibus examinatorum [Col. 1047B] societur quos divinis praetulerit mysteriis.


Canon Agathensis, aera 55 [d 1Kb] .

Omnes clerici qui ad operandum validi sunt [validiores sunt], artificiola et litteras discant.


Aera 58 [e 1Kb] .

Ut diaconus, praesente presbytero, eucharistiam corporis Christi populo, si necessitas cogit, jussus eroget. [f 1Kb] Ut diaconus quolibet loco jubente presbytero sedeat.


Aera 60 [g 1Kb]

Ut diaconus tempore tantum oblationis et lectionis alba utatur.


Aera 61 [h 1Kb] .

Ut diaconus in conventu presbyterorum interrogatus loquatur.


[Col. 1047C] Canon Laodicensis, aera 25.

[i 1Kb] Quod non oporteat subdiaconos panem dare, vel calicem benedicere.


Aera 26.

[j 1Kb] Quod hi qui non sunt ab episcopo ordinati, exorcizare non possunt.


Canon Africanus, aera 25 [k 1Kb] .

Clericus nec comam nutriat, nec [l 1Kb] barbam.


Aera 26 [m 1Kb] .

Clericus professionem suam etiam habitu et incessu probet: et ideo nec (Var. edd.) vestium, nec calceamentorum decorem quaerat.


Canon Agathensis, aera 20.

Clerici qui comam nutriunt, inviti tondantur [ab archidiacono, etiamsi noluerint, inviti detondeantur] [Col. 1047D] Vestimenta, vel calceamenta, nisi quae ad (Edd. om. ad) religionem deceant, eis habere non liceat.


Canon Maticensis, aera 5 [n 1Kb] .

Ut nullus clericus sagum aut vestimenta saecularia, [Col. 1048A] nisi quae ad religionem deceant, induere praesumat. Quod si post hanc definitionem clericus, aut cum indecenti veste, aut cum armis inventus fuerit [a seniore ita coerceatur, ut], 30 dierum inclusione detentus, aqua tantum et [o 1Kb] modici panis edulio diebus singulis sustentetur.


Canon Laodicensis, aera 20.

[p 1Kb] Ut diaconus jussus a presbytero sedeat: similiter autem et diaconibus honor exhibeatur, et subsequentibus gradibus.


Aera 21.

[q 1Kb] Quod non oporteat subdiaconos, et reliquos infra ordines, Dominica vasa contingere.


Aera 22.

[r 1Kb] Quod non oporteat, nisi subdiaconos uti orario, [Col. 1048B] et ostium derelinquere.


Aera 23.

Quod non oporteat lectores, et cantores, orariis uti.


Canon Caesariensis, aera 14

[s 1Kb] Diaconi 7 esse debent, quamvis magna sit civitas, secundum regulam Actuum apostolorum.


Canon Nicaenus, aera 20.

[t 1Kb] Et ne diaconi presbyteris praeferantur, neque sedeant in consessu presbyterorum, aut illis praesentibus Eucharistiam dividant, sed [illis agentibus] solummodo ministrent. Si vero presbyter nullus sit in praesenti, tunc demum etiam ipsis licere. Aliter [dividere] vero agentes, abjici debent [jubent].



CAPUT XLV. DE VENATIONIBUS ET HOSPITALITATE.
[Col. 1048C]

Canon [u 1Kb] Maticensis, aera 13.

Volumus igitur episcopalem domum, quae ob hoc instituta est, ut sine personarum acceptione omnes in hospitalitate recipiat, canes non habeat; ne forte qui in eis miseriarum suarum levamen habere confidunt, infestorum canum morsibus lanientur (Add. et var.). Custodienda est igitur episcopalis habitatio hymnis, non latratibus; operibus bonis, non morsibus venenosis. Ubi igitur Dei est assiduitas cantilenae, monstrum est et dedecoris nota, canes ibi et accipitres habitare.


Canon Epaunensis, aera 7 [v 1Kb] .

Episcopis, presbyteris, diaconibus, canes ad venandum et accipitres habere non liceat. Si [Quod si [Col. 1048D] quis talium personarum in hac fuerit voluntate detectus, si episcopus est] episcopus haec praesumpserit, tribus mensibus communione se suspendat; presbyter, duobus abstineat; uno, diaconus ab omni officio et communione cessabit.



CAPUT XLVI. UT PECCANTES FIDELES NON LICEAT PASSIM VERBERARI.
[Col. 1049A]

Canon apostolorum, aera 28 [a 1Kb] .

Episcopum, presbyterum, diaconem, percutientes passim fideles aut infideles, et per hujusmodi . . . . volentes timeri, dejici ab officio praecipimus, quia nusquam hoc nobis Dominus docuit



CAPUT XLVII. DE PAROCHIIS ET ORATORIIS CONSTRUENDIS


Canon Toletanus, aera 29 [b 1Kb] .

Qui ecclesiam aedificaverit contra canonum statuta, et non eam ab episcopo legitime petierit consecrari, (Mult. var.) aut destruat, aut dotem, quam eidem ecclesiae fecerat, censeat ad episcopi ordinationem pertinere. Quod tale factum [et in praeteritum] et in [Col. 1049B] praesenti displicet, et in futuro prohibeatur; sed omnia (Add.) ad episcopi ordinationem [et potestatem] pertineant.


Aera 7 [Can. 20]

Ne episcopi vero paroechias affligant. (Mult. var.) Audiant scriptum: Forma estote gregi, neque dominantes in clero. Ideoque, excepto quod veterum institutiones a paroechiis jubent habere episcopos, alia [quae huc usque praesumpta sunt] omnia denegentur; hoc est, neque in angariis (Var.) presbyter aut diaconus fatigetur [fatigent indictionibus], ne videantur in Ecclesia Dei episcopi exactores potiusquam pontifices nominari. Hi vero clerici tam locales quam dioecesani, qui se ab episcopo gravari cognoverint, querelas suas ad metropolitanum deferant [deferre [Col. 1049C] non differant]. Qui metropolitanus (Add. et var.) hujusmodi praesumptionem coerceat.


Canon Toletanus, aera 4.

Si episcopus unam de paroechiis [de parochitanis ecclesiis] monasterium dedicare voluerit (Add. et var.), habeat licentiam: et res (Mult. var.) quas de Ecclesia ibidem pro stipendio monachorum monacharumve dederit, perpetuo ibi maneant: hoc est rationabiliter dare


Canon Aurasicorum, aera 8 [c 1Kb] .

Si episcopus [in alienae civitatis territorio] in fundo ecclesiae suae, et in alterius episcopi parochia ecclesiam aedificare voluerit [disponit], non prohibeatur: (Add. et var.) dedicatione vero illi omnimodis [Col. 1049D] reservata episcopo, in cujus territorio ecclesia assurgit. Episcopus vero (Var.) qui aedificavit ipse, ibidem clericos suos ordinet; vel si ordinati jam sunt, ipse eos habeat. Omnis tamen ecclesiae ipsius gubernatio ad illum episcopum pertinebit, in cujus territorio sita est [ecclesia surrexit].


Canon Aurelianensis, aera 26 [d 1Kb] .

Si quae paroechiae in potentum domibus constitutae sunt (Mult. var.), clerici qui ibidem sunt, secundum [Col. 1050A] qualitatem ordinis sui, (Add.) ab archidiacono civitatis coerceantur secundum ecclesiasticam disciplinam. Si vero de agendo officio ecclesiae a quibuslibet [ab agentibus potentum, vel ab ipsis rei dominis] in aliquo (Add. et var.) prohibeantur, auctores nequitiae usque ad emendationem communione priventur.


Canon Toletanus, aera 15 [e 1Kb] .

Si servus fisci [Qui ex servis fiscalibus] (Var. et add.) ecclesiam aedificaverit, eamque [de sua paupertate] dotaverit, hoc procuret episcopus prece sua, auctoritate [regia] principis confirmari.



CAPUT XLVIII. DE NATALITIIS MARTYRUM.


Canon [f 1Kb] Laodicensis, aera 22

[Col. 1050B] Non oportet in quadragesima martyrum natalitia celebrare: sed eorum in Sabbato et in Dominica tantum memoriam fieri.



CAPUT XLIX. DE FICTIS MARTYRIBUS ET LOCIS QUAE INANITER VENERANTUR.


. . . . . . . . . . . . . . . . . . . . . . . . . .

[g 1Kb] Non concedendum coemeteria, vel quae martyria dicuntur haereticorum, nec orationis gratia intrare. Si qui fecerit, incommunicabilem factum in poeni tentiam usque ad aliquod tempus redigi: et si se errasse confessus fuerit, suscipi eum oportere.


Aera 16 [Can. 35].

[h 1Kb] Qui relinquit ecclesiam Dei, et vadit ad angulos [Col. 1050C] orare vel congregationes facere, quae omnia interdicta sunt, qui huic idololatriae vacat, anathema sit.


Aera 21 [Can. 34].

[i 1Kb] Non oportet Christianum, relictis martyribus abire ad falsos martyres: hi enim alieni a Deo sunt, et anathemate percellantur.


Aera 22 [j 1Kb] .

Illi qui apostatant, et nunquam ad ecclesiam veniunt [repraesentant], nec poenitentiam quaerunt, et postea in infirmitate (Var.) petunt communionem, eis non dandam ante dignam poenitentiam.


Canon Epaunensis, aera 32.

Basilicas haereticorum (Add.) sanctis usibus applicari [Col. 1050D] despicimus; [sane] tamen quas illi per violentiam nostris tulerunt, possumus revocare.


Canon Hipponiensis, aera 82 [k 1Kb] .

Altaria, quae per agros et vineas [vias] tanquam memoriae martyrum conduntur [constituuntur], (Add.) ab episcopis, qui locis eisdem praesunt, [si fieri potes] evertantur. Si autem hoc propter motus populares non sinitur, plebs tamen admoneatur, ne illa frequentent loca. (Add.) Et omnino nulla memoria martyrum [Col. 1051A] [probabiliter] acceptetur; nisi ubi corpus aut aliquae reliquiae sunt, (Var.) ibi auctore hoc alicujus habitationis vel passionis fidelissima origine tradatur. Nam quae per somnia et per inanes quasi revelationes hominum constituuntur altaria, haec omni modo prohibentur [reprobentur].



CAPUT L. DE SORTIBUS ET AUGURIIS.


Canon Arelatensis, aera 24 [a 1Kb] .

Qui faculas accendunt, aut arbores aut saxa vel fontes venerantur, si hoc (Var.) episcopus loci illius eruere neglexerit, sacrilegii reum se esse cognoscat. Dominus autem ordinator rei ipsius, si admonitus emendare noluerit, communione privetur.


Canon Africanorum, aera 74 [b 1Kb] .

[Col. 1051B] Auguriis, vel incantationibus servientem, a conventu ecclesiae separandum.


Canon Agathensis, aera 40 [Can. 42].

Si quis sortes, quas sanctorum vocant, (Var.) habuerit, vel divinationis scientiam profiteatur, aut quarumcunque scripturarum inspectione futura promittat: quicunque [clericus vel laicus detectus fuerit] haec consulere vel docere praesumpserit, ab ecclesia habeatur extraneus.


Canon Aurelianensis, aera 26 [c 1Kb] .

Si quis divinationes vel auguria crediderit observanda, vel sortes, quas mentiuntur fuisse sanctorum, (Add.) cum his qui eis crediderint ab Ecclesiae communione [Col. 1051C] pellatur.


Canon Ancyritanus, aera 24 [d 1Kb] .

Qui auguria vel auspicia, aut divinationes quaslibet observant, aut domos suas lustrant, confessi quinquennio poenitentiam agant.



CAPUT LI. DE CLERICIS, MONACHIS VEL ABBATIBUS.


. . . . . . . . . . . . . . . . . . . .

[e 1Kb] Qui semel in clero deputati sunt, aut monachorum vitam expetierunt, statuimus ut neque ad militiam neque ad aliquam dignitatem venire praesumant mundanam: aut haec tentantes et non agentes poenitentiam, quominus redeant ad hoc quod propter Dominum primitus elegerunt, anathematizentur.


[Col. 1051D] Canon Aurelianensis, aera 9 [f 1Kb] .

Hi qui suscepta poenitentia religione suae professionis obliti ad saecularia relabuntur, a communione et omnium catholicorum convivio separentur [placuit, etc., suspendi]. (Var.) Si vero post interdictum cum eo quis praesumpserit manducare, et ipse communione privetur.


Aera 15 [g 1Kb] .

Abbates pro humilitate religionis in episcoporum [Col. 1052A] potestate consistant. Et si quid contra [extra] regulam fecerint, ab episcopis corripiantur, qui semel in anno, in locum ubi episcopus elegerit, accepta vocatione conveniant. Monachi autem abbatibus omni se obedientia [h 1Kb] et devotione subjiciant. Quod si quis per contumaciam exstiterit non devotus, aut per aliqua loca evagari, aut peculiare habere praesumpserit, omnia quae acquisierit abbatibus auferantur, secundum regulam monasterio profutura. Ipsi autem qui fuerint pervagati, ubicunque inventi fuerint, cum auxilio episcopi tanquam fugaces sub custodia revocentur. Et reum se ille abbas futurum esse cognoscat, qui [in] hujusmodi personas non regulari animadversione distrinxerit, vel qui monachum susceperit alienum.


[Col. 1052B] Canon Chalcedonensis, aera 4.

[i 1Kb] Monachos vero per unamquamque provinciam aut civitatem subjectos esse episcopo: et quietem diligere; et intentos esse tantummodo jejunio et orationi; permanentes in locis, in quibus renuntiaverunt saeculo; nec ecclesiasticis neque saecularibus negotiis communicare, vel in aliquo esse molestos, propria monasteria deserentes: nisi forte eis praecipiatur propter opus necessarium ab episcopo civitatis. Nullum vero monasterio servum obtentu monachi propter sui domini conscientiam recipi. Trans gredientem vero hanc definitionem nostram excommunicatum esse decrevimus, ne nomen Domini blasphemetur. Verumtamen episcopum convenit competenter monasteriorum providentiam gerere.


[Col. 1052C] Canon Agathensis, aera 19 [Can. 27].

Monasterium vero novum, nisi episcopo permittente [aut probante] incipere aut fundare nemo praesumat. Monachi autem vagantes ad officium clericatus, nisi eis testimonium abbas suus dederit, neque in civitatibus, neque in parochiis ordinentur. Monachum vero, nisi abbatis sui permissu [aut voluntate], ad alterum monasterium migrantem nullus abbas suscipere aut retinere praesumat: sed ubicunque fuerit, abbati suo auctoritate canonum revocetur. Si necesse fuerit ad officium clericatus [clericum de monachis ordinari], cum consensu et voluntate abbatis monachum praesumat episcopus. (Can. 28.) Monasteria puellarum, longius a monasteriis monachorum collocentur propter insidias diaboli, vel obtrectationes [Col. 1052D] [oblocutiones] hominum.


Aera 38.

Servandum quoque de monachis, ne eis per [ad] solitarias cellulas liceat a congregatione discedere; nisi forte probatis post emeritos labores, aut infirmitatis necessitate, asperior ab abbatibus regula remittatur. (Add. et var.) Tamen intra eadem septa monasterii, sub abbatis potestate separatas habere cellulas permittantur.
[l 1Kb]

[Col. 1053A] Canon Aurelianensis, aera 18 [a 1Kb] .

Monacho uti orario, [in monasterio] vel [b 1Kb] ciangas habere non liceat.


Canon Arelatensis, aera 2 [c 1Kb] .

Ut monasteria et monachorum disciplina ad eum pertineant episcopum in cujus sunt territorio constituta.


Canon Chalcedonensis, aera 24.

[d 1Kb] Quae semel dedicata sunt monasteria consilio episcoporum, maneant perpetuo monasteria: et res quae ad ea pertinent loca monasteriis reservare oportet, nec posse ultra fieri saecularia habitacula. Qui vero hoc fieri permiserint, canonum sententiis subjacebunt.


Canon Augustodunensis, aera 1.

[Col. 1053B] [e 1Kb] Abbatibus, vel monachis peculiares res habere non liceat; et monachi ab abbate victum et vestitum consuetum accipiant.


Aera 8.

Ut monachi abbati suo, vel proposito sint obedientes.


Aera 6.

Ut in civitatibus errari non inveniantur, (Var.) nisi casu pro humilitate mittantur: et tunc cum litteris abbatis sui ad archidiaconum dirigantur.


Aera 5 [Can. 10].

Ut compatres nullus monachorum audeat habere; nec familiaritatem extranearum mulierum. Et qui inventus fuerit, severius corrigatur.


Aera 10.

[Col. 1053C] Ut mulieribus in monasterium virorum nullatenus liceat ingredi. Statuimus, ut nullus monachum alterius absque permissu abbatis sui praesumat retinere; sed cum inventus fuerit vagans, ad cellam propriam revocetur, ibi juxta culpam meriti coercendus.


Aera 15.

De abbatibus vero, vel monachis, ita observare convenit ut quidquid canonicus ordo, et regula sancti Benedicti edocet, custodire [et implere et] in omnibus debeant. Si enim haec omnia legitime fuerint (Var.) custodita ab abbatibus vel monachis in monasteriis omnibus, et numerus monachorum Deo propitio augebitur, et mundus omnis per eorum orationes assiduas omnibus malis carebit contagiis. [f 1Kb] Si quis autem haec, quae a nobis propitio Deo instituta [Col. 1053D] sunt, tentaverit aliqua transgressione cassare, si abbas est, annis tribus communio ei suspendatur; si praepositus, annis duobus; si monachus, aut verberetur, aut communione, et mensae participatione tribus annis privetur.


Canon Agathensis, aera 36 [Can. 38].

Monachis [clericis], sine commendatitiis litteris episcopi, vel abbatis sui licentia non pateat evagandi. [Col. 1054A] (Add. et var.) Quod si verborum increpationibus non emendaverint, verberibus coerceantur.


In epistola Siricii papae [g 1Kb] .

Monachos quoque, quos morum gravitas et vita sancta [et vitae ac fidei institutio sancta] commendat, clericorum officiis aggregari et optamus et volumus; ita ut (Var.) si qui intra tricesimum aetatis annum sunt, per gradus singulos crescenti tempore promoveantur ordinibus singulis: et sic ad diaconatus vel presbyteri ordines [insignia] maturi [maturae aetatis consecratione] perveniant, ne saltu ad episcopatus culmen ascendant, nisi (Var.) singulis gradibus et ordo et tempora fuerint custodita.


In epistola Innocentii papae [h 1Kb] , aera 11.

[Col. 1054B] Monachi (Add. et var.) ad clericatus ordinem pervenientes, non debent a priori proposito deviare: et quod diu servaverunt, in meliori gradu positi amittere non debent. Qui ante baptismum corruptus fuit, si post baptismum nubat, [Add. et var.] nullo modo potest ad clericatum admitti.


In synodo Nicaena [i 1Kb] .

Si quis in monasterio nutritus usque ad summum studium, et postmodum discesserit, nisi revertatur, desertoris discrimine damnetur. Si quis susceperit monachum alienum, ambo excommunicandi sunt. [j 1Kb] Puer usque ad 12 annos sit in potestate patris. Tunc et deinceps potest semetipsum monachum facere. (Cap. 13.) Infans pro infante potest dari in monasterio, quamvis alium vovisset: tamen melius [Col. 1054C] est votum implere, ne reus in voto inveniaris. Et quod semel egressum est de labiis tuis observa, sicut promisisti Domino Deo tuo.



CAPUT LII. DE DEO SACRATIS PUELLIS, ET MONASTERIIS EARUM.


Canon Africanus, aera 38 [k 1Kb] .

Vir qui religiosis feminis praeponendus est, ab episcopo loci probetur.


Canon Aurelianensis, aera 6.

Ut episcopus curam gerat de puellarum monasteriis [quae in sua civitate constituta sunt]: nec abbatissae aliquid liceat contra regulam facere.


Canon Agathensis, aera 9 [Can. 19].

Sanctimoniales quamvis vita probatae [quamlibet vita eorum et mores probati sint] ante annum aetatis [Col. 1054D] suae XL non velentur.


Canon Epaunensis, aera 20.

[Episcopo, presbytero, et diacono vel caeteris clericis.] Viris ad feminas, horis praeteritis, id est, meridianis vel vespertinis, prohibemus accessum. Quae tamen, si causa fuerit, ut ab episcopo videantur, cum testimonio presbyterorum et clericorum videantur.
[l 1Kb]

[Col. 1055A] Aera 35. [Can 38]

Monasteria puellarum nonnisi probatae vitae, [a 1Kb] aetatisque provectae ad quascunque earum necessitates [vel ministrationes] permittantur intrare. Ad faciendas vero missas, qui ingressi fuerint, exacto ministerio statim exeant festinanter. Alias autem, nec clericus nec monachus juvenis, [ullum] ad puellarum congregationes habeat accessum, nisi aut [paterna] materna, aut germana necessitudo probetur admittere.


Canon Maticensis, aera 2 [b 1Kb]

Ut nullus (Quaedam add.) clericus neque laicus, in monasteriis puellarum, nisi probatae vitae et aetatis provectae, (Var.) pro quacunque utilitate vel reparatione, habitare aut secretas collocutiones habere [Col. 1055B] praesumat: nec [c 1Kb] intra salutatorium aut in oratorio intrare permittantur.


Aera 11 [Can. 12].

Decrevimus, ut si quae puella voluntarie aut rogantibus [parentibus] suis religionem professa, vel benedictionem fuerit consecuta, et postea ad conjugium vel illecebras saeculi (Add.) transierit, usque in exitu cum eo (Var.) cui se miscuit communione privetur. Quod si poenitentia ducti se sequestraverint, quandiu episcopo visum fuerit, communione [a communionis gratia] suspendantur; et si aegritudinis periculum (Add. et var.) incurrerint, viaticum eis non negetur.


Canon Chalcedonensis, aera 16.

[d 1Kb] Virgo quae se Deo consecravit; si nuptialia jura contraxerit, excommunicetur.


[Col. 1055C] Canon Aurelianensis, aera 18.

[e 1Kb] Tam puellae, quam viduae, quae in domibus propriis commutatis vestibus convertuntur, cum his qui conjugio copulantur usque ad sequestrationem et poenitentiam ecclesiae communione priventur.


Aera 19 [f 1Kb] .

Si quis virgini consecratae. [vel devotae, id est religionem professae] seu in proposito sub devotione viventium inferre praesumpserit, usque ad extremum [exitum] communione pellatur. Si rapta cum raptore [habitare] consenserit, (Var.) similiter excommunicetur. Quae forma et de poenitentibus ac viduis in proposito manentibus [sub districtione ecclesiastica] servetur. Quod si quis sacerdos [sciens] hujusmodi personis communicaverit, annum integrum [Col. 1055D] pacem Ecclesiae non habeat.


Canon Ancyritanus, aera 19.

[g 1Kb] Quod quidem virginitatem pollicitam praevaricantes inter digamos qui secundas nuptias transierunt habitare debebunt. Virgines autem puellas, quae tanquam sorores cum viris habitare volunt, ab eorum consortio prohibemus.


[Col. 1056A] Canon Carthaginensis, aera 68 [h 1Kb] .

Ad reatum episcopi vel presbyteri pertinebit qui paroechiae praeest, si sustentandi [sustentandae vitae praesentis] victus causa, adolescentiores viduae vel sanctimoniales clericorum familiaritati subjiciantur.


Canon Aurasicorum, aera 26 [i 1Kb] .

Viduitatis servandae professione (Add. et var.) coram episcopo in secretario habita, ab episcopo veste viduali induta, velut professionis desertricem merito damnandam.


Canon Aurelianensis [j 1Kb] IV, aera 16 [Can. 19].

Puellae quae sua propria voluntate monasterium expetunt, seu a parentibus ibidem offeruntur, anno uno in ipsa qua intraverunt veste permaneant. In his vero monasteriis, ubi non perpetuo tenentur inclusae, [Col. 1056B] triennio (Add.) permaneant.


Canon Carthaginensis, aera 3 [k 1Kb] .

Virgines sacrae cum parentum custodia privantur, episcopi vel presbyteri [ubi episcopus absens est] providentiae gravioribus feminis commendentur, ut simul habitantes invicem se custodiant.


Canon Romanorum, aera 1

Puella nec dum velata, (Var.) sed tamen si proposuerit sic manere, si nupserit, hae furtivae nuptiae appellantur (Add.) His poenitentiae agendae tempus constituendum est.


Canon Arelatensis, aera 26 [m 1Kb] .

Puella quae se vovit Deo, (Add.) si post XV [viginti et quinque] annos aetatis ad nuptias transierit, cum ipso cui se alligaverit, communione privetur.


[Col. 1056C] In epistola Symmachi papae [n 1Kb] .

Viduas, (Var.) quae religioso proposito diuturna observatione permanserint, ad nuptias transire non patimur. Similiter virgines nubere prohibemus, quamvis annis plurimis in monasteriis [aetatem] peregisse constiterit.


Canon Lugdunensis, aera 12 [o 1Kb] .

Puellae quae convenientia [conniventia] parentum se voluntarie in monasterio dedicaverint, (Quaed. add.) et se postea ex ipso monasterio (Add. et var.) subtraxerint, quousque ibidem se restituant, communione priventur; viaticum tamen illis non negetur.


Canon Epaunensis, aera 16 [Can. 21]

Viduarum consecrationem, quas diaconas vocant, [Col. 1056D] [p 1Kb] penitus abrogamus. Solam eis poenitentiae benedictionem, si converti cupiunt, imponendam.



CAPUT LIII. DE RAPTIS.


Canon Chalcedonensis, aera 27.

[q 1Kb] Decrevit sancta synodus, ut qui rapiunt mulieres, [h 1Kb] [Col. 1057A] si clerici sunt, decidant gradu proprio; si vero laici, anathematizentur.


Canon Ancyritanus, aera 12.

Desponsatas puellas et ab aliis raptas, placuit erui, et his reddi a quibus fuerant desponsatae: etiamsi eas contigerit a raptoribus florem pudoris amisisse.


n epistola Siricii papae [a 1Kb] , aera 4.

Desponsatam ne alius accipiat, (Add. et var.) modis omnibus inhibemus, quia nec benedici possunt, et instar sacrilegii est conjunctio sine benedictione sacerdotali.


Canon Aurelianensis, aera 11.

Si ad ecclesiam raptor cum rapta confugerit, etiamsi feminam ipsam violentiam pertulisse contigerit, [Col. 1057B] statim liberetur de potestate raptoris: et raptor, mortis vel poenarum impunitate concessa, ad serviendi conditionem subjectus, aut redimendi se [liberam] habeat potestatem. Si vero (Var.) rapta patrem habet, ei [potestati patris] excusata reddatur.


Aera 23 [b 1Kb] .

Mancipia quae sub specie conjugii ad ecclesiam [ecclesiae septa] confugerint, a dominis accepta fide excusationis, sub reparationis [separationis] promissione reddantur (Mult. add. et var.) libertate dominorum, si eos postea voluerint sociare.



CAPUT LIV. DE INCESTIS, ADULTERIS, VEL QUI UXORES SUAS DIMITTUNT.


Canon Aurelianensis, aera 11 [c 1Kb] .

[Col. 1057C] Qui conjuges suas in adulterio deprehendunt, et [d 2Kb] non prohibentur nubere, quantum potest consilium eis detur, ne alias uxores viventibus illis accipiant licet adulteris.


In epistola Innocentii papae [e 1Kb] , aera 6.

Qui, uxore vivente (Var.) quamvis dissociata aliam duxerit, moechatur, et adulter est, [f 1Kb] iste communione privetur cum ea quam accepit: similiter parentes eorum, qui talibus consenserunt.


Canon Agathensis [g 1Kb] , aera 17.

Si mulier viro derelicto discedere voluerit nuptias condemnando, anathema sit.


[Col. 1058A] Canon Neocaesariensis, aera 2.

[i 1Kb] Mulier si duobus fratribus nupserit, abjiciatur usque ad mortem. Verumtamen ad exitum si promiserit, quod facta incolumis hujus conjunctionis vinculum solvat, fructum poenitentiae consequatur. Quod si defecerit mulier in talibus nuptiis, difficilis erit poenitentia in vita permanenti.


Canon Agathensis, aera 19 [Can. 25]

Qui conjugale consortium, (Quaed. add.) nullas causas discidii probabiliter proponentes, dimiserunt, ut illicita vel aliena appetant; si antequam apud episcopos provinciae discidii causas dixerint, et uxores antequam in judicio damnentur abjecerint, a communione sanctae Ecclesiae et a sancto populo [j 1Kb] excludantur.


[Col. 1058B] Canon Aurelianensis [k 1Kb] , aera 12.

[l 1Kb] Si quis relictam fratris sororem, uxoris privignam, id est, filiastram, consobrinam, sobrinamve relictam, id est patrui atque avunculi carnali contagione maculaverit, apostolicae institutionis sententia feriatur: et quandiu in tanto versatur scelere, Christiano coetu et communione sanctae privetur Ecclesiae.


Canon Epaunensis, aera 16 [m 1Kb] .

Incestis conjunctionibus nihil prorsus veniae reservari, nisi eas (Var.) adulterii separatione sanaverint. (Quaed. add.) Si quis relictam fratris quae pene prius soror exstiterat, carnaliter [carnali conjunctione] violaverit: si quis fratris (Var.) germanam, si quis germanam uxoris, si quis novercam, si quis consobrinam, si quis relictam avunculi aut patrui, vel [Col. 1058C] privignam, vel concubitu polluerit. (Add.) Sane quibus conjunctio illicita interdicitur, habebunt [ineundi] melioris conjugii libertatem. [n 1Kb] Si quis de propria cognatione, vel, quam cognatus habuit, duxerit uxorem, anathema sit.


Item Gregorius in libro Pastorum [o 1Kb] .

[p 1Kb] Incestum committit, qui se consanguineae suae, vel quam consanguineus habuit, infra affinitatis lineam conjungit. Nullus enim fidelium usque ad affinitatis lineam, id est, usque in septimam progeniem consanguineam suam ducat uxorem, vel eam quae aliquo modo incesti macula polluatur. Nam incesti [Col. 1059A] quandiu in scelere manent, non fidelium Christianorum, sed tantum aut gentilium, aut cathecumenorum, vel energumenorum locum teneant. Et si a nefandissimo scelere se segregare, atque ad publicam poenitentiam redire noluerint, inter eos habeantur qui spiritu periclitantur immundo; vel etiam inter eos, de quibus ipsa veritas dicit: Si Ecclesiam non audierit, sit tibi sicut ethnicus et publicanus.


Canon Ancyritanus, aera 6.

[a 1Kb] Qui cum pecudibus coitu misti sunt, aut more pecudum incesta cum consanguineis commiserunt, aut cum masculis concubuerunt qui ante 20 annos aetatis suae tale crimen admiserint, 15 annis in poenitentia exactis, orationi tantum incipiant participare. Post haec quinquennio in communione simplici [Col. 1059B] perdurantes, post 20 annos cum oblatione ad communionem suscipiantur. Discutiatur et vita eorum, qualis fuit in poenitentia, et ita hanc humanitatem consequantur. Qui vero perseverantius hoc crimine abusi sunt, 20 annis poenitentiam solam suscipiant. Qui vero post 20 annorum aetatem, vel etiam uxores habentes in hoc crimen inciderint, 31 annis poenitentia acta ad communionem tantum admittantur: in qua communione quinquennio perdurantes, plenam communionem cum oblatione recipiant. Quod si et uxores habentes, et post 50 annos aetatis in hoc prolapsi sunt crimen, ad exitum tantum communicent. Hos, qui sicut muta vixerunt animalia, qui et se et alios hujusmodi peccato contaminaverunt, inter eos orare debent, qui tempestate jactantur, qui a nobis [Col. 1059C] energumeni intelliguntur.


Aera 19.

[b 1Kb] Qui adulterium commiserint, 7 annos oportet perfectionem consequi secundum pristinos gradus.


Aera 20.

[c 1Kb] Mulieres quae fornicantur, et partus suos necant, vel conceptos excutiunt, usque ad exitum ab Ecclesia removeantur secundum pristinos gradus. Humanius autem nunc definimus, ut 10 annis poenitentia eis tribuatur.


Aera 24.

[d 1Kb] Si quis sponsam habens, sorori ejus intulerit vitium, et postea uxorem duxerit eam quam desponsaverat, et illa quae vitium pertulerit laqueo se peremerit: [Col. 1059D] omnes qui facti hujus consilii sunt 10 annis in poenitentia redigantur.


Canon Aurelianensis [e 1Kb] , aera 2.

Si quae mulieres fuerint in adulterio cum clericis deprehensae, clericis districtione adhibita [f 1Kb] etiam et mulieribus, et a civitatibus ipsae mulieres expellantur.


[Col. 1060A] In epistola Leonis papae ad Rusticum, aera 10 [c. 6].

Ancillam oportet a toro abjicere, et uxorem ingenuam [certae ingenuitatis] accipere. Hoc non duplicatio conjugii est, sed profectus honestatis.


Ibid. cap. 2.

[g 1Kb] Si pater aut mater proprium a filium sacro baptismo susceperit, hi omnino a conjugio separentur.


Ibid. cap. 3.

[h 1Kb] Si quis vir aut mulier filiastrum aut filiastram a sacro fonte exceperit, aut ad confirmationem tenuerit: tales omnimodo a conjugio disjungi.


Ibid. cap. 4.

[i 1Kb] Si quis in captivitatem ductus ancillam ibidem acceperit uxorem, et postmodum ad proprium reversus ingenuam ducat: et iterum in praedicto loco ubi [Col. 1060B] ancillam habuit ducatur, et invenerit ipsam ancillam alium virum habentem: huic licebit alii se conjungere mulieri, defuncta tamen illa ingenua, quam postea acceperat.


Ibid. cap. 6.

[j 1Kb] Si ex conjugio unusquilibet graviter infirmetur, ut non possit ab illo debitum persolvi, ob hoc nunquam licebit eos dividi.


In epistola Innocentii papae ad Exuperium episcopum Tolosanum, cap. 6.

[k 1Kb] Qui interveniente repudio etiam pro adulterio dimissa alii se copulaverit, eos in utraque parte adulteros esse manifestum est secundum illud: Qui dimiserit uxorem suam, et duxerit aliam, moechatur. Similiter, qui dimissam duxerit, moechatur: et ideo tales [Col. 1060C] omnes communione privandos.


Ibid. cap. 10.

[l 1Kb] Si unus ex conjugio filium aut filiam alterius de sacro fonte susceperit, aut ad chrisma tenuerit, vel ad Christianitatis mysterium: ambo et uxor et vir compatres existunt parentibus infantis, quia vir et mulier caro una effecti sunt.


In epistola Siricii papae ad Genesium episcopum cap. 12.

[m 1Kb] Si sanus vir leprosam duxerit uxorem, aut postmodum ei supervenerit lepra, separentur, ne concepti filii lepra maculentur. Fas namque est, ut mundus ad mundam jungatur.


In epistola Leonis papae. ad Nicetium episcopum [n 1Kb] , cap. 1.

[Col. 1060D] Cum per bellicam cladem dividantur conjugia, (Mult. var.) et mulieres quae remanserint viris suis destitutae, aut interemptos putent, aut nunquam reversuros: et [sollicitudine] solitudine cogente ad aliquod conjugium transierunt: et illi qui putabantur perisse, revertantur; (Add.) tunc remotis malis quae hostilitas intulit, unicuique quod legitime habuit [Col. 1061A] reformetur (Cap. 2.) Nec tamen culpabilis judicetur ille, [et tanquam alieni juris pervasor] qui personam ejus mariti, qui jam non esse aestimabitur, assumpsit. [a 1Kb] Si vero aliquae mulieres malunt cum viris hic cohaerere, quam ad legitimum redire conjugium, merito sunt damnandae; ita ut communione priventur, quia ipsae ostenduntur, non pro necessitate, sed pro incontinentia sua hoc fecisse, et non eis placuisse, quod haec remissio potuit expiare. Redeant ergo ad suum rectum voluntaria redintegratione conjugium absque ullo opprobrio: quia sicut hae mulieres quae reverti ad viros suos nolunt, impiae sunt habendae, ita illae quae in affectum ex Deo initum redeunt, merito laudabiles judicandae.


In epistola Innocentii papae.

[Col. 1061B] [b 1Kb] Sicut mulieres, si convictae fuerint adulterasse, judicio sacerdotali communione privantur: similiter et viri, si detecti fuerint adulterium commisisse, omnimodis a communione submovendos esse decernimus.



CAPUT LV. DE REVERTENTIBUS AD SAECULA POST DEPOSITUM MILITIAE CINGULUM: ET DE HIS QUI POST BAPTISMUM ADMINISTRAVERUNT.


Canon Nicaenus, aera 18 [c 1Kb] .

[d 1Kb] Si qui, post depositum militiae cingulum, ad proprium vomitum revertuntur, ut pecunias ad usuram darent et abirent rursus ad militiam, 10 annis sint inter poenitentes, post primum triennium quo fuerunt inter audientes. Hoc praecipue observetur, ut animus [Col. 1061C] eorum et fructus poenitentia observetur. Et quicunque in lacrymis et operibus bonis perseverantes, et bonum opus cum veritate demonstrant; cum post tempus statutum orationi coeperint communicare, licet episcopum humanius aliquid circa eos agere. Si qui vero indifferenter habuerint lapsum suum, et sufficere sibi quod ecclesiam intraverunt arbitrantur, isti omnia tempora statuta complebunt.


Epistola Innocentii papae ad Exuperium episcopum [Cap. 3].

[e 1Kb] Qui post baptismum administraverunt, et tormenta exercuerunt, aut etiam capitalem sententiam protulerunt; de his nihil legimus a majoribus definitum. Meminerunt enim a Deo potestates has fuisse concessas, et propter vindictam noxiorum gladium [Col. 1061D] fuisse permissum et Dei ministrum vindicem in hujusmodi natum. De his ita ut hactenus servatum est sic habemus, ne aut disciplinam evertere, aut contra auctoritatem Domini venire videamur. Ipsis autem in ratione reddenda gesta sua omnia servabuntur. (Cap. 5.) Hoc etiam sciscitare voluisti, (Add.) ut si liceat a principibus [Col. 1062A] post baptismum poscere mortem [vel sanguinem] alicujus de reatu. Quam rem principes nunquam sine cogitatione [cognitione] concedunt, sed ad judices crimina ipsa semper remittunt, ut causa cognita (Var.) judicetur. Quae cum [quaesitori] secure fuerit delegata, aut absolutio aut damnatio pro negotii qualitate proferatur: et dum legum in improbos exercetur auctoritas, erit distortor [dictator] immunis.



CAPUT LVI. DE FALSARIIS, ET PERJURIS, ET HOMICIDIS: ET DE CAPTIVITATE ET DISCORDIA.


Canon Aurelianensis, aera 15 [f 1Kb] .

Qui falso accusant fratres suos, [placuit, etc.] usque ad exitum non communicent.


Canon Maticensis [g 1Kb] aera 17.

[Col. 1062B] Si quis alios ad falsum testimonium vel perjurium (Var.) attraxerit, vel [quacunque corruptione] sollicitaverit, ipse quidem neque ad exitum communicet: et illi (Add et var.) qui eum secuti sunt, ab omni sunt testimonio prohibendi, et infamia notabuntur


Canon Agathensis, aera 36. [Can. 37].

Homicidas et falsos testes [h 1Kb] communione privandos usque ad poenitentiam et satisfactionem.


Canon Lugdunensis [i 1Kb] , aera 3.

[j 1Kb] Si quis hominem in captivitatem duxerit, aut transmiserit, usquequo eum in loco suo revocaverit, communione privetur.


Canon Ancyritanus, aera 21.

[k 1Kb] Si quis voluntarie homicidium fecerit, submittat [Col. 1062C] se ad poenitentiam, et ad exitum tantum communicet.


Aera 22 [l 1Kb] .

[m 1Kb] Qui vero casu homicidium fecerit, post 7 annorum poenitentiam communicet secundum gradus constitutos. Haec vero humanior definitio, quinquennii temporis spatio continetur.


Canon Epaunensis, aera 24 [Can. 24]

Si quis servum proprium sine conscientia judicis occiderit, biennii temporis excommunicatione plectatur [effusionem sanguinis expiabit].


Canon Arelatensis [n 1Kb] aera 53.

Si quis famulorum, [cujuslibet conditionis aut generis] quasi ad exacerbandam domini districtionem, se [diabolico repletus furore] percusserit, (Add. et [Col. 1062D] var.) nequidquam ad dominum sceleris alieni perti nebit injuria.


In epistola papae Leonis [o 1Kb] .

Captivi, qui immolatitiis cibis fuerint polluti, (var. et add.) poenitentiae satisfactione purgentur; quae non tam temporis longitudine, quam cordis contritione [Col. 1063A] pensanda est, sive hoc fames extorserit, sive terror (Add.).


Canon Africanorum, aera 47 [a 1Kb] .

Dissidentes episcopos, si non timor Dei, synodus reconciliet.


Aera 48 [b 1Kb]

Discordantes clericos, episcopus vel ratione, vel potestate ad concordiam trahat inobedientes: synodus per audaciam [audientiam] damnet.


Aera 49 [c 1Kb] .

Oblationes dissidentium fratrum, neque in sacrario neque in gazophilacio recipiantur.


Canon Arelatensis, aera 80 [d 1Kb] .

Hi qui publicis inter se odiis exardescunt, ab ecclesia removeantur [ab ecclesiasticis conventibus [Col. 1063B] removendi], donec ad pacem redeant [recurrant].


Canon Agathensis, aera 30.

Quicunque odio, aut longinqua inter se lite dissenserint (Add.), a sacerdotibus arguantur. (Add. et var.) Et si emendare noluerint. communione pellantur.


Canon Carthaginensis, aera 79 [e 1Kb] .

Eorum dona, qui pauperes opprimunt, a sacerdotibus refutanda.



CAPUT LVII. DE EXPOSITIS.


Canon Aurelianensis, aera 31 [f 1Kb] .

Si expositus ante ecclesiam cujuscunque fuerit miseratione collectus, contestationis ponat epistolam. Et si is qui collectus est, intra decem dies quaesitus [Col. 1063C] agnitusque non fuerit, securus habeat qui collegit. [g 1Kb] Si vero post praedictum tempus aliquis calumniator exstiterit, ut homicida judicetur.



CAPUT LVIII. DE LIBERTIS.


Canon Toletanus, aera 7 [h 1Kb] .

Liberti, qui ex mancipiis ecclesiae ab episcopo facti sunt, (Add. et var.) in libertate permaneant; et tamen a patrocinio Ecclesiae [tam ipsi, quam ab eis progeniti] non recedant. Ab aliis quoque liberti traditi ecclesiis, vel commendati, patrocinio episcopali regantur (Add.).


Canon Agathenensis, aera 27 [Can. 29].

Libertos legitime factos [Si necessitas exegerit] [Col. 1063D] Ecclesia tueatur. Quod [Quos] si quis ante audientiam eos [aut] pervadere, aut exspoliare praesumpserit, ab ecclesia repellatur.


Canon Aurasicorum, aera 6 [i 1Kb] .

In ecclesia manumissos, vel per testamentum ecclesiae commendatos, si quis in servitutem vel obsequium, vel ad colonariam conditionem imprimere tentaverit, animadversione ecclesiastica coerceatur.


[Col. 1064A] Canon Epaunensis, aera 8.

Mancipia monachis data ab abbate non liceat manumitti. Injustum putamus, ut monachis ruralia opera [quotidianum rurale opus] facientibus, servi eorum libertatis otio potiantur.


Canon Agathensis, aera 6 [Can. 7].

Quos de servis ecclesiae (Var. et add.) episcopus libertati dederit, a successoribus placuit custodiri cum hoc quod eis manumissor in libertate contulerit. Quod tamen jubemus 20 solidorum [numerum et] modum in terris, vel vineis, vel hospitiolo tenere, non amplius; (Add. et var.) quia minusculas res aut ecclesiae minus utiles, peregrinis vel clericis, salvo jure ecclesiae, in usum praestari permittimus.


Canon Aurelianensis II, [j 1Kb] aera 32.

[Col. 1064B] Cineres (Var. et add.) vero servi, seu et posteritas eorum in loco, in quo auctor eorum [k 1Kb] depositus, in ea quae constituta est a defunctis studio sacerdotis conditione permaneant. Ille [Cui praecepto si quis saecularium humanae cupiditatis impulsu] vero qui hoc crediderit obviandum, (Var.) usque ad veram emendationem ab ecclesia suspendatur.


Canon Aurelianensis IV, aera 6 [l 1Kb] .

Quicunque liberti facti sunt, (Var. et add.) si a quocunque pulsati fuerint, ab ecclesia defendantur praeter eas culpas, quibus leges collatam servis revocare jusserunt libertatem.


Canon Arelatensis [m 1Kb] , aera 34.

Si quis in ecclesia manumissum crediderit ingraticulum [ingrati titulo] revocandum, non aliter [Col. 1064C] liceat, nisi eum gestis apud acta municipum reum esse.


Canon Lugdunensis, aera 7.

Quicunque contra libertos Ecclesiae commendatos actionem habet, non audeat magistratui eos tradere, sed in episcopi judicio, quae sunt veritatis audiantur: quia justum est, ut contra calumniatorum versutias defendantur, qui immortalis ecclesiae patrocinium concupiscunt: et qui hoc, quod a nobis decretum est, praevaricare tentaverit, irreparabili damnationis suae sententia feriatur.


DE HIS QUI AD ECCLESIAM CONFUGIUNT.


Canon Aurelianensis [n 1Kb] , aera 1.

Homicidae, adulteri, fures, si ad ecclesiam confugerint, (Var.) juxta priores canones et quod lex Romana [Col. 1064D] constituit observetur, ut ab ecclesiae atriis vel domo episcopi non trahantur; sed in evangelia [nec aliter consignari, nisi ad evangelia] datis sacramentis, de morte, de debilitate et de omni poenarum genere sint securi: ita ut cui reus fuerit criminosus, de satisfactione conveniat. Quod si sacramenta sua quis violaverit [quis convictus fuerit violasse, reus perjurii], (Add. et var.) ab omni Christianorum [Col. 1065A] convivio et communione separetur. Quod si reus de ecclesia fugerit, ab ecclesiae clericis non quaeratur.


Aera 3 [a 1Kb] .

Si vero pro servo sacramento (Mult. var.) a Domino dato de impunitate, exire noluerit, liceat eum a Domino occupari.


Canon Epaunensis, aera 39.

Si servus reatu atrociae [atrociore] culpabilis ad ecclesiam confugerit, a corporalibus tantum suppliciis excusatur. De capillis [b 1Kb] vero, vel quocunque opere a domino placuit juramentum non exigi.


Canon Aurelianensis, aera 39 [c 1Kb] .

Eos qui ad ecclesiam confugerint, tradi non oportere: sed loci (Var.) reverentia et intercessione defendi. [Col. 1065B] [d 1Kb] Si quis autem mancipia clericorum pro suis mancipiis ad ecclesiam confugientibus crediderit occupanda, [per omnes ecclesias] districtissima damnatione fertatur.



CAPUT LIX. DE JUDAEIS.


Canon Laodicensis, aera 39 [e 1Kb] .

[f 1Kb] Hi qui Christiani facti sunt ex Judaeis, si postmodum inventi sunt judaizare, vel sabbatizare, anathema sint a Christo.


Canon Maticensis, aera 16 [g 1Kb] .

Ne Judaei Christianis [populis] judices deputentur, aut telonarii; (Add. et var.) ne Christiani, quod absit, eis videantur esse subjecti.


[Col. 1065C] Aera 15.

Nullus Christianus Judaeorum conviviis participet [participare praesumat]. Quod (Var. et add.) si fecerit, ab omni Christianorum consortio separetur [se noverit compescendum], quisquis eorum impietatibus fuerit inquinatus.


Aera 16.

Nullus Christianus Judaeo (Quaedam praeced.) deserviat, sed datis pro quolibet bono mancipio 12 solidis, quicunque voluerit Christianus (Var.) ipsum licentiam habeat redimendi, sive ad ingenuitatem, seu ad servitium: quia nefas est, ut quos Christus suo sanguine [sanguinis sui effusione] redemit, persecutorum vinculis teneantur [maneant] irretiti. Quod si huic acquiescere Judaeus noluerit, liceat [Col. 1065D] mancipium ipsum ad Christianos reverti, et ubicunque voluerit habitare [h 1Kb] .


Canon Agathensis, aera 40.

Omnes deinceps Christiani [clerici sive laici] Judaeorum convivia evitent, quia cum (Var.) illi Christianis cibis [communibus] non utantur, indignum est atque sacrilegum eorum cibos a Christianis sumi; [Col. 1066A] cum ea quae Apostolo permittente nos sumimus, ab illis judicentur indigna [immunda].


Aera 34.

Judaei [quorum perfidia frequenter ad vomitum redit] si ad legem catholicam venire voluerint, septem [octo] mensibus inter catechumenos (Var.) sint. Et si puram fidem confiteri noscuntur, baptismatis gratiam mereantur. Quod si periculosam infirmitatem intra praescriptum tempus incurrerint, baptizentur.


Canon Aurelianensis, aera 30.

Judaei a Coena [a die Coenae] Domini usque ad secundam sabbati in Pascha [hoc est ipso quatriduo], procedere inter Christianos non audeant, (Var. et add.) nec qualicunque occasione faciente.


[Col. 1066B] Canon Maticensis, aera 14 [i 1Kb] .

Judaei a Coena Domini usque ad secundam sabbati in Pascha [primum Pascha], (Add.) per plateas, et foros deambulandi licentia denegetur: et ut reverentiam cunctis [sacerdotibus Domini, vel] clericis impendant. (Add. et var.) Sin aliud, a judicibus locorum, prout persona fuerit, distringatur.



CAPUT LX. DE CLERICIS QUI CARNE ABSTINENT


Canon Ancyritanus, aera 13.

[j 1Kb] Hi qui in clero sunt, si a carnibus abstinent, placuit eas quidem contingere: et ita, si voluerint, continere. Quod si tantum eas abominantur, ut nec olera, quae cum eis coquuntur, existiment comedenda, tanquam non consentientes regulae, ab ordine [Col. 1066C] cessare debebunt.



CAPUT LXI. DE HAERETICIS ET GENTILIBUS


Canon Nicaenus, aera 21.

[k 1Kb] Ut Paulianistae, et qui sunt Photiniani, rebaptizentur.


Aera 22.

[l 1Kb] Sed diaconissas, quoniam quidem manus impositionem non accipiunt, etiam ipsas inter laicas esse debere.


Canon Arelatensis, aera 9 [m 1Kb] .

Si ad ecclesiam aliquis de haeresibus venerit, interrogent eum symbolum; et si perviderint eum in Patrem, et Filium, et Spiritum sanctum baptizatum, [Col. 1066D] manus ei tantum imponatur, et accipiat Spiritum sanctum. Quod si [interrogatus] non responderit hanc Trinitatem, baptizetur.


Canon Africanorum, aera 16 [n 1Kb] .

Ut episcopus nullum prohibeat ingredi (Edd. om. in) in ecclesiam, et audire verbum Dei, sive gentilem, sive haereticum, sive Judaeum, usque ad missas catechumenorum.


[Col. 1067A] Aera 82 [a 1Kb] .

Cum haereticis neque orandum, neque psallendum est.


Canon Arelatensis, aera 11 [b 1Kb] .

Puellae (Var.) fideles quae se gentilibus jungunt, placuit ut aliquanto tempore a communione separentur.


Canon Militianus, aera 5.

Si quis mulieri, si quis Judaicae pravitati conjugali societate conjungitur, a Christiano coetu et communione separetur.


Canon Gangensis, aera 14 [c 1Kb] .

[d 1Kb] Si qua mulier ad hoc virili veste utitur, ut virilem habitum immutet, anathema sit.


Aera 15.

[e 1Kb] Si quis dereliquerit proprios filios, ut virilem [Col. 1067B] habitum immutet, anathema cit.


Aera 16.

[f 1Kb] Si qui filii parentes, maxime fideles despexerint, aut occasione religionis non eis debitum honorem reddiderint, anathema sit.


Aera 17.

[g 1Kb] Mulier, quae quasi religionem cogitans, comam sibi amputaverit, anathema sit.


Canon Laodicensis, aera 17 [h 1Kb] .

[i 1Kb] Nullum Christianum lavacra cum mulieribus habere communia, quia est et apud gentiles reprehensio.


Aera 31 [j 1Kb] .

Non oportet mulieres ingredi ad altare.



CAPUT LXII. DE CATECHUMENIS.
[Col. 1067C]

Aera 18 [k 1Kb] .

Ad baptisterium catechumeni nunquam frequentent.


Canon Aurasicorum, aera 19 [can. 20].

A fidelium benedictione, etiam inter domesticas orationes, in quantum cavere est [caveri potest], segregandi informandique sunt, ut se revocent: et (Desunt ista) si grandes sunt liberi, benedicendi sunt, (Var.) semoti offerantur.


Canon Carthaginensis, aera 24 [l 1Kb] .

Baptismum percipiant neophyti, et aliquandiu a lautioribus epulis et spectaculis liberi [Edd. om. liberi], et a conjugibus abstineant.



CAPUT LXIII. DE CONJURATIONIBUS.
[Col. 1067D]

Canon Chalcedonensis, aera 18.

[m 1Kb] Si clerici vel monachi reperti fuerint conjurantes aut conspirantes aut insidias ponentes episcopis, aut clericis, de gradu proprio abjiciantur.


[Col. 1068A] Canon Aurelianensis [n 1Kb] , aera 21.

Si qui clericorum (Add. et var. in edd.) rebelles inter se sacramenta dederint, aut chartulam conscripserint; cum hoc ad synodum ventum fuerit, juxta ordinem et personarum qualitatem vindicetur [a pontificibus qui tunc in unum collecti fuerint].



CAPUT LXIV. DE ENERGUMENIS.


Canon Africanorum, aera 62 [o 1Kb] .

Omni die exorcistae energumenis manus imponant.


Aera 63 [p 1Kb] .

Pavimenta domorum Dei energumeni scopis mundent [verrant].


Aera 64 [q 1Kb] .

Energumenis in domo Dei assistentibus [assidentibus], [Col. 1068B] victus quotidianus per exorcistas opportuno tempore ministretur.


Canon Aurasicorum, aera 13 [r 1Kb] .

Energumeni baptizati, si [de purgatione sua curant et] sollicitudini clericorum se tradunt, monitisque obtemperant, omnimodis communicent, (Add. et var. in edd.) vel muniendi ab incursu daemonum vel purgandi.


Aera 14 [s 1Kb] .

Energumenis et catechumenis, in quantum opportunitas permiserit [vel necessitas exegerit], de baptismo consulendum.


Aera 19 [can. 18].

Placuit, (Var. et add.) ut Evangelia catechumenis legantur.



CAPUT LXV. DE CHRISMATE.
[Col. 1068C]

Canon Africanorum, aera 87 [t 1Kb] .

Presbyteri qui per dioeceses sunt [ecclesias regunt], non a quibuslibet episcopis, sed a suis; nec per viciniorem [juniorem] clericum, sed aut per seipsum, aut per illum qui sacrarium tenet, ante Paschae solemnitatem chrisma petant.



CAPUT LXVI. DE EXSEQUIIS MORTUORUM ET SEPULCRIS: ET NE PALLAE SUPER CORPORA PONANTUR.


Canon Toletanus, aera 21 [u 1Kb] .

Religiosorum corpora (Add. et var. in edd.) cum psalmis tantummodo, et psallentium vocibus ad sepulcra deferri. Nam funebre carmen [quod vulgo [Col. 1068D] defunctis cantari solet], vel pectora (Var.) caedere omnino prohibemus.


Canon Arvernensis, aera 4 [v 1Kb] .

Observandum de palliis [ne pallis], vel ministeriis divinis, ne defunctorum [x 1Kb] corpora obvolvantur.


[Col. 1069A] Aera 8.

Ne ad nuptiarum ornatum ministeria divina praestentur (Add. in edd.).


Canon Maticensis, aera 18 [a 1Kb] .

Comperimus, necdum (Var. edd.) marcidis mortuorum corporibus, sepulcra reserari, vel (Add. et var.) alia corpora superponi. Ideoque statuimus ut nullus deinceps hoc agere praesumat.



CAPUT LXVII. DE LECTIONE AD MENSAM.


Canon Toletanus [b 1Kb] , aera 7.

Quia solent crebro in mensis otiosae fabulae interponi, (Var. et add. in edd.) ideo statuimus ut in omni sacerdotali vel religiosorum convivio hoc lectio sancta [Scripturarum divinarum] prohibeat.



CAPUT LXVIII. DE LAPSIS ET POENITENTIBUS.
[Col. 1069B]

[c 1Kb] Ut sacerdos poenitentiam implorantibus, absque personarum acceptione poenitentiam [poenitentiae leges] injungat: [d 1Kb] et ut negligentiores poenitentes tardius recipiantur.


Cap. 19 [e 1Kb] .

Ei qui poenitentiam in infirmitate petit, dum [si casu] ad eum sacerdos invitatus venit, si [oppressus infirmitate] obmutuerit, aut in phrenesim versus fuerit, dent testimonium qui eum audierunt, et accipiat poenitentiam. Et si continuo creditur moriturus, reconcilietur per manus impositionem, et infundatur in os [ori] ejus eucharistia. Si supervixerit, admoneatur a supradictis testibus, petitioni suae satisfactum; [Col. 1069C] et subdatur statuto poenitentiae tempori [legibus], quandiu sacerdos qui poenitentiam dederit, probaverit.


Cap. 20 [f 1Kb] .

Poenitentes qui in infirmitate eucharistiae viaticum acceperunt, non se credant absolutos, si supervixerint, sine manus impositione.


Aera 21 [g 1Kb] .

Poenitentes, qui ante legitimam poenitentiam excedunt [attente leges poenitentiae exsequuntur], si casu [in itinere vel in mari] ibi moriantur ubi eis sacerdos (Var. edd.) subvenire non potuit, memoria eorum orationibus et oblationibus commendetur.


Canon Hipponiensis, aera 42 [h 1Kb] .

[Col. 1069D] Secundum differentiam peccatorum, episcopi arbitrio poenitentiae tempora decernantur. [i 1Kb] Et ut presbyter sine consultu episcopi [inconsulto episcopo] non reconciliet poenitentem, nisi absentia [absente episcopo, et] pro necessitate cogente. Cujuscunque crimen vulgatissimum est, ad publicam poenitentiam [Col. 1070A] agendam ante apsidam [absidem] manus ei imponatur, ne Ecclesia commoveatur (Var. edd.).


In decretali Innocentii papae [j 1Kb] , aera 6.

Poenitentibus, sive ex gravibus, sive ex levioribus peccatis, si nulla intervenit aegritudo, quinta feria ante pascha eis remittendum Romanae Ecclesiae consuetudo demonstrat. Caeterum de pondere [aestimando] delictorum, sacerdotis est judicare, ut attendat ad confessionem poenitentis, et ad fletum [atque lacrymas] corrigentis; et tunc dimittat, cum viderit congruam satisfactionem. Si vero in aegritudinem (Var. et add. in edd.) incurrerit, [ante tempus Paschae] erit relaxandum, ne [de saeculo] absque communione discedat. [k 1Kb] Chrismatis (Var.) unctio poenitentibus infundi non potest, quia genus est sacramentorum. [Col. 1070B] Nam quibus reliqua sacramenta negantur, quomodo unum genus putatur posse concedi?


Canon Nicaenus, cap. 13 [l 1Kb] .

Morituris et desiderantibus non negetur eucharistia, ea tamen conditione ut, si supervixerint, non communicent ante statutum tempus poenitentiae, vel probationem episcopi.


Canon Aurasicorum, aera 3.

Qui recedunt de corpore, (Var.) post poenitentiam acceptam, placuit sine reconciliatoria manus impositione communicari: quod morientis sufficit consolationi. [m 1Kb] Si vero supervixerint, stent in ordine (Var. et add. in edd.) poenitentiae, ut legitimam communionem cum reconciliatoria manus impositione percipiant.


[Col. 1070C] Aera 4.

Poenitentiam desiderantibus etiam [Edd. om. etiam] clericis non negandam.


Canon Arelatensis, aera 12 [n 1Kb] .

Si hi, qui in poenitentia positi, vita excesserint, placuit nullum absque communione dimitti [communione vacuum debere dimitti]; sed pro eo quod honoravit poenitentiam, oblatio illius suscipiatur.


In epistola Innocentii papae, cap. 15 [o 1Kb] .

Poenitentes, tempore quo poenitentiam petunt, impositionem manuum et cilicium super caput a sacerdote [sicut ubique constitutum est] consequantur. Et si aut comas non deposuerint, aut vestem non mutaverint, [abjiciantur: et nisi digne poenituerint] non [Col. 1070D] recipiantur. Juvenibus autem poenitentia non facile committatur propter aetatis fragilitatem. Viaticum tamen in morte [positis] omnibus tribuatur.


Canon Epaunensis, aera 23.

(Add. et var. in edd.) Qui post acceptam poenitentiam rursus ad saecularia relabuntur communicare [Col. 1071A] non poterunt, nisi professione firmata [nisi professioni quam illicite praetermiserat, reformetur].


Aera 35 [can. 36].

Nullus sine remedio ac spe vitae ab Ecclesia repellatur; (Var.) quia nulli si poenituerit, aut correxerit, ad veniam redeundi aditus obstruitur. Quod si (Add. et var.) periculo mortis constituto, tempora poenitentiae relaxentur, et accepto viatico convalescat, statuta tempora poenitentiae observentur.


Statuta Ecclesiae antiqua, cap. 65 [a 1Kb] .

Omni tempore jejunii, manus poenitentibus a sacerdotibus imponatur.


Ibid., cap. 68 [b 1Kb] .

Poenitentes etiam dies remissionis genua flectant.


Canon Carthaginensis, aera 28 [c 1Kb] .

[Col. 1071B] Si presbyter vel diaconus (Add. et var. in edd.) degradentur, non eis manus tanquam poenitentibus [vel tanquam fidelibus laicis] imponatur.


Canon Arelatensis, aera 22 [d 1Kb] .

Poenitens [quaecunque] mulier, (Var.) sive defuncto viro alii nupserit, vel [suspecta, vel] interdicta familiaritate cum extraneo vixerit, ab ecclesiae liminibus arceatur: similiter (Add. et var.) de viris observetur.


Cap. 23 [e 1Kb] .

Poenitentiam conjugatis non nisi ex consensu dandam.


Canon Aurelianensis, aera 23 [f 1Kb] .

Ut ne quis benedictionem poenitentiae juvenibus [personis] vel conjugatis; nisi ex consensu [partium], [Col. 1071C] et aetate jam plena dare audeat.


Canon Aurasicorum, aera 11 [g 1Kb] .

Subito obmutescens [prout status ejus est] baptizari aut poenitentiam accipere potest, (Add. et var. in edd.) si voluntatis praeteritae testimonia adfuerint.


Aera 12 [h 1Kb] .

Amentibus quaecunque pietatis sunt conferenda.


Decreta poenitentiae in epistola Leonis papae [i 1Kb] .

(Add. et var. in edd.) Poenitentia quae a fidelibus postulatur, ne de singulorum peccatorum genere in libello scripta professio publice recitetur, cum reatus conscientiarum sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Domini timorem apud homines erubescere non [Col. 1071D] veretur, tamen quia non omnium hujusmodi sunt peccata, ut ea, qui poenitentiam poscunt, non timeant publicare, removeatur [tam] improbabilis consuetudo: ne multi a poenitentiae remediis arceantur, dum aut erubescunt aut metuunt inimicis suis sua facta reserari, quibus possunt legum constitutionibus percelli. Sufficit enim illa confessio quae primum Deo offertur, et [Al., tunc; al., tum] etiam [Col. 1072A] sacerdoti, qui pro delictis confitentium et [Ead. om confitentium et] poenitentium precator accedat. Tunc enim demum ad poenitentiam plures poterunt provocari, si populi auribus non publicetur conscientia confitentis.


In epistola Innocentii papae [j 1Kb] .

Qui post baptismum omni tempore incontinentiae voluptati dediti, extremo [fine] vitae suae poenitentiam simul et reconciliationem [communionis] exposcunt. (Add. et var. in edd.) Consuetudo prior tenuit, ut concederetur [eis] poenitentia, sed communio negaretur. Nam cum illius temporis [illis temporibus] creberrimae persecutiones essent, (Var.) nec communionis facultas homines de reconciliatione securos revocaverit a lapsu, merito negata communione, est [Col. 1072B] concessa poenitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis reddidit, [jam terrore depulso] communionem dari abeuntibus placuit, et [et propter Domini misericordiam] quasi viaticum profecturis. (Add) Tribuetur ergo cum poenitentia extrema communio, ut homines hujusmodi in supremis suis, permittente [poenitentes, miserante] Salvatore nostro, a perpetuo exitio vindicentur.


Canon Toletanus, cap 8 [k 1Kb] .

Sacerdos cuicunque poenitentiam tribuit, id observet (Mult. add. et var. in edd.) ut prius eum tondeat: aut si mulier est, vestem mutet, ne ad lamentanda rursus post poenitentiam relabatur.


In epistola Leonis papae [l 1Kb] , cap. 8.

[Col. 1072C] (Var. et add. in edd.) Qui jam deficientes poenitentiam accipiunt, et ante communionem moriuntur, horum causa Dei judicio reservanda est. Nos autem, quibus non communicamus vivis, communicare mortuis non possumus.


Ibid., cap. 10.

(Mult. add. et var. in edd.) Poenitentiam professis non licet in foro litigare. Si tamen habent quod negligere non debent, ecclesiasticum judicium, non forense, debent expetere.


Ibid., cap. 11.

(Var.) Poenitens, sive post poenitentiam negotiator.---Qualitas lucri aut excusat negotiantem, aut arguit, quia est honestus quaestus, et turpis: verumtamen poenitenti utilius est dispendia pati quam periculis [Col. 1072D] negotiationis obstringi, quia difficile est inter vendentes et ementes [ementis vendentisque commercium] non intervenire peccatum.


Ibid., cap. 13.

Qui (Add. et var. in edd.) ob poenitentiam timens lapsum incontinentiae juvenilis, copulam uxoris praeelegerit, [ne crimen fornicationis incurreret] videtur rem fecisse venialem, si praeter conjugem nullam [Col. 1073A] [aliam] omnino cognoverit. In quo tamen non regulam constituimus, sed quod sit tolerabilius aestimamus, quia nihil ei aliud congruit, qui poenitentiam gessit, quam castitatis perseverantia [castitas perseverans et mentis et corporis]


Ibid., cap. 19.

Hi qui a gentibus capti sunt, si convivio solo gentilium escis immolatitiis usi sunt, possunt jejuniis et manus impositione purgari (Add. et var.) et communicare. Si autem idola adoraverunt, aut homicidiis vel fornicationibus contaminati sunt, ad communionem eos, nisi per poenitentiam [publicam] non admitti.


In libro [a 1Kb] sancti Pomerii.

[Col. 1073B] De his qui occulte peccant et poenitentiam occulte agunt.---Hi vero qui in aliquo gradu constituti sunt, et occulte crimen admittunt, (Mult. add. et var.) facilius sibi Dominum placabunt, qui non humano judicio convicti crimen agnoscunt: qui aut propriis illud confessionibus produnt, aut nescientibus aliis quales ipsi in occultis suis sint, in se voluntariae excommunicationis sententiam ferunt: et ab altari cui ministrabant, non animo, sed officio separati, vitam suam quasi mortuam plangunt; certi quod, reconciliato sibi Deo, efficacis poenitentiae fructibus, non solum amissa recipient, sed etiam cives supernae civitatis effecti, ad gaudia sempiterna pervenient.


In concilio Coelestini papae [b 1Kb] , cap. . . . .

[Col. 1073C] Agnovimus (Var. in edd.) quosdam poenitentiam morientibus denegare, nec illorum desideriis annui, qui obitus sui tempore hoc animae suae cupiunt remedio subvenire. (Var.) Horrendum, fateor, nec debere tantae impietatis aliquem reperiri, ut de Dei pietate, quod absit [Edd. om. quod absit], desperet: quasi non possit ad se quovis tempore concurrenti succurrere, et periclitantem sub onere peccatorum hominem pondere, quo se ille expediri desiderat, liberare. Quid hoc, rogo, aliud est quam morienti mortem addere, ejusque animam sua crudelitate, ne absoluta esse possit, occidere? cum Deus ad subveniendum paratissimus (Var.) invitat ad poenitentiam, et sic promittit peccatori: In quacunque die peccator conversus fuerit, [peccata ejus] non imputabuntur ei. [Col. 1073D] Et, Nolo mortem peccatoris, sed ut convertatur, et vivat. Salutem ergo homini adimit quisquis mortis tempore [speratam] poenitentiam denegavit: et desperavit de clementia Dei, qui eum ad subveniendum morienti sufficere, vel [in momento] posse non credidit. Perdidisset latro praemium in cruce ad Christi dexteram pendens, si illum unius horae poenitentia [Col. 1074A] non juvisset. Cum esset in poena, poenituit: et per unius sermonis promissionem, habitaculum paradisi, Deo promittente, promeruit. Vera ergo ad Dominum conversio in ultimis positorum, mente potius est aestimanda, quam tempore, Propheta hoc attestante [taliter asserente]: Cum conversus fueris, et ingemueris, [tunc] salvus eris. Cum ergo Dominus sit cordis inspector, quovis tempore non est deneganda poenitentia poenitenti [postulanti], cum illi se obliget [ille se obliquet] Judici, cui occulta omnia noverit revelari.



CAPUT LXIX. DE HIS QUI CONTRA CANONES FACIUNT.


Canon Chalcedonensis, aera 1.

[Col. 1074B] [c 1Kb] Regulas sanctorum Patrum per singula nunc usque concilia constitutas, proprium robur obtinere decrevimus.


Aera 10.

[d 1Kb] Qui ausi fuerint post definitionem magnae et universalis hujus synodi, quidquam ex his quae sunt prohibita perpetrare, a proprio gradu recedant.


Canon Epaunensis, aera 40.

Quocirca haec quae superna inspiratione communi sensu [consensu] placuerunt, si quis sanctorum antistitum qui statuta praesentia subscriptionibus propriis firmaverunt, nec non et quos eorum Deus esse voluerit successores, relicta integritate observationis excesserit, reum se divinitatis pariter et fraternitatis [Col. 1074C] judicio futurum esse cognoscat


Canon Aurelianensis, aera 26 [e 1Kb] .

Qui circa haec quae Deo inspirante statuta sunt, relicta observationis integritate, custodire [et implere] neglexerit, (Var.) reum se divino judicio esse cognoscat: quia canones suos nec ignorare cuiquam [quemquam] nec dissimulare permittitur.


Canon Maticensis [f 1Kb] , aera 4.

Omnes [autem] qui definitiones nostras per inobedientiam evacuare contendunt, anathemate percellantur.


Aera 5 [g 1Kb] .

Si quis autem contumax nostris statutis saluberrimis fuerit, a membris Ecclesiae omni tempore separetur.


[Col. 1074D] Canon Lugdunensis, aera 50 [h 1Kb] .

Haec vero quae a nobis inspiratione divina definita sunt [tractata vel finita sunt], quisquis excesserit, (Add. et var.) reum se divinitatis examini quasi divinorum transgressor mandatorum, reum se concilio fraternitatis futurum esse cognoscat.



CAPUT LXX. DE EPISCOPIS QUI CANONES [a 1Kb] SUPRADICTOS SUBTERFIRMAVERUNT [b 4Kb] .
[Col. 1075A]

I. Ecclesiasticae regulae sanctorum apostolorum: prolatae per Clementem papam, quae in Graecis exemplaribus in ordine primae ponuntur.

II. Canones Nicaeni episcoporum CCCXVIII.

III. Canones Chalcedonenses episcoporum CCXXX.

IV. Canones Ancyritani [c 1Kb] , quibus consenserunt Osius episcopus, et alii XII cum caeteris episcopis.

V. Canones Sardienses episcoporum XX: Osius, Gaudentius, Januarius, Ethius, etc.

VI. Canones Antiocheni episcoporum XXII: Eusebius Palaestinus, Theodotus, etc.

VII. Canones Laodicenses episcoporum XXII: Theodosius, [Col. 1075B] Nicetas, Anatolius, etc.

VIII. Canones Neocaesarienses episcoporum XVII: Basilius, Gregorius, Lupus, Justus, etc.

IX. Canones Aurasicorum episcoporum XVI: Hilarius, Eucherius, etc.

X. Canones Arelatenses episcoporum CC: Silvester papa, Marinus Arelatensis, Reticius Aeduorum vocatus Lugdunensis, temporibus Constantini, Volusiano et Aniano consulibus.---Item canones Arelatenses episcoporum XIX: Caesarius Arelatensis, Cyprianus.---Item canones Arelatenses in Vasensi vico episcoporum XI: Caesarius, Cyprianus, Prosper, Eucherius.

XI. Canones Epaunenses episcoporum XXIV: Avitus, Viventiolus, etc.

[Col. 1075C] XII. Canones Africanorum episcoporum XXIV.

[Col. 1076A] XIII. Canones Arelatenses episcoporum XIX: Sabaudus Arelatensis, etc.

XIV. Canones Agathenses episcoporum XXXIV: Caesarius, Sophronius, etc.

XV. Canones Aurelianenses episcoporum XXI: Aurelianus, Agrestarum, etc.---Item Aurelianenses episcoporum XXI: Melanius, Lupus, etc.---Item Aurelianenses episcoporum XXV: Albinus Andegavensis, Lupus Lugdunensis.

XVI. Canones Arvernenses episcoporum XX: Honoratus, Gallus, etc.

XVII. Canones Maticenses episcoporum LXIII: Priscus Lugdunensis, Siagrius Aeduorum, Sulpitius Bituricensis, Eusebius Maticensis, etc.

XVIII. Canones Lugdunenses episcoporum XIII: [Col. 1076B] Nicetius Lugdunensis, Siagrius Aeduorum.---Item canones Lugdunenses episcoporum XX: Priscus Lugdunensis, Siagrius Aeduorum.

XIX. Consensio et confirmatio Leodegarii episcopi Augustodunensis.



CAPUT LXXI. [d 1Kb] CANONES SANCTI GREGORII PAPAE, CAP. XII

1. Qualiter episcopus cum suis clericis debet conversari.

2. De clericorum stipendiis, qui uxores ducunt.

3. De communi vita vel eleemosynis.

4. De missa celebranda.

5. De furtis ecclesiae.

6. De conjugio cum propinquis mixto.

7. De ordinationibus faciendis.

[Col. 1076C] 8. De episcopis Galliarum ac Britannorum.

[Col. 1077A] 9. De baptismo, et periclitantibus, et partu earum.

10. De enixa muliere, aut menstruata.

11. De coitu cum propria uxore.

12. De illusione quae in somnis accidit.


[a 1Kb] RESCRIPTA BEATI GREGORII PAPAE AD AUGUSTINUM, QUEM PRO SE IN SAXONIAM AD PRAEDICANDUM MISIT.

[b 1Kb] Beati Pauli ad Timotheum testantur Epistolae, in quibus eum erudire studuit, qualiter eum in domo Dei conversari oportuisset [debuisset]. Mos est autem sedis apostolicae, ordinatis episcopis praecepta tradere, ut ex omni stipendio quod accidit quatuor debeant fieri portiones: una videlicet episcopo et familiae, propter hospitalitatem [et susceptionem]; alia clero; tertia pauperibus: quarta ecclesiis reparandis. [Col. 1077B] Sed tua fraternitas monasterii regulis erudita seorsum vivere non debet a clericis suis in Ecclesia Anglorum, quae auctore Deo nuper ad fidem perducta est: hanc debet conversationem instituere, quae in initio nascentis Ecclesiae fuit patribus nostris, in quibus nullus, (Var. in edd.) quae possidebat eorum aliquid suum esse dicebat, sed erant eis omnia communia [c 1Kb] .


2. De clericorum stipendiis, qui uxores ducunt.

Si qui vero sunt, qui intra [extra] sacros ordines constituti se continere non possunt, sortiri uxores debent, et stipendia sua exterius accipere, quia scriptum est: Dividebatur singulis, prout cuique opus erat. De eorum quoque stipendio [cogitandum atque] providendum est, et sub Ecclesiae regula sunt tenendi, ut bonis moribus vivant et canendis psalmis invigilent, [Col. 1077C] et ab omnibus illicitis cor et linguam et corpus Deo auctore conservent. (Add. in edd.)


3. De communi vita, vel eleemosynis [d 1Kb] .

[e 1Kb] Jam deficientibus portionibus [de faciendis portionibus], de exhibenda hospitalitate et adimplenda misericordia, nobis quid erit loquendum? Omne quod superest, in causis [necessitatibus] piis ac religiosis erogandum est, Domino et magistro omnium dicente: Quod superest, date eleemosynam, et ecce omnia munda sunt.


4. (Var. in edd.) De missa celebranda.

(Add. interr.) Noverit fraternitas tua Romanae Ecclesiae consuetudinem, in qua (Var.) nutritus es. Sed mihi placet, ut sive in Romana, sive in Galliarum, [Col. 1077D] sive in qualibet Ecclesia aliquid invenisti quod plus [Col. 1078A] omnipotenti Deo possit placere, sollicite eligas, et in Anglorum Ecclesia, quae adhuc in fide nova est, institutione praecipua, quae de multis ecclesiis colligere potuisti, infundas. Non enim pro locis res, sed pro bonis [Edd. om. bonis] rebus loca [nobis] amanda sunt. Ex singulis ergo quibusque ecclesiis (Var.) tua fraternitas quae pia, quae religiosa, quae recta sunt eligat. Et haec quasi in fasciculo collecta, apud Anglorum mentes in consuetudinem ponat.


5. (Var. et add. in edd. passim.) De furtis ecclesiae.

Ex persona furis pensare oportet qualiter valeat corrigi. Sunt enim quidam qui, habentes subsidia, furtum perpetrant; et sunt alii qui ex inopia perpetrant [delinquunt]. Unde necesse est quosdam damnis, quosdam vero verbis, et alios levius, alios vero districtius [Col. 1078B] corrigi. Et cum paululum districtius agitur, ex charitate, non ex furore agendum est: quia ipsi hoc praestatur qui corrigitur, ne gehenna ignibus tradatur. Sic enim nos fidelibus disciplinam tenere debemus, sicut boni patres carnalibus filiis solent, quos et pro culpis verberibus feriunt; et tamen ipsos quos doloribus affligunt habere haeredes quaerunt: et quae possident illis servant quos insequi videntur. Haec ergo charitas in mente tenenda est, ita ut mens extra rationis regulam omnino nihil faciat. Quomodo autem furtum reddi debeat? absit ut Ecclesia cum auctomento recipiat quod de terrenis rebus videtur amisisse et lucra de vanis [damnis] quaerere.


6. (Var.) De conjugio cum propinquis mixto.

Et quidem quaedam lex Romanorum [In Romana [Col. 1078C] republica] permittit, ut sive fratris, et sororis, seu duorum germanorum, vel duarum sororum filius et filia misceantur. Sed experimento didicimus, ex tali conjugio sobolem non posse succrescere. [f 1Kb] Unde necesse est, etiam tertia vel [g 1Kb] quarta generatione fideles licenter conjungere. Nam secunda quam praediximus hac se [a se] omnimodo debet abstinere. Cum noverca autem misceri, grave est facinus, quia [et in lege] scriptum est: Turpitudinem patris tui non revelabis (Var. et add.) Et qui turpitudinem novercae revelat, turpitudinem patris revelat, cum qua una caro dudum fuit. (Add. et Var.) Cognata vero per conjunctionem fratris tui soror tua facta est. [h 2Kb] Si vero in Anglorum gente, (Var.) dum esset in infidelitate, aliqui huic nefando conjugio fuerunt admixti, admonendi [Col. 1078D] sunt, ut se abstineant et poeniteant: (Add.) non tamen [Col. 1079A] pro hac re, quam ignoranter ante baptismum commiserunt, communione priventur [a 1Kb] .


7. De ordinationibus faciendis.

(Quaed. praecedunt.) Episcopi non longo intervallo inter se disjungantur, ut ad ordinandum episcopum tres aut quatuor convenire possint: (Mult. add. et var.) quia aliter fieri non oportet. Nam in ipsis rebus spiritalibus, ut sapienter et mature disponantur, exemplum trahere a rebus etiam carnalibus possumus. Certe enim dum conjugia [in mundo] celebrantur, conjugati quique vocantur ut qui in via jam conjugii praecesserunt in subsequentibus quoque gaudio misceantur. Cur non ergo nobiscum in hac spiritali ordinatione, qua per sacrum mysterium homo Deo conjungitur, tales conveniant, qui in profectum [Col. 1079B] episcopi [in profectu ordinati] gaudeant, vel pro ejus custodia omnipotenti Deo preces pariter Deo fundant?


[b 1Kb] 9. De baptismo, et periclitantibus, et partu earum.

[c 1Kb] Mulier praegnans (Var.) potest baptizari, cum non sit ante omnipotentis Dei oculos culpa aliqua fecunditas [carnis]. Nam cum primo parentes nostri deliquissent in paradiso, immortalitatem quam acceperant, recto Dei judicio perdiderunt. Quia itaque idem omnipotens Deus humanum genus in culpa sua funditus exstinguere noluit, et immortalitatem homini per peccatum [pro peccato] suum abstulit, et (Var.) benignitatem suae pietatis fecunditate sobolis eis reservavit. Quod ergo (Mult. var.) non naturae [Col. 1079C] humanae, sed omnipotentis Dei dono reservatum est, qua ratione poterit sacri baptismatis gratia prohiberi? In illo quippe mysterio, in quo omnis culpa funditus exstinguitur, valde stultum est, si donum gratiae contradici posse videatur. Cum vero enixa fuerit, post quot debeat dies mulier ecclesiam intrare, Veteris Testamenti praeceptum est [praeceptione didicisti], ut pro masculo 33 diebus, pro femina autem 66 diebus debeat abstinere. (Var.) Sed haec in mysterio accipiuntur. Nam si hora eadem qua genuerit, [Col. 1080A] gratias actura intret ecclesiam, nullo peccati pondere gravatur. Voluptas enim carnis, non dolor in culpa est. (Add.) Si enim enixam mulierem prohibemus ecclesiam intrare, ipsam ei poenam suam in culpa deputamus. Baptizari autem vel enixam mulierem, vel hoc quod genuerit, si mortis [sine mora] periculo urgetur, vel ipsa hora eadem qua gignit, vel hoc quod gignitur, eadem hora qua natum est, nullo modo prohibetur: quia sancti mysterii gratia sicut viventibus atque discernentibus cum magna discretione providenda est, ita his quibus mors imminet, sine ulla dilatione proferenda, ne dum adhuc tempus ad praebendum mysterium redemptionis quaeritur, interveniente paululum mora [morte male] inveniri non valeat qui redimatur.


[Col. 1080B] [d 1Kb] 10. (Var.) De enixa muliere, aut menstruata.

[e 52Kb] Ad mulierem enixam ad ejus vero concubitum] vir suus accedere non debet, quoadusque proles quae gignitur, ablactetur. Prava autem in conjugatorum moribus consuetudo surrexit. ut mulieres infantes suos aliis mulieribus (Var. et add.) ad nutriendum tradant. Quod ex sola causa incontinentiae videtur inventum, quia dum se continere nolunt, despiciunt lactare quos gignunt. Hae itaque quae filios suos ex prava consuetudine aliis ad nutriendum tradunt, nisi purgationis tempus transierit, viris suis non debent admisceri: quia et sine partus causa, cum insuetis [consuetis] menstruis detinentur, viris suis misceri prohibentur; ita ut morte lex sacra feriat, si quis vir [Col. 1080C] ad menstruatam [mulierem] accedat. Quae tamen mulier, dum (Var.) consuetudinem menstruam patitur, prohiberi ecclesiam intrare non debet: quia ei naturae superfluitas in culpam non valet reputari. Et per hoc quod invita patitur, justum non est ut ingressu ecclesiae privetur. Novimus namque quod mulier quae sanguinis fluxum patiebatur, post tergum Domini humiliter veniens vestimenti ejus fimbriam tetigit, atque ab ea statim sua infirmitas recessit. Si ergo in fluxu sanguinis posita, laudabiliter potuit [Col. 1081A] Domini vestimentum tangere, cur quae menstruam sanguinis patitur, ei non liceat Domini ecclesiam intrare? [a 1Kb] Sanctae autem communionis mysterium in eisdem diebus percipere prohiberi non debet. Si vero illa ex magna veneratione percipere non praesumit, laudanda est: si vero percepit, non judicanda. Bonarum mentium est, et ibi aliquo modo culpas suas agnoscere, ubi culpa non est: quia saepe sine culpa agitur, quod venit ex culpa. Unde etiam cum esurimus, sine culpa comedimus, quibus ex culpa primi hominis factum est, ut esuriamus. Menstrua enim consuetudo mulieribus non aliqua culpa est, videlicet qui naturaliter accidit. Sed tamen quod natura ipsa ita vitiata est, ut etiam sine voluptatis studio videatur esse polluta, ex culpa venit vitium [Col. 1081B] [ex culpae venit vitio], in quo seipsam qualis per judicium facta sit humana natura cognoscat: et homo qui culpam sponte perpetravit, reatum culpae portet invitus. [b 1Kb] Sicut in Testamento Veteri exteriora opera observantur, ita in Testamento Novo non tam quod exterius agitur, quam id quod exterius cogitatur, sollicita intentione attenditur, ut subtili sententia perpendatur [puniuntur].



EX CAPITE LXXV. [c 1Kb] IN EPISTOLA HIERONYMI.


De eo quod ait Apostolus: Unius uxoris virum.

Nunquam, fili Oceane, fore putabam, indulgentiam principis calumniam sustinere reorum. [d 1Kb] Consurgit [Col. 1081C] mihi Cainiana [Caina] haeresis, et emortua vipera contritum caput levat [e 1Kb] dicendo esse aliqua quae Christus purgare non possit. [f 1Kb] Cartarius, Hispaniae episcopus, unam antequam baptizaretur, alteram post baptismum priore mortua duxit uxorem: et arbitraris eum contra Apostolum fecisse? [g 1Kb] Sustinui Romae a viro eloquentissimo cornutum, ut dicitur, syllogismum, qui interrogavit me: Uxorem ducere est peccatum? Ego simpliciter respondi: Non est peccatum. Et ille dixit: In baptismo mala opera dimittuntur, non bona. Ergo quae non dimittuntur, reservantur. Et ego inquio: Baptismus ex toto novum hominem facit? Resp. ex toto interrogavi: Nihil ergo veteris hominis in baptismate reservatur: non potest novo imputari, quod in veteri quondam fuit? Obmutuit. [Col. 1081D] Sed cum loqui nesciret, tacere non potuit: coepit sudare, pallescere, tremere labia; erupit aliquando, et ait: Non legisti unius uxoris virum debere fieri sacerdotem, et rem non tempora definiri? [h 1Kb] Dixi ego: Baptizatus episcopus eligitur in episcopatum. Quaeritur enim quid sit, non quid fuit. Quia igitur non [Col. 1082A] fuit quod dimitteretur, ideo non est dimissum in baptismate; et quia peccatum non fuit, in peccatum reputabitur? Omnia scorta, parricidium, et incestum fonte purgantur: uxoris inhaerebunt maculae, et lupanaria thalamis praeferentur. Audiant hoc ethnici, catechumeni et non honesta jungant matrimonia: sed Scottorum, et Atticorum ritu promiscuas uxores, et communes liberos habeant: imo caveant qualecunque vocabulum conjugis, ne postquam in Christum crediderint, noceat eis quod uxores et non concubinas et meretrices habuerint. Imputabitur infelicitas conjugis mortuae, et libido meretricia coronabitur; et si matrimonio copulasses, non posses aliquando clericus ordinari. Illi benedictioni Domini servientes, Crescite, et multiplicamini, et quod licebat, verecundo [Col. 1082B] pudore celarunt: tu quod non licebat, impudenter gessisti. Illis scriptum est, Honorabiles nuptiae: tibi legitur, Fornicatores et adulteros perdet Dominus. Omnia haec in baptismo condonata sunt crimina, dicente Apostolo: Haec quidem fuistis, sed abluti estis. Sed quaero quomodo tuae sordes lotae sunt, et meae munditiae sordidatae. Si sordes fuissent, lotae utique essent. Si vero sordes non sunt, quomodo pro sordibus imputantur? Quae est ista tergiversatio, et acumen omni pistillo retusius? Quia quod non est peccatum, peccatum est quod non dimittat Dominus; quia non habuit quod dimitteret: et idcirco manet quod dimissum non fuit. Sed de hoc quod dicit, unius uxoris virum; prima Christi Ecclesia quae ab Apostolo docebatur, ex Israel fuit, cui consuetudo erat [Col. 1082C] ex lege et exemplo patriarcharum ipsis quoque sacerdotibus in multis uxoribus liberos spargere. Praecepit ergo, ne eamdem licentiam Ecclesiae sibi vindicent sacerdotes, sed ut singulis uno tempore habeant Quaeram et aliud: Si quis ante baptismum habuerit concubinam, et illa mortua baptizatus uxorem duxerit, utrum clericus fieri debeat? Respondebis posse fieri, quia concubinam habuit, non uxorem. Ergo [conjugales tabulae et] dotalia jura ab Apostolo, non coitus condemnatur. [i 1Kb] Unde cum unius uxoris virum dicit, unius mulieris possit intelligi coitus. Non ad tabulas dotales oportet ferre Scripturas sanctas, sed ita ut sunt intelligere: nec evacuare baptismum Salvatoris, [j 1Kb] in quo omnia peccata merguntur. Et si omnia peccata merguntur, quomodo una uxor supernatat? [Col. 1082D] Beati quorum remissae sunt iniquitates. Arbitror quod possimus et nos huic aliquid cantico jungere: Beatus vir cui non imputavit Dominus peccatum. [k 1Kb] Mirari satis nequeo, quae hominum tanta sit caecitas, de uxoribus ante baptismum disputare, et rem in baptismo mortuam, imo cum Christo vivificatam [Col. 1083A] ad calumniam trahere: cum omnia alia tam evidentissima Apostoli praecepta, quae de vita sacerdotum narrat, nemo custodiat. Qui dixit, unius uxoris virum, ipse mandavit eum esse irreprehensibilem, et caetera quae sequuntur: et ad omnia claudimus oculos, et [Col. 1084A] solas videmus uxores. Itaque cum quis nobis opposuerit uxorem ante baptismum, nos ab eo requiramus omnia quae post baptismum praecepta sunt. Praetereunt quod non licet, et objiciunt quod concessum est [a 1Kb] .




[Col. 1083]
INDEX OMNIUM CAPITUM COLLECTIONIS CODICIS HEROVALLIANI, Ex quo licet perspicere quaenam a nobis praetermissa sunt.

    [Col. 1083B] 1. De fide catholica et symbolo.
    2. De Scriptura canonica.
    3. Sententia papae Leonis de apocrypha scriptura.
    4. Decretalis de recipiendis et non recipiendis libris.
    5. Ut per singulos annos synodus bis fiat: et qualiter denuntietur.
    6. Quales ad sacros ordines venire non possunt.
    7. Quales vel qualiter ad sacros ordines accedant et ubi ordinentur.
    8. Ne in una civitate duo sint episcopi, et de vicariis episcoporum.
    9. De ordinando episcopo intra tres menses.
    10. De ordinatis episcopis, nec receptis.
    11. De episcopo invito ordinato.
    12. Quod non oporteat absolute ordinare quemquam.
    13. De servo aut liberto ordinato.
    14. De presbyteris, qui diversis ecclesiis ministrant: et quod non licet clericum quemquam in duas civitates ministrare: nec abbati plura monasteria habere.
    15. Ut de uno loco ad alium non transeat episcopus, vel clericus sine jussione episcopi.
    16. De peregrinis episcopis et clericis seu ad comitatum pergentibus.
    [Col. 1083C] 17. De formatis peregrinorum, et clericis sine litteris ambulantibus.
    18. Qualiter vel pro quibus culpis quisque degradetur.
    19. De expulso ab ecclesia, et de excommunicato vel damnato ab officio.
    20. De ordine ecclesiastico et officio missae.
    21. De reliquiis sanctorum et oratoriis.
    22. Altaria non sacranda nisi lapidea.
    23. De baptismo.
    24. De iterato baptismo.
    25. De confirmatione: et prandia in ecclesia non fieri: et quod die Dominico genu non flectatur.
    26. De Pascha et die Dominico, et reliquis festivitatibus.
    27. De jejunio quadragesimae, vel Letania.
    28. Ut festi dies in civitatibus aut in vicis publicis celebrentur.
    29. De hoc quod offertur ad altare, vel quod offertur ad domum sacerdotis: et de oblatione.
    30. De communione: et ut populus missas perspectet.
    31. De praedicatione.
    [Col. 1083D] 32. De hospitalitate.
    33. De decimis.
    34. De viduis, pupillis, et pauperibus, infirmis, et carcerariis, et de leprosis.
    35. Qualiter res ecclesiae episcopus dispenset vel regat: et de his quae in altari dantur: et de basilicis per paroechias.
    36. De rebus quas sacerdos suis clericis dedit.
    37. De rebus quae ecclesiis dantur.
    38. De rebus ecclesiae abstractis et contradictis
    39. De causantibus, et judicibus.
    40. De episcopo vel clericis accusatis et accusatoribus eorum.
    41. De clericis usurariis, et ebriosis, et fidejussoribus: carmina vel cantica turpia, et alia plura his similia sectantibus.
    42. Ut clerici non negligant officium suum: et non sint contumaces et conductores: et a secularibus abstineant.
    43. Ut non habitet clericus cum extraneis mulieribus: et de relicta sacerdotis.
    44. De episcopis, et ordinibus, vel regulis clericorum, et vestibus eorum: et caetera quamplura.
    [Col. 1084B] 45. De venationibus et hospitalitate.
    46. Ut peccantes fideles non liceat passim verberari
    47. De paroechiis et oratoriis construendis.
    48. De natalitiis martyrum.
    49. De fictis martyribus, et locis quae inaniter venerantur.
    50. De sortibus et auguriis.
    51. De clericis, monachis, vel abbatibus.
    52. De Deo sacratis puellis, et monasteriis earum.
    53. De raptis.
    54. De incestis et adulteris, et qui uxores suas dimittunt.
    55. De revertentibus ad saeculum post depositum militiae cingulum: et de his qui post baptismum administraverunt.
    56. De falsariis, et perjuris, et homicidis: et de captivitate et discordia.
    57. De expositis.
    58. De libertis qui ad ecclesiam confugiunt
    59. De judaeis.
    60. De clericis qui carne abstinent.
    61. De haereticis et gentilibus.
    62. De catechumenis.
    [Col. 1084C] 63. De conjurationibus.
    64. De energumenis.
    65. De Chrismate.
    66. De exsequiis mortuorum, et sepulcris: et ne pallae super corpora ponantur.
    67. De lectione ad mensam.
    68. De lapsis et poenitentibus.
    69. De his qui contra canones faciunt.
    70. De episcopis, qui hos supradictos canones subterfirmaverunt.
    71. Canones sancti Gregorii papae, capitula XII.
    72. Item ejusdem sancti Gregorii papae capitula VI.
    73. Item ejusdem capitula XIV.
    74. Epistola ejusdem sancti Gregorii papae ad Etherium episcopum.
    75. Item ejusdem epistola ad Brunichildem reginam pro haeresi Simoniaca destruenda.
    76. De mulieribus quae laneficia exercent.
    77. De his qui sibi mortem inferunt quacunque negligentia.
    78. De his qui sacramento se obligant, ne ad pacem redeant.
    [Col. 1084D] 79. Ut oblationes dissidentium fratrum non recipiantur.
    80. De his qui intrantes ecclesiam per nimiam luxuriam suam sacramento se abstinent.
    81. De non permittendo imperare laicos religiosis.
    82. De poenitentibus transgressoribus.
    83. Ut poenitentes ab aliis episcopis vel presbyteris non recipiantur: nec alibi communicent, nisi in ipsis locis ubi fuerint exclusi.
    84. Ut nullus episcopus vel infra positus die Dominico causas audire praesumat.
    85. Ut episcopus nullius causam audiat absque praesentia clericorum suorum.
    86. Ut episcopus nullum ad episcopatum per se constituat promovendum.
    87. Si quis potentum quemlibet exspoliaverit et admonente episcopo non reddiderit, excommunicetur.
    88. De tricenali praescriptione, ut post triginta annos nulli liceat pro eo appellare, quod legum tempus exclusit.
    89. Ut episcopus ambulet per dioecesim suam.
    [Col. 1085A] 90. Ut episcopus duos solidos tantum accipiat: neque tertiam partem de oblationibus quaerat: et ut clerici non exactentur more servili.
    [Col. 1086A] 91. Ut vallematia et turpia cantica prohibeantur
    92. Presbyterorum et diaconorum ordinationes certis celebrari debere temporibus.






[Col. 1085]
EXCERPTA EX POENITENTIALI MAGISTRI JOANNIS DE DEO, DOCTORIS DECRETORUM.
[Col. 1085]




MONITUM DE EXCERPTIS SUBSEQUENTIBUS.

[Col. 1085A] Cum pleraque ecclesiasticae disciplinae monumenta jam excusa essent, a viro doctissimo D. Feronio canonico Carnotensi et socio Sorbonico accepi Poenitentiale Joannis de Deo. Quare quae ex eo decerpsimus extra locum suum velut appendice hic reponere necesse fuit. Licet hic auctor doctor decretorum nunquam supra decretum sapiat, tamen ea quae in corpore Decretalium et Decretorum sparsa sunt ita apte ad suum Poenitentiale absolvendum disponit, ut multis videri debeat utile. Singulares aliquot complectitur opiniones: exempli gratia, cum sic loquitur [Col. 1085B] in capite de poenitentia et confessione papae: »Quaeritur cui debeat confiteri, et videtur quod nulli nisi Deo, ut faciunt Graeci: ut probatur de Poenitentia dist. 1, c. ult.« Similes accommodationes in isto Poenitentiali leguntur. Ad usum studii Bononiensis, ad utilitatem totius Ecclesiae, et ad honorem Dei Ecclesiaeque Romanae atque ejus venerabilis praesulis Innocentii IV compositum est, quemadmodum initio libri his verbis declaratur: »Ad honorem summae Trinitatis, et individuae unitatis Patris, et Filii, et Spiritus sancti, et beatae Virginis, et omnium angelorum, [Col. 1086A] et omnium sanctorum, et praecipue beati Vincentii, et ad honorem et nomen venerabilium Patrum episcopi et capituli urbis Bononiensis, et ad utilitatem universi studii, et ad honorem Romanae Ecclesiae, et ejus venerabilis praesulis Innnocentii IV.« Privatim vero suum opus Joannes de Deo episcopo et capitulo Bononiensi dedicat. Sic enim incipit praefatio: »Venerabili Patri ac domino a divina Providentia urbis Bononiensis episcopo, et venerabilibus viris decano, archidiacono, cantori, thesaurario, et magistro scholarum, et universo capitulo ejusdem, [Col. 1086B] magister Joannes de Deo doctor decretorum canonicus eorumdem et servus ipsorum providentiae, salutem in eo qui est omnium vera salus cum reverentia tam debita, quam devota, etc.« Primum disserit generatim de vitiis cujuscunque status et confessione: deinde speciatim et maxime de poenitentia et confessione praelatorum, ut summi pontificis, cardinalium, etc. Pluribus omissis, ea quae in hoc Poenitentiali praecipua sunt, selegimus, et quibus capitula Theodori de poenitentia exponuntur.



De confessione infirmorum et eorum poenitentia. (Ex lib. I, cap. 1.)
[Col. 1085C]

Sic tene quod subtiliter et astute debes ab infirmis inquirere qualiter se habuerunt in sua sanitate, dicendo eis sic: Fili, confitere quod homines sumus, et sine peccato esse non possumus: nam si confessus fueris et contritus, et proposueris non peccare, Deus sine dubio tibi remittet culpam et ego te absolvam a poena, si te totum commiseris in judicio meo vel alterius sacerdotis. Quod autem verum sit, probatur his verbis, etc.: In quacunque hora peccator ingemuerit et conversus fuerit, peccatorum suorum [Col. 1085D] non recordabor amplius. Si autem nolueris confiteri in hac vita, confiteberis in alia invitus in conspectu omnium angelorum, amicorum et inimicorum, et condemnaberis in perpetuum, etc. Quod vero sacerdotes possint relaxare poenam a vere contritis, probatur; quia dicitur quod vicarii sunt sacerdotes Jesu Christi, et habent claves regni coelorum, et absolvunt ante diem judicii. Si autem aliquis non vere contritus est, sacerdotes eum non possunt absolvere, quia cum culpa remissa non est, poena demi non potest, etc.



Quid facit sacerdos, postquam audiverit poenitentiam infirmi. (Ex cap. 2.)

Postquam autem sciveris confessionem infirmi, [Col. 1086C] non debes ei poenitentiam injungere, sed tantum innotescere, dicendo sic: Si tu esses sanus, tot annis deberes poenitere; sed quia tu es infirmus, non impono tibi poenitentiam; injungo tibi, quod si mortuus fueris, facias dari pro hac poenitentia tantum: et ego absolvo te auctoritate Domini Dei nostri Jesu Christi, et beati Petri apostoli, et officii nostri. Item injungo tibi quod quamprimo fueris sanus, antequam divertas ad alia servitia, venias ad me vel ad alium sacerdotem, et confitearis iterum similiter, et devote recipias poenitentiam quae injuncta tibi fuerat, etc.



De confessione sani et de poenitentia sibi imponenda. (Ex cap. 3.)
[Col. 1086D]

Si autem fuerit sanus qui tibi confitetur, praevideas utrum sit liber vel servus. Si est servus, inquiras utrum peccavit timore domini vel spontanea voluntate. Si autem peccaverit timore domini, licet vi ei obedire non licuisset contra Deum, tamen mitius erit servus puniendus, etc. Si autem servus peccaverit spontanea voluntate sine culpa domini sui, in eo casu servus acrius est puniendus in corpore, etc.; habito tamen respectu de itinere peregrinationis, ne imponatur servo, in quo dominus damnificetur propter absentiam servi, etc. Si autem erit liber, fortius debet puniri, si spontanea voluntate peccavit. Nam totam poenitentiam impositam a canone sustinere debet, si possit fieri, etc.



De poenitentia divitum. (Ex cap. 5.)
[Col. 1087A]

Si fuerit dives qui tibi confitetur, requires subtiliter et astute quae fuit causa quare incidit in peccatum illud, et promittas semper veniam si tibi confitetur, etc. Impone ei poenitentiam in istis tribus, scilicet in jejunio, et oratione, et eleemosyna: provideas tamen, si homo delicatus sit. non des ei asperum jejunium, etc.



De confessione puerorum. (Ex cap. 6.)

Circa confessionem puerorum doli capacium sic procedas: Primo interroga in genere, si aliquod peccatum commisit, mulcendo eum praemiis coelestibus, si vere fuerit confessus; et terrendo eum poenis [Col. 1087B] aeternis, si non fuerit vere confessus. Interroga de circumstantiis, scilicet de causa, de loco et tempore, sicut dicemus in titulo de circumstantiis: et impones ei poenitentiam minorem aliquantulum quod si esset adultus: si autem non fuerit doli capax, mitius debet puniri, quia tales nesciunt quid faciant, etc.



De poenitentia senum. (Ex cap. 7.)

Si autem fuerit senex qui tibi confitetur, considera si est in aetate decrepita, quae est senum, et post 80 annos, et tunc eum grava orationibus, et releva in jejuniis, etc. Si autem fuerit senex, id est in senectute constitutus et non in senio, id est a 60 annis usque ad 80, tunc fortius punias quam si esset in [Col. 1087C] aetate decrepita, quia tales senes cum peccant trahunt juvenes ad interitum.



De poenitentia praelatorum in genere. (Ex cap. 8.)

Si autem fuerint praelati qui tibi confitentur, si peccatum est manifestum, acrius eos punias propter malum exemplum quod dederunt, quia quod agitur a praelatis facile subditur a subditis in exemplum, etc.; nam tunc peccatum magis extenditur, et in subditis propagatur, quando praelatus peccator pro reverentia ordinis a subditis sustinetur, etc. Si autem fuerit occultum peccatum, mitius eum punias, quia ubi malum oritur, ibi debet mori, etc.



De poenitentia minorum clericorum in genere. (Ex cap. 9.)
[Col. 1087D]

Circa poenitentiam aliorum clericorum sic procedas: Considera si est sacerdos, et gravius punias eum quam diaconum, et gravius diaconum quam subdiaconum, et quam alios in minoribus ordinibus constitutos, quia homo Christianus duobus modis fortiter cadit in peccatis, aut propter magnitudinem peccati, aut propter altitudinem dignitatis.



De poenitentia monachorum et aliorum religiosorum in genere. (Ex cap. 10.)

Circa religiosos qui tibi aliquatenus confitentur sic procedas: injungas eis loco poenitentiae, quod servent de caetero regulam cui se obligarunt, quia hoc erit summa poenitentia, etc.



De poenitentia mulierum in genere. (Ex cap. 11.)
[Col. 1088A]

Circa poenitentiam mulierum sic procedas. Primo si est puella, praesertim virgo sub potestate parentum, et affligas eam in poenitentia secundum canones, in jejuniis praecipue ut domet carnem suam ne lasciviat in luxuria: nam luxuria mulierum fetida est et acrior quam in viro, et ideo acrius debet domari in abstinentia ciborum. etc. Item praevideas si est conjugata, et in eo casu imponas ei poenitentiam sine scandalo viri: ita quod si vir fuerit absens, jejunet et affligat se quantum Deo poterit secundum arbitrium tibi a Deo datum; praesertim si per adulterium maculaverit thorum viri, ad quod nulla conditione debuisset induci, etc.



De poenitentia viduarum in genere. (Ex cap. 12.)
[Col. 1088B]

Si autem erit vidua, inquiras diligenter de circumstantiis, et punias eam in jejunio fortius quam alias mulieres; nam orationibus suis et meritis debent ecclesias adjuvare. Tamen considerando, si est anus quae non possit jejunare: et tunc releva eam in jejunio, et aggrava in oratione, cum sit suum semper orare usque ad exitum vitae suae, etc.



De poenitentia pyrocararum. (Ex cap. 13.)

Si autem fuerint pyrocarae quae de pulvere nuperrime surrexerunt, gravabis eas jejuniis et orationibus, injungens eisdem ut non de caetero sub specie [Col. 1088C] pietatis religionis impietatem pallient, sed viros accipiant, si votum solemniter non fecerint, vel castitatem servent quam Domino promiserunt. Nam, ut dicit sanctus Hieronymus, melius fuisset conjugium subisse, et ambulasse per plana, quam ad altiora tendere, et in inferni profunda cadere, etc.



De circumstantiis quae aggravant peccata. (Ex lib. III, cap. 6.)

Haec debet considerare peccator in confessione facienda: dolorem, quia peccavit in Dominum, aetatem, sapientiam, considerationem non peccantium, purgationem lacrymarum, dolorem amissae virtutis; dolorem quia operatur bonum, dolorem quia in tam brevi vita non determinavit bene; qui offendit in unum est factus omnium reus: dolorem, quia Dominum [Col. 1088D] non timuit qui fuit plenus sapientia; ille culpabilior qui Deo acceptior: Adam plus peccavit, quia omni bono abundavit: omnis virtus patitur detrimentum ab uno vitio: amor pecuniae minorat castitatem: omnis virtus in quocunque crimine deficiens est. Et haec omnia probantur auctoritatibus Augustini, Alexandri papae et Gregorii.



Haec sunt sacerdoti in confitente consideranda. (Ex cap. 7.)

Dolor de malis exemplis datis proximis, dolor de tristitia bonis illata, dolor de laetitia quam bonis non intulit, dolor major de Dei offensione. Nemo potest dominis duobus servire, sed amor perseverantiae peccati unius est amissio omnium bonorum. Poenitens se ponat totum in judicio sacerdotis, faciat [Col. 1089A] pro salute animae quidquid faceret pro temporali vita, cujus gaudio certus est: propter veniam abstineat a licitis, qui ultro peccavit: ad cor respicit Deus, non ad manus tantum. Non est dividenda confessio diversis sacerdotibus; corruptus et corrupta timeat iterum corrumpi exemplo Dinae filiae Jacob. Haec quoque sunt consideranda, aetas, locus, ordo, sapientia, tempus; haec peccator debet considerare in sua confessione. Sacerdos autem debet habere respectum ad lacrymas poenitentis, ad gemitus, et ad circumstantias quae dictae sunt, et debet ei dicere: Fili mi, considera quod eae sunt circumstantiae quae detinent hominem in peccato, scilicet consuetudo mala quae fit altera natura; nam per pravam consuetudinem non potest amplius homo [Col. 1089B] resistere. Item alia causa est, quia homo qui non confitetur peccatum de facili cadit in aliud peccatum, ut dicit sanctus Gregorius, peccatum quod per poenitentiam non purgatur suo pondere trahit ad aliud peccatum. Est et alia causa, quia peccatum tanquam mors latenter occurrit, et subito. Est alia causa quae non permittit infirmum venire ad poenitentiam, scilicet anxietas morbi. Est etiam alia causa quae impedit poenitentem scilicet pudor confitendi, et fuga poenae, etc. Debes, tu sacerdos, confortare poenitentem ne desperet, etiamsi confiteatur tarde, quia Deus est potens in uno momento hominem convertere et salvare in poenitentiam potius quam damnare ex justitia, etc.



Qualiter debet fieri confessio. (Ex cap. 8.)
[Col. 1089C]

Debet autem fieri confessio, secundum auctoritatem sanctorum Patrum, simpliciter, ut accuset se et non alium, juxta illud: Non declines cor meum in verba malitiae ad excusandam excusationem in peccatis. Humilis cum pura intentione sine hypocrisi. Unde Salomon: A timore tuo, Domine, concepimus et peperimus. Fidelis, sub spe veniae, non ut Judas qui ait: Peccavi tradens sanguinem justum, et postea abiit et laqueo se suspendit. Frequens; unde Gregorius: Quanto citius confiteris sub spe veniae, tanto facilius consequeris veniam culpae. Nuda; unde Jeremias, non est qui agat poenitentiam super peccata sua et dicat quid fecit. Discreta, sic enim Augustinus: [Col. 1089D] Sacerdotem quaere qui te sciat solvere et ligare. Voluntaria, non ut confessio Achor, sed ut confessio latronis in cruce. Verecunda; ita Gregorius: Verecundia maxima pars est satisfactionis. Secreta; unde Joannes Chrysostomus: Non dico tibi ut prodas te in publicum. Accelerata; unde Ecclesiasticus: Non tardes converti ad Dominum. Obediens; unde Augustinus: Fac omnia pro accipienda vita animae, quae faceres pro vita corporis, etc.



De poenitentia domni papae, et cui debeat confiteri. (Ex lib. V, cap. 1.)

Dicendum de poenitentia domni papae: et forsan videtur quibusdam quod non peccaret papa, ut dicit [Col. 1090A] lex Julia, quod apud Romam non committitur simonia; unde videtur ei licere quidquid facere vellet. Ego autem Joannes de Deo cum aliis doctoribus contrarium sentio: et dico quod si papa peccat, magis offendit quam alius homo; quia quanto gradus altior, tanto casus gravior, ut probat Gregorius de Poenitentia dist. 2, c. Principium, inquit, viarum. Illud idem probat Joannes Chrysostomus 40 dist., Homo Christianus, et Hilarius papa 25, q. 1, Nulli fas, ubi dicitur quod majori reatu deliquit qui potiori honore fruitur: et graviora delicta facit sublimitas peccantium. Si forsan diceret aliquis quod praedicti canones de aliis loquuntur, non de papa, nos probamus quod de papa intelliguntur, ut probat S. Bonifacius papa et martyr 40 dist., Si papa, ubi [Col. 1090B] dicitur quod si papa malus fuerit, licet multos populos secum trahat, tamen ipse cum diabolo apud inferos perpetuo cruciabitur. Illud idem probat Symmachus papa 9, q. 3, c. Aliorum hominum, ubi dicitur quod non habebit apud Deum de allegationis nitore subsidium; cum ipsorum factorum utetur teste, quo et judice: ubi subinfertur quod cui plus committitur plus exigitur. Et est ratio quia, ut dicit glossa Psalterii super illo psalmo, esurientes, etc. Est ergo vitiosa vita papae imago futurae mortis, ut probatur 19, 1, c. Anastasius. Probato quod papa peccare possit, quaeritur cui debeat confiteri, et videtur quod nulli nisi Deo, ut faciunt Graeci, ut probatur de Poenitentia, dist. 1, c. ult. Aliis videtur quod deberet confiteri Ostiensi episcopo qui consecrat; [Col. 1090C] in eo enim videtur major, ut probatur 33 dist., c. Dominus noster, ubi dicitur quod major est qui ordinat quam qui ordinatur. Aliis videtur quod deberet confiteri cardinalibus, a quibus eligitur, et maxime episcopis, qui in electione domni papae utuntur jure metropolitani, ut probatur 23 dist. In nomine Domini, ubi dicitur: Episcopi cardinales procul dubio jure metropolitani funguntur, qui electum ad apicem dignitatum provehunt. Alii dicunt quod deberet confiteri monacho, eo quod papa Silverius renuntiavit papatum, et fuit monachus. Sed firmissime tene, et nullatenus dubites, quod possit confiteri cuicunque voluerit; cum enim ipse dat indulgentiam omnibus exemptis ut sibi eligant providos confessores, dabit sibi, cum non sit superior [Col. 1090D] a quo petat. Probatur 30 dist. Si Romanorum, ubi dicitur quod si papa dat auctoritatem aliis, multo fortius sibi. Quod talis jurisdictio voluntaria est, scilicet quod se papa supponat jurisdictioni minoris, probatur 2, q. 5, mandatis, et c. auditum est, et 2, q. 7, c. cum Balaam, quibus dicitur quod Sixtus et Leo et Damasus et Symmachus supposuerunt se judicio minorum in lite contentiosa, multo fortius, etc. Ergo potest se supponere in foro poenitentiali, quia quantum ad hoc unusquisque sacerdos tenet locum Dei viventis, et potest absolvere poenitentem loco Dei, quia quantum ad haec major est, ut probatur 2, q. 3, c., etc. Explicit de papa.



De poenitentia cardinalium, et cui debent confiteri. (Ex cap. 2.)
[Col. 1091A]

Quaeritur de poenitentia cardinalium: et dicas quod quanto, sunt majores, tanto debent acrius puniri, si peccant, exemplo Adae, qui quanto erat Deo proximior, tanto magis peccavit, ut probat sanctus Augustinus. Ideo Adam magis peccavit, quia magis virtutibus abundavit. Cum enim proximiores sunt papae, tanto casum plus debent timere ut probat S. Gregorius super Ezechielem de causa Luciferi: Principium, inquit, viarum Dei Behemot: debent enim esse puri sicut vitrum, et candidi in moribus, et rubei per memoriam passionis Christi tanquam nix et ebur antiquum; debent esse nubes coeli, ut inducant aquas spirituales, ut probat Isaias dicens: [Col. 1091B] Qui sunt isti qui ut nubes volant et quasi columbae ad fenestras suas? Columbae dicuntur propter simplicitatem, quia esse debent candidiores nive, rubicundiores ebore antiquo, puriores vitro; hoc dictum est de eis propter diversas virtutes. Sunt enim cardinales ostia sanctae Ecclesiae, sicut ostium regitur cardinibus: si igitur cardo rumpitur, id est, si cardinalis deponitur, ut probat Leo papa, nunquam in perpetuum legitur reparatus, sicut loquitur de angelo qui cecidit, qui nunquam advocatur ad statum primum, ut probatur de Poenitentia dist. 2, Principium. Ergo tanto cautius se debent custodire a peccatis, ne sint Dagones stantes juxta arcam Domini, sicut legitur in libro Regum de filiis Heli. 28 dist. Legant episcopi, et ne sint nebulae et nubes sine aqua [Col. 1091C] turbinibus daemonum agitatae, ut probat beatus Petrus in Epistola sua, et Hieronymus in canone suo de Poenitentia, dist. Si enim, inquit, etc., et Beda probat idem 2, q. 7, Secuti sunt viam Balaam. Quare non solum episcopi perduntur, sed multos populos et cleros secum ducunt ad inferos catervatim, ut 40, dist. Si papa, et 19 dist. Nulli fas; hoc est, non capiantur superbia, quia mater est omnium vitiorum; non capiantur vana gloria, quia omnem virtutem evacuat; non capiantur pecunia, quia tanquam venenum est fugienda: non capiantur amore parentum, qui eos in vita corrodunt tanquam muscae morientes, et eos post mortem despiciunt, dicentes: Bene mihi fecit, sed melius facere potuit, ut de aliis [Col. 1091D] vitiis carnalibus taceamus, sed die noctuque non cessent virtutibus studere. Et omnia ista probantur auctoritate Isa. 23 dist. His, et auctoritate Ambrosii 12, q. 1, c. Cui portio Deus est. 86 dist. Non satis est. Bene viso de poenitentia cardinalium, videndum est cui debeant confiteri, et debent quidem specialiter summo pontifici, sine cujus licentia non possunt facere immutationem, nec condere testamentum, quod non probatur jure scripto sed consuetudine roboratur. Alii dicunt quod diaconus cardinalis debet confiteri presbytero cardinali, et presbyter cardinalis debet confiteri episcopo cardinali, episcopi cardinales debent confiteri summo pontifici, etc. Tertii dicunt quod debent confiteri poenitentiario generali domni papae, quia gerit papae vices, ut probatur 23 [Col. 1092A] dist., c. ult. et 23 dist., c. 1. Sed firmissime tene quod si est absens in aliqua legatia possit confiteri cui vult, per illam decretalem ex. de Poen., c. ult. Si autem est praesens, et peccatum est notorium vel manifestum, debet confiteri papae, et debet acrius puniri quam alius peccator, propter exempla perniciosa, ut probant Nicolaus et Gregorius II, q. 3, praecipue. Si autem est occultum, sufficit generali poenitentiario confiteri



De poenitentia capellanorum domini papae, et cui debent confiteri. (Ex cap. 3.)

Capellani autem et alii curiales papae debent generali poenitentiario confiteri, quia ab alio nisi a solo papa et mandato non possunt absolvi nec ligari, cum [Col. 1092B] apud ecclesiam demorentur: et secus qui sentit pecus est, ut probatur de Poenitentia dist. 6, Placuit. et 6, q. 3, c. 1.



De poenitentia patriarcharum, et cui debent confiteri. (Ex cap. 4.)

Dicturus de poenitentia patriarchae, et cui debeat confiteri, primo distinguendum est utrum crimen patriarchae sit publicum vel occultum. Si autem est publicum, vel notorium, vel manifestum, acrius debet puniri quam alii delinquentes propter exempla perniciosa quae transmittunt ad posteros, quia praelati tot mortalibus digni sunt, quot exempla perniciosa ad posteros transmittunt, ut probant sancti Patres 2, q. 3, quia illud quod agitur a praelatis facile trahitur a subditis in exemplum: et in eo casu debent [Col. 1092C] a solo papa puniri, sicut dicit beatus Gregorius de Clementio primate 2, q. 7, c. Sicut, inquit. Et ita Innocentius III punivit Antiochensem patriarcham, eo quod quemdam archiepiscopum dearchiepiscopavit, et fecit episcopum. Similiter Gelasius et Felix damnaverunt Acacium patriarcham Constantinopolitanum 23, q. 1, Acacius, et c. Minores. Similiter Nicolaus papa correxit Bituricensem patriarcham pro eo quod clericos Narbonenses episcopi contra canones judicabat. Probatur 2, q. 3, c. Conquestus. Similiter Leo Magnus saepe saepius reprehendit Dioscorum Alexandrinum patriarcham pro eo quod canones non servabat in temporibus ordinandorum clericorum 75 dist., c. Similiter Alexander [Col. 1092D] tertius increpavit patriarcham Hierosolymitanum de falsitate quam committebat ponendo nomina absentium fratrum in privilegiis. Similiter Gregorius XI reprehendit patriarcham Gradensem, eo quod contra canones exegerat juramentum ab episcopo Castellano. De talibus ergo et consimilibus peccatis confessio et punitio ad domnum papam pertinet. Si autem peccata sunt occulta et non enormia, ita quod peracta poenitentia possit in suo ordine remanere, potest sibi eligere confessorem, et cuicunque vult confiteri, etc.



De confessione archiepiscoporum, et cui debeant confiteri. (Ex cap. 5.)

Dicturus de confessione archiepiscoporum, et cui [Col. 1093A] debeant confiteri, primo occurrit multiplex distinctio, scilicet utrum sit archiepiscopus sub patriarcha constitutus, vel utrum immediate spectat ad dominum papam. Item si spectat ad patriarcham, et est propinquus, quod ipsi debeat confiteri, cum posset sine periculo. Nam qui sanus est non debet stare in peccato una hora diei, ut probatur de Poen. dist. c. Et veniet, inquit, Moyses. Et illud idem probatur de Poen. dist. 3, c. Ille. Rex David, talis et tam potens, nec exiguo momento penes se passus est ut maneret delicti conscientia, sed prompta confessione atque intimo dolore reddidit Domino peccatum suum. Et illud idem probatur ita de Poen., dist. 3, c. Septies in die cadit justus et resurgit. Sed si justus cum cadit, quomodo justus? Justi vocabulum non admittit [Col. 1093B] qui semper per poenitentiam resurgit. Praelatus nullo modo alios judicare debet, dum habet in se ipso quod condemnet, ut probatur 3, q. 7, c. Judicet ille, et c. In gravibus, et c. Postulatus Dominus. Illud idem probat Gregorius . . . q. 3, c. Plerumque; et illud idem probat Augustinus, de Poen., dist. 6, Qui vult confiteri. Hoc non solum de archiepiscopo debet intelligi, sed de quocunque alio praelato, sive superiori sive inferiori. Nam sicut dicit Ambrosius, cum iis displicet qui ad intercedendum mittitur, irati animus ad deteriora provocatur, ut probatur 3, q. 7, c. In gravibus. Illud idem probat Gregorius Magnus in Pastorali suo, 49 dist., c. 1. Si autem est infirmus metropolitanus, tunc poterit cuicunque voluerit confiteri sacerdoti, dum tamen catholico. Probatur [Col. 1093C] 26, q. 6, c. Si presbyter, et de Poen., dist. 6, Qui vult confiteri. Si autem est remotus metropolitanus a primate, in eo casu distingue, utrum crimen sit notorium vel occultum: si notorium est, patriarchae debet confiteri, et ab illo castigari, ut probatur 3, q. 5; si autem crimen est occultum, adhuc distingue utrum sit enorme vel non. Si autem est enorme, quia indiget dispensatione, debet confiteri patriarchae vel summo pontifici, cum non possit alius dispensare, ut probatur 21, Inferior sedes. Si autem non indiget dispensatione, potest confiteri cuicunque voluerit; dum tamen sit catholicus sacerdos. Juxta illam decret. de Poen. et remiss. c. et c. Item si spectat immediate ad dominum papam et est vicinus, vel intra Italiam, in sanitate, illi debuisset [Col. 1093D] confiteri, cum oportet eum ex necessitate semel in anno Romanam Ecclesiam visitare, ut probatur 23 dist., c. et c. Si autem est infirmus, potest confiteri cuicunque voluerit, dum tamen sit catholicus sacerdos: ne interveniente paululum mora inveniri non possit qui redimatur. Probatur 5 dist., c. Baptizari. Illud idem probat Leo papa de Poen., dist., c. 1, Multiplex; 26, q. 6, c. Qui recedunt, et c. Is qui in tempore. Si autem est remotus ultra Italiam vel enorme, domino papae debet confiteri, et ab illo castigari, ut probat Innocentius papa 9, q. 2, c. Si autem aliquis. Et illud idem probat Gregorius, 74 dist. c. Honoratur, et 2, q. 5, Quanto et se, qua de causa; 43 dist., c. Salomitanae. Illud idem probat [Col. 1094A] papa Simplicius 74 dist., c. et c. Si autem peccatum est occultum et non indiget dispensatione, potest confiteri cui voluerit, per decretalem Gregorii; ex de Poen., c. Ne pro dilatione, et Innocentii tertii in concilio generali, ex. de Elect.



De confessione episcoporum, et cui debeant confiteri. (Ex cap. 6.)

De confessione episcopi firmissime teneas, et nullatenus dubites, quod exemptus ejusdem juris est, sicut de confessione metropolitani qui non subest patriarchae: si autem non est exemptus, debet confiteri metropolitano, saltem eo tempore quo venerit ad concilium provinciale quod debet fieri, ut 18 dist. probatur, c. et c. Si autem fuerit infirmus vel remotus valde, potest confiteri necessitate cogente [Col. 1094B] cuicunque voluerit; nisi esset notorium crimen, cujus correptio et castigatio spectat ad superiorem. Et licet multa sint delicta quae episcopos, archiepiscopos et patriarchas majores, et primates minores ducunt ad ignominiam et confusionem, tamen ex illis pauca secundum auctoritatem sanctorum Patrum sub brevi stylo ad memoriam restringamus, ut praesentes corrigantur qui in subsequentibus deliquerunt: et futuri jam cauti et instructi timeant similia perpetrare.

Primum est, quod conferunt beneficia indiscrete consanguineis, carnali amore ducti ad talia beneficia praebenda, ut probat Innocentius in ex. Ut ecclesiastica beneficia, c. Ut vestrum.

Secundum est, quod indiscrete ordinant indoctum [Col. 1094C] in loco docti qui unum pedem in mundanis tenet, et alium in ecclesiasticis, contra legem divinam, ut probat le. 48 dist., c. ult.

Tertium est, quando rogant pro indignis scienter, etc.

Quartum est, quando ordinant bigamos et illitteratos et corpore vitiatos contra sententiam Gelasii papae, 50 dist., c. Non confidat.

Quintum est, quod ordinant curiae obligatos et joculatores et advocatos in causa sanguinis, contra sententiam S. Innocentii, 51 dist., c. Aliquantos.

Sextum est, quod ordinant servos et origenarios non manumissos, contra sententiam Gelasii papae, 54 dist. Frequens et c. Ex antiquis, et c. General. Et illud idem probat concilium Arelatense, ubi de bigamis [Col. 1094D] et de poenitentibus solemniter, et de aliis ordinatis qui non debent promoveri. Probatur 51 dist., c. 1.

Septimum est, quod promoveant daemoniacos et epilepticos, contra sententiam Gelasii papae, 23 dist. Usque adeo, et contra sententiam Gregorii, dist., c. Maritum.

Octavum est, quod promovent filios presbyterorum, et alios non legitime natos, contra sententiam Urbani papae, 56 dist., c. 1

Nonum est, quod trahunt religiosos de monasteriis contra voluntatem abbatum suorum, ut probatur 58 dist., c. 1, et 2, et 18, q. 2, Quam sit, et c. Luminoso.

[Col. 1095A] Decimum est, quod promovent multos clericos, ubi est sollicitudo laicorum: et cum non possunt eis dare beneficia, dant eis ordines contra sententiam Urbani 58 dist., Si officia saecularia, ubi dicitur quod latio ordinum semper debet esse discreti judicii, quia rarum est omne quod magnum est.

Undecimum est, quod ipsi episcopi promoventur indiscrete ex laicis, quia hoc esse non debet, ut probant sancti Patres 58 dist., c. Hoc ad nos, et c. Ordinatos; ubi dicit papa Coelestinus quod debent ante esse discipuli quam magistri, omnis enim vitae institutio ad id quod intendit se informat.

Duodecimum est, quod promovent clericos sine titulo, contra concilium Chalcedonense, ut probatur 70 dist., c. Neminem, et c. Sanctorum. Et illud idem [Col. 1095B] probatur ex. de Praebendis, c. Episc.

Decimum tertium est, quod recipiunt clericos alienos sine litteris demissoribus suorum episcoporum, ut probatur 71 dist., c. Illud, et c. Si quis, et c. De aliena, et c. Clericos. Illud idem probatur ex. de Clericis peregrinis, et 7, q. 1, c. Non oportet, et c. Placuit. Illud idem 28 dist., c. 1.

Decimum quartum est, quod negligunt proprios clericos, et dimittunt eos quasi oves errantes, contra sententiam Leonis papae, ut probatur 77 dist., c. Episcopus.

Decimum quintum est, quod promovent quosdam invitos sine aliqua necessitate, sed sola causa ingratitudinis, contra auctoritates sanctorum Patrum, ut probatur 74 dist., c. Episcopus, et c. Gesta, ubi dicitur [Col. 1095C] quod nullus compellitur crescere invitus.

Decimum sextum est, quod promovent aliquos in sacris extra tempora ad hoc deputata, contra auctoritatem sanctorum Patrum, ut probatur 75 dist, c. Ordinationes, et c. Quia patribus, et eadem dist., c. ult., et ex. de Tempore, etc.

Decimum septimum est, quod conferunt ordines sacros minoribus in aetate legitima, ad hoc indigni, non servatis interstitiis temporum, contra auctoritatem sanctorum, ut probatur 77 dist. per totum, et 78 dist. per totum.

Decimum octavum est, quod sustinent clericos in sua malitia, quorum obsequio delibati, ut probatur 73 dist., Si quis episcopus, et c. Error, et c. Consentire.

[Col. 1095D] Decimum nonum est, quod sunt desides et negligentes et plus adhaerent consiliis laicorum quam clericorum, ut probatur 83 dist., c. Nihil pastore miserius, qui luporum gloriatur laudibus.

Vigesimum est, quod nolunt dare pauperibus: et propter hoc in vacuum important nomen episcopi, ut 26 dist. Fratrem, et c. Non satis est bene velle.

Vigesimum primum est, quod negligenter defendunt personas miserabiles spectantes ad Ecclesiae forum, scilicet pupillos, viduas et orphanos, libertos et expositos, contra auctoritatem Gelasii et aliorum sanctorum, ut probatur 87 dist. per totum.

Vigesimum secundum est, quod immiscent se negotiis saecularibus, quae ad eos non pertinent, ut probatur [Col. 1096A] 80 dist., c. Perlatum est, et c. Episcopus tuitionem, et c. Episcopi nullam rei familiaris curam ad se provocent; sed lectioni, et orationi, et verbo praedicationis tantummodo vacent.

Vigesimum tertium est, quod conferunt plura ecclesiastica beneficia uni, contra auctoritatem Apostoli et Gregorii, 88 dist., c. Singula. Ubi dicitur: Si totum corpus oculus, ubi pes, nam sacra varietas membrorum robur corporis servat.

Vigesimum quartum est, quod nolunt habere oeconomos, sub quorum testimonio res Ecclesiae gubernentur, contra auctoritatem sanctorum Patrum, ut probatur 89 dist., c. Volumus, et si habent oeconomos volunt habere consanguineos, contra concilium Toletanum.

[Col. 1096B] Vigesimum quintum est, quod episcopi laborant odio ad invicem, et certant ut unusquisque cadat, et discrepant in sacramentis, ut 93 dist., c. penult. et ult.

Vigesimum sextum est, quod ipsi appropriant sibi omnia bona ecclesiastica, ut probat sanctus Hieronymus, 23 dist., c. Diaconi; ubi dicitur quod singuli per potentiam episcopalis nominis, quam sibi ipsi illicite absque Ecclesia vindicarunt, totum quod levitarum est suis applicant usibus, dicentes: Mendicat infelix in plateis clericus, et servili operi mancipatus a quocunque poscit eleemosynam. Solus episcopus incumbit bonis, solus sibi vindicat universa, solus partes invadit alienas, solus occidit universos: hoc est principium litis et distractionis, et origo criminis [Col. 1096C] et ideo accusantur a clericis et damnantur a Domino Jesu Christo, quia clamor eorum intrat in aures Domini Sabaoth.

Vigesimum septimum est, quia episcopi contemnunt presbyteros: et ubi ipsi sunt praesentes, non permittunt eos officium facere, quasi eis inviderent, contra auctoritatem sancti Hieronymi, ut probatur 95 dist. c. Olim, ubi dicitur quod episcopi propter hoc fuerunt facti, ut schismata tollerentur. Dices sicut et presbyteri sciunt se esse consuetudine sub episcopis, ita episcopi noverint magis se de consuetudine quam de veritate Dominicae dispensationis presbyteris esse majores, et in communi debere regere Ecclesiam Dei, et illud probatur ex 95 dist. c. Ecce ergo.

[Col. 1096D] Vigesimum octavum est, quia ordinantur per pecuniam, et tales accipiunt lepram, et dant lepram, ut probatur 1, q. 1, c. Cum ordinatur episcopus, ubi dicitur: Accipere est, quodcunque accipere, et dare quodcunque. Et eadem q., c. Fertur, ubi dicitur quod de radice infecta bonus fructus exire non poterit. Si ergo vult salvari qui talis est, renuntiet, agat asperam poenitentiam; aliter salvari non poterit, ut probat sanctus Gregorius I, q. 1, c. Si quis neque.

Vigesimum nonum est, quod petunt pecuniam pro balsamo contra auctoritatem sanctorum Patrum, 1, q. 1, Placuit ut nullus, et c. Dictum est, et c. Statuimus.

Trigesimum est quod damnant clericos indiscussos, ut probatur 2, q. 1, Nos, etc.

[Col. 1097A] Trigesimum primum est, quod non deferunt appellationibus legitimis, quare debuissent puniri. 2, q. 7, c. etc.

Trigesimum secundum est, quod pastores laici sunt et non presbyteri, quales sunt intrinsecus, ut 2, q. 7, Pervenit.

Trigesimum tertium est, quod permittunt se promoveri minus sufficientes, contra concilium Carthaginense, ut probatur 23 dist., c. Quod episcopi: illud idem probatur 38 dist., c. Omnes psallentes, ubi dicitur quod de substantia episcopi est ut sit bene litteratus. Et ideo dicit Propheta: Tu scientiam repulisti, et ego repellam te, ne sacerdotio fungaris. Et propter hoc depositus fuit quidam episcopus ab Honorio papa.

Trigesimum quartum est, quod postquam est promotus, [Col. 1097B] negligit addiscere, contra sententiam Gregorii, 22 dist., ubi dicitur quod stultus est qui in eo se majorem existimat ut bona quae audierit discere contemnat.

Trigesimum quintum est, quod nolunt vel nesciunt canonibus obedire. Quare debuissent ab administratione usque ad condignam poenitentiam amoveri, ut probat Damasius papa, 25, q. 1.

Trigesimum sextum est, quia sunt nimis creduli in praejudicium aliorum, contra auctoritatem sanctorum Patrum, ut probat Gregorius 11, q. 3, c. Grave nimis est et indecens, ut in re dubia certa feratur sententia. Et illud idem testatur idem Pater Gregorius, 32 dist., c. Habuisse te concubinam, ubi dicitur quod in re dubia non est absolutum ferendum judicium. [Col. 1097C] Et illud idem probat Augustinus 11, q. 3, c. ubi dicitur quod quamvis vera sint quaedam, tamen judicio non sunt credenda, nisi certis judiciis demonstrentur. Et illud idem probat Sixtus papa et Victor papa 30, q. 5, c.

Trigesimum septimum est quod, nolunt in Ecclesia columnas erigere quos noverint meliores, sed quos magis ipsi diligunt, vel quorum obsequia praeferunt, contra sacros canones 8, q. 1, c. Moyses; et 12, q. 2, Gloria episcopi, ubi dicitur quod multi aedificant parietes, et columnas Ecclesiae subtrahunt. Inde saepe odia consurgunt.

Trigesimum octavum est quod, bona ecclesiastica, maxime ecclesiarum parochiarum, contra sacros canones usurpant quocunque anno, amplius aliquid sibi [Col. 1097D] appropriando quod non de parochialibus ecclesiis sibi praesumere debent, nisi quod eis a canone est permissum, ut probat concilium Toletanum 10, q. 3, c. Quod cognovimus, et inter caetera illud ideo probatur 16, q. 1, c. Constitutum est nulli.

Trigesimum nonum est, quia indiscrete ulciscuntur proprias injurias contra auctoritatem sanctorum Patrum, ut probatur 5, q. 7, c. Si quis communem traditionem, et 46 dist., c. Seditionarios, etc. Et pro eis indiscrete injuriantur et excommunicant, ut probatur 23, q. 4, Inter querelas. Et ideo isti tales nihil habent spirituale.

Quadragesimum est, quia stomachati de facili excommunicant innocentes et culpabiles in causis minimis [Col. 1098A] paratos corrigi contra auctoritatem sanctorum Patrum 2, q. 3, Episcopi, ubi dicitur quod nemo debet excommunicari nisi pro magnis peccatis et cum aliter corrigi non possit.

Quadragesimum primum est, quod ipsi in causis propriis volunt esse judices et actores, contra auctoritatem sanctorum Patrum, ut 2, q. 1, ubi dicitur quod de persona actoris assumitur, judiciaria potestas admittitur. Illud idem probatur 3, q. 4, c. 1 et 2.

Quadragesimum secundum est, quod expellunt eos qui fideliter cum praedecessoribus senuerunt, ut 6, q. 2, c. Hujus placiti. Et quod deterius est, eos exspoliant remuneratione servitii quam eis dederunt praedecessores episcopi, contra auctoritatem papae Gelasii, 16, q. 6, c. Illud.

[Col. 1098B] Quadragesimum tertium est, quia volunt servare promissum in remunerationibus sapientium, vel servientium, contra auctoritatem sanctorum, 22, c. Quicunque.

Quadragesimum quartum, quia volunt sibi credi in praejudicium aliorum: quod esse non debet, ut probatur 6, q. 2, Episcopus si clerico, et c. Si tamen episcopus, et c. Placuit 25, q. 5, 2 c.

Quadragesimum quintum est, quia volunt soli clericos deponere contra sacros canones. Nam in depositione presbyteri debent venire sex episcopi, et proprius septimus, et in diacono et subdiacono tres cum proprio episcopo, ut probatur per haec jura 1 dist., c. Studeat, et 15, q. 1, c. De crimine, et 15, q. 7, c. Felix, etc.

[Col. 1098C] Quadragesimum sextum est, quia impugnant exemptos, ut probant sancti Patres 16, q. 1, etc.

Quadragesimum septimum est, quod alligant et dissolvunt indifferenter: quod esse non debet. Propter hoc suspenduntur usque ad triginta dies, ut probant sancti Patres, 23, q. 3, c. De illicita, et ex. de Sententia excommunicationis. Quia sicut quosdam gratia favoris sublimant, ita quosdam odio invidiaque humiliant. Probatur 15, q. 7, c. 1, etc.

Quadragesimum octavum est, quod in conviviis non faciunt legi sacram lectionem: et in hoc peccant contra concilium Toletanum, 44 dist., c. Pro reverentia. Et est ratio quod dum corpus diversis ferculis reficitur, lingua in detractionibus relaxatur, ut probat Gregorius in Moralibus libro primo.

[Col. 1098D] Quadragesimum nonum est, quod non curant de divinis officiis propter convivia sua contra auctoritatem Gregorii, 44 dist., et quia faciunt cantare missam juxta lectum in domo, ubi spurcitiae multae sunt, et ideo divinam patientiam ad iracundiam provocant. Nam nunquam missa in domo celebrari debet. Probatur de Consecratione dist. 1, c. Sicut non alibi, ubi dicitur: Sanctius est missam non cantare, quam in his locis ubi fieri non oportet. Et subjungit in fine capituli quod in domibus nullatenus missa celebrari debet.

Quinquagesimum est, quod res Ecclesiae non custodiunt contra auctoritatem canonis 16, q. 1 c. et easdem res ecclesiasticas per se suosque dilapidant [Col. 1099A] contra auctoritatem Patrum, 28 dist., c. Etsi se non corrigunt, debent deponi, ut 12 q., c. Apostolicas. Et quia res alienas usurpant, probatur 16, q. 6, c. Placuit.

Quinquagesimum primum et ultimum est, quia gloriantur in cathedris, et non noscunt se ipsos. Nam si cognovissent, minores subditos non contempsissent. Probatur 12, q. 2, c. Gloria episcopi, etc. Si hoc episcopi attendissent, sacerdotes minores sedere juxta scabellum eorum pedum passi non essent, ut probat concilium Carthaginense. Et est ratio quia, ut testatur beatus Gregorius: Cum culpa non subest, omnes secundum rationem humilitatis aequales sumus, ut probatur 22 dist., c.

Talia ergo et consimilia, si sunt notoria, ita quod [Col. 1099B] sine magno scandalo perpetrari non potuerint, metropolitano sunt confitenda, et ab eo indulgentia petenda, ad hoc ut medicina poenitentiae utiliter esse possit, ut probatur dist. 1, c. et c. Si autem notum non sit crimen, et super hoc scandalum non est, et in aliis peccatis corporalibus, excepta simonia et homicidio, possunt sibi discretum sacerdotem eligere confessorem. Probatur ex. de Poenitent., etc. Et haec dicta sunt ad honorem episcoporum, non reprehendendo, sed monendo. Quidam sancti sunt, sed unusquisque propriam conscientiam conveniat. Explicit de episcopis.



De confessione abbatum, et cui debent confiteri. (Ex cap. 7.)

De confessione abbatum sic distingue: aut abbas [Col. 1099C] est exemptus, et non habet alium abbatem majorem exemptum super se. Si est in Romana curia, debet confiteri domino papae, vel ejus poenitentiario generali, ut dictum est de archiepiscopo. Si autem est remotus ab Ecclesia Romana, potest confiteri cuicunque voluerit, dum tamen fideli et discreto sacerdoti, ut probatur ex. de Poen. ult. Si autem habet alium majorem super se, sive sit exemptus, sive non, debet ei confiteri. Si autem non habet alium abbatem super se, et ipse non est exemptus, debet proprio episcopo confiteri, quia ipse est praelatus ejus, ut probatur 41 dist., c. Obitum, et 12 dist., c. ult., vel de licentia episcopi sibi eligat confessorem, ut probatur ex. de Poen. et remiss. et de Poen. dist. 16, c. Placuit. Cum aliter non possit ligari, nec [Col. 1099D] solvi, ut in praedictis juribus, nisi forsan esset regula contraria et a summo pontifice approbata; sicut habent fratres Cistercienses qui secundum regulam sibi faciunt confessorem. Licet enim multa sint abbatum vitia, quae possunt sub numero computari, tamen pauca ex eis breviter perstringamus, ad hoc quod futuris cautela tutior praeparetur.

Primum est vitium principale, quod ut abbates fiant, regulam assumunt, contra auctoritatem sanctorum Patrum, ut probatur 16, q. 7, c. Per laicos, ubi dicitur quod nullus habitum suscipiat, spem aut promissionem habens, ut abbas fiat. Nam tales non intendunt saeculum fugare, sed mutare, ut probatur 53.

[Col. 1100A] Est etiam secundum vitium principale, quod quinque habent abbatias per simoniam: et isti tales non possunt remanere in administratione, ut probatur ex. de Simonia, c. Pervenit. Et tales, si accusantur, recte debent deponi, ext. de Simonia, Dilectus filius. Alias autem, puniuntur ad arbitrium judicis, ut ex. de Simonia.

Est autem quartum vitium mortale, licet non ita magnum, sicut unum praemissorum, quod negligunt monachos suos fugitivos, ut probatur 18, q. 2, Abbates, et ex. de Regula, c. Ne religiosi.

Est autem quintum vitium, quod recipiunt monachos extraneos sine litteris commendatitiis, ut probatur 28, q. 2.

Est autem sextum vitium; quod ejiciunt monachos [Col. 1100B] suos indiscrete, ut ex. de Regul., ult. c.

Est autem septimum vitium, quod dant litteras dimissorias indiscrete, et credunt quod monachi vel regulares sint per tales litteras absoluti a prima obedientia, nisi primo ab illo abbate per litteras dimissorias sint recepti, ut probatur 71 dist., Illud quoque, et c. De aliena, et c. Clericos. Illud idem probatur 7, q. 1, c. Non oportet, et c. Pervenit, 21, q. 2, c. et 2; dicit enim Leo papa quod non debent dari litterae dimissoriae, nisi prius constet quare, ne ovis perdita inveniatur sine pastore, ut 72 dist., c. Episcopus.

Octavum vitium est, quod postquam aliquis monachus resistit vitiis eorum, eum puniunt.

Est etiam nonum vitium, quod si aliquis propter [Col. 1100C] hoc appellatur ad judicium, statim eum verberant, vel excommunicant, vel capiunt, in eo quod abbates deberent puniri.

Decimum vitium est, quod abbates quosdam monachos exaltant ex carnali amore, et alios deprimunt ex odio et invidia, ut probatur 15, q. 7, c. 1.

Est autem undecimum vitium, quod ipsi sub specie pietatis palliant impietatem, scilicet occasione hospitii manducant extra refectorium carnes insufficienter, et non veniunt ad matutinas, nec ad officium, et monachi moriuntur fame, qui portant pondus officii diei et aestus.

Est autem duodecimum, quod permittunt quibusdam monachis habere pecuniam, contra auctoritatem sanctorum Patrum, ut probatur ex. de Statu [Col. 1100D] monachi.

Est autem decimum tertium vitium, quod jura episcopalia non metuunt usurpare, ut probatur 16, q. 1, c. Pervenit.

Haec si notoria sunt, episcopo debent confiteri; alia autem, ut de lapsu carnis taceantur, possunt confiteri, si sunt secreta, proprio confessori, secundum distinctionem superius praenotatam.



De confessione monachorum, et cui debent confiteri. (Ex cap. 8.)

Dictum est superius de monachis et de confessionibus eorumdem, nunc dicendum est plenius cui debeant confiteri. Et est tenendum quod abbati proprio debeant confiteri, qui debet scire oppositiones eorum, [Col. 1101A] et quales intrinsecus sunt, ut ex. et c., cum eorum abbas habeat eorum velle et nolle, quem sibi super capita sua posuerunt loco Dei, ut probatur 12, 1, c. Nolo, et c. Non dicatis, et 13 dist., c. Nervi testiculorum. Apparet quod abbati debeant confiteri loco Dei. Licet autem multa sint vitia monachorum, tamen sunt quaedam principalia, a quibus cessare debent, quae sancti Patres quamplurimum detestantur.

Primum est, quod conspirant contra abbatem, si nitatur corrigere, et eum volunt deponere, et alium facere, qui suas ineptias valeat confovere, ut probatur 18, q. 2, c. ubi dicitur quod nulla potestas remaneret abbati, si monachis coeperit subjacere.

Secundum vitium est, quod conspirant quoque in mortem, sicut illi qui conspirabant in mortem S. Benedicti: [Col. 1101B] et tales sunt infames, ut probatur 11, q. 1, c. Conspirationum.

Tertium vitium est, quod habent incautam familiaritatem cum mulieribus, quas sibi faciunt commatres contra auctoritatem sanctorum Patrum, etc.

Quartum vitium est, quod incaute conversantur cum monialibus, contra auctoritatem sanctorum Patrum. 18, q. 2, c. Monasteria.

Quintum vitium est, quod non erubescunt matrimonium contrahere contra auctoritatem sanctorum Patrum, ut patet 27, q. 1, c. Ut lex continet, et c. Impudicus.

Sextum vitium est, quod volunt vagari extra monasterium [Col. 1101C] sine abbatis licentia, contra auctoritatem sanctorum Patrum, ut probatur 16, q. 1, c. Cum quidam monachi.

Septimum vitium est, quod volunt esse otiosi contra auctoritatem sanctorum Patrum; quia otiositas et voluptas arma sunt hostis antiqui, ut probatur ex. de Renunc., etc.

Octavum vitium est, quod volunt comedere carnes, cum sint sani sine aliqua necessitate contra auctoritatem sanctorum Patrum, ut probatur de Consecrat. dist., 5, c. Carnem, ubi imponitur eis poenitentia sex mensium.

Nonum vitium est, quod volunt suis sociis dominari, dicendo se nobiles et litteratos, quod valde remotum [Col. 1101D] est a regula monachali, ut probatur ex. de Statu regul. c.

Decimum vitium est, quod volunt habere cellulas separatas, et volunt facere abstinentiam contra communem regulam, ut probatur 20, q. 4, c. Monachis.

Undecimum vitium est, quod volunt habere peculium, quod nullo modo eis licet. Debent in morte in sterquilinio sepeliri, ut probatur ex. de Statu regul., c. Monachi.

Duodecimum vitium est, quod est gravius, quod monachi detrahunt se ad invicem, ut possint cadere: et sic sunt spirituales homicidae.

Haec ergo et similia debent monachi evitare: et si in eis ceciderint vel in aliquo praemissorum, abbati debent confiteri, vel alicui loco ejus, et acrius debent [Col. 1102A] puniri. Quod si essent occulta, de his recolligas vitam monachorum per istos versus:

Ingrediens claustrum meditari sacra memento:
Nil mortale geras, sed semper sobrius esto:
Nil reputes factum, si voti tempore factum
Morticinum fuerit, qui voti praemia tollit:
Nil fortasse juvat satagere, si recidivas.



De poenitentia decani. (Ex cap. 9.)

De poenitentia decani ita teneas, quod licet archidiaconus major sit de lege communi post episcopum, ut probatur ex. de Appellat., c. Constitutis, tamen episcopo debeat confiteri, vel de ejus licentia alium sibi eligere confessorem, etiam si archidiaconus fuisset presbyter. Peccant autem decani in his tribus [Col. 1102B] graviter.

Primo, quia sunt infensi suis episcopis, etc.

Secundo, quia volunt ad sacerdotium promoveri, cum ipsi presbyteri deberent esse, etc.

Tertio, quia valde superbi, et conculcant alios simplices et litteratos. Unde hodie saepe surgunt odia, et homicidia perpetrantur, quae juris probatione non indigent; quia de facto saepe saepius est compertum. Si ergo in talibus peccaverint, vel in aliis consimilibus, ut de carnali lapsu taceatur, si notorium est, per episcopum debent corrigi, et agere poenitentiam competenter: si autem occulte, debent poenitere, et confiteri episcopo, vel alteri loco ejus, ut probatur de Poen. dist. 1, c.



De poenitentia archidiaconi, et cui debeat confiteri. (Ex cap. 10.)
[Col. 1102C]

De poenitentia archidiaconi sic teneas, et de jure communi suo debet episcopo confiteri, cum ipse sit major. Peccant archidiaconi specialiter in istis sex.

Primo, quia volunt facere collectas in presbyteros contra auctoritatem sanctorum, ut probatur 24 dist., c. ult

Secundo, quia volunt habere pecuniam vel vaccam albam pro investituris ecclesiarum, vel beneficiorum, vel pro abbatibus vel abbatissis ponendis in sede, contra auctoritatem sanctorum Patrum, etc.

Tertio, quod cum excommunicant aliquos propter aliquem excessum, nolunt eum absolvere sine pecunia: [Col. 1102D] et hoc simoniacum est, ut probatur 1, q. 1, c. Quilibet ergo, et c. Nullus episcopus.

Quarto, quia vendunt jurisdictionem suam aliis, qui extorquent pecuniam a sacerdotibus per injuriam et Simoniacam pravitatem, ut probatur ex. Ne praelati vices suas, c. Praeterea, et c. Cum.

Quinto, quia nolunt ad diaconalem ordinem promoveri, contra concilium Lateran. ex. de Elect., etc.

Sexto, et illud deformat eorum honestatem, scilicet quod cum mulierculis conversantur contra auctoritatem sanctorum Patrum, ut probatur 81 dist., c. Archidiaconatuum, et c. Clericus solus, ubi dicitur quod sub praetextu humilitatis non debet archidiaconus frequentare domicilia matronarum.

A talibus ergo et consimilibus abstinere debent; [Col. 1103A] et si peccaverint, per poenitentiam humilem et discretam debent satisfacere Creatori.



De confessione archipresbyterorum. (Ex cap. 11.)

Archipresbyterorum officium duplex, quod sunt archipresbyteri cathedralium ecclesiarum: et isti debent episcopo confiteri, praesertim si non habent alium majorem super se, cum de jure communi fungantur episcopi absentis vice in missis canendis et in collectis dicendis, ut probatur 25 dist., c. et ex. de Officio archipresbyteri. Peccant autem specialiter in hoc quod sint negligentes circa curam presbyterorum cardinalium, ut circa poenitentias imponendas tam clericis quam laicis: et ut de aliis taceamus, [Col. 1103B] quia denegant justitiam, et quia dant sententias pecunia mediante, quibus si spes nummi subtrahitur, statim recedunt a via justitiae, ut testatur sanctus Gregorius, et probatur 11, q. 3. Tales ergo excessus et consimiles, si publica laborant infamia, debent episcopo confiteri, et per eum a talibus castigari; alias de licentia episcopi possunt sibi discretum eligere confessorem, et probatur de Poen. dist. 6, c. ult. Alii sunt archipresbyteri rurales, qui decani a quibusdam vocantur, et quandoque plebani, et quandoque abbates, licet improprie. Quod vocentur decani, habet ex. de off. Ord. Quod vocentur abbates, habet ex. de Renunciat. Quod vocentur plebani, habet ex. de off. Ord., et c. Isti tales debent episcopo confiteri, et alteri de licentia episcopi. [Col. 1103C] Peccant tamen in hoc praecipue, quod sunt negligentes circa correptionem presbyterorum, qui in suo plebatu per minores titulos commorantur, quorum vitam et statum debuissent episcopo vel archidiaconis intimare, ut probatur ex. de Off. arch.



De confessione thesaurarii, et camerarii vel sacristae. (Ex cap. 12.)

Thesaurarius vel sacrista, quod idem est in officio, licet nomina sint diversa, debet proprio episcopo confiteri, vel de licentia ipsius sibi alium eligere pro provido confessore. Peccant circa hoc principaliter, quod negligenter exercent officium suum circa custodiam sacrorum vasorum vel vestimentorum ecclesiasticorum, quia vasa vel vestimenta faciunt tractari, et inhoneste per viros laicos vel minores [Col. 1103D] clericos contra auctoritatem sanctorum Patrum ut probatur 23 dist., c. Non liceat, et c. Non oportet. Peccant etiam circa luminaria ecclesiae, aut circa ordinationem ostiarii, et circa praeparationem incensi, et circa curam baptisterii, ut probatur 25 dist. c. etc. Talia ergo et consimilia, si laborent infamia, debent episcopo confiteri: alias autem possunt de ejus licentia sibi discretum eligere confessorem.



De poenitentia praepositi, et cui debet confiteri. (Ex cap. 13.)

Praepositus autem recto vocabulo vocatur, qui super alios curam gerit. Iste autem, si est religiosus, [Col. 1104A] debet suo superiori confiteri, et ab illo castigari, ut probatur ex. de Appel. et ex. de Jure. Si autem non est religiosus, debet suo superiori confiteri vel alteri de ejus licentia.



De poenitentia magistri scholarum et cui debet confiteri. (Ex cap. 14.)

Magister scholarum debet episcopo confiteri, cui immediate subest. Peccant autem specialiter in diversis. Primo quia vendunt licentias docendi, ut probatur ex. de Magistris. Secundo quia denegant licentiam dignis. Tales, si directe fuissent accusati, deberent a suo officio perpetuo removeri, ut probatur 1, q. 7, etc. Peccant autem, et in eo graviter, quod rudes et ignari permittunt se ad tale officium [Col. 1104B] sublimari, qui possent alios examinare. Item quando sunt conspiratores contra episcopos suos, ut probatur ex. de Calum. Peccant autem in ea scientia, in qua petunt licentias sibi dari. Tales enim, qui ita ambitiose promoventur, crudeliter a diabolo punientur. Potentes enim potenter tormenta patientur: nam debet homo se metiri cum illo officio quod desiderat adipisci, et si est inferior, cesset: si autem est aequalis, cum timore accedat. Talia ergo et consimilia, si super his laborat infamia, debet episcopo confiteri, si vult salvari; aliter, de licentia sui episcopi, potest sibi eligere providum confessorem.



De poenitentia cantoris, et cui debet confiteri. (Ex cap. 15.)

[Col. 1104C] Cantor autem debet episcopo confiteri cui immediate noscitur subjacere, vel de ejus licentia sibi eligere discretum confessorem. Peccat autem cantor specialiter in hoc, ut de aliis taceamus, quia recipit in choro indignos, qui legere nesciunt, nec cantare, et refutant quandoque dignos: quod magis consuetudine quam jure poterit comprobari. Peccant et propter aliud quod quibusdam concedunt de gratia quotidianos cibos, qui negligenter officium obeunt ecclesiasticum, et aliis subtrahunt; quia ad officium non potuerunt commode interesse.



De poenitentia canonicorum, et cui debent confiteri. (Ex cap. 16.)

De poenitentia canonicorum firmissime tene, et [Col. 1104D] nullatenus dubites, quod de jure communi debuissent decano confiteri, vel episcopo, vel alicui praeposito ecclesiae, si sacerdos esset, vel saltem debuissent petere ab episcopo licentiam quod possint aliis confiteri, vel sibi constituere generalem poenitentiam. Praedicti canonici in istis quatuor, ut de aliis taceamus, graviter offendunt.

Primo, quia tempore necessitatis volunt ad sacros ordines promoveri, ut probatur 74 dist., c. Si quis clerici, et c. Placuit.

Secundo, quidam eorum per ambitionem succedunt in locum viventis; et ideo perpetuo sunt infames. Ex. de Praebend., etc.

Tertio, quia sunt valde delicati, et volunt officia [Col. 1105A] frequentare. Quare debuissent a praebendis suis suspendi usque ad correptionem, monitione tamen praemissa, ut probatur ex. de Cler.

Quarto, quia cumulant pecuniam de praebendis, et nolunt pauperibus elargiri contra sacros canones, ut probatur 7, q. 1, c. ult.; ubi enim canonici cathedralis ecclesiae male vivunt, tota civitas capite deorsum pendet: et totus status civitatis conturbatur, praesertim quia nolunt superiori obedire.

Si ergo in praedictis vel in aliquo praedictorum, vel in minoribus vel in majoribus, offenderint, per veram poenitentiam, si salvari volunt, suo satisfaciant creditori qui semper eorum reditum exspectat, ut probatur 93 dist., c. Diaconi.



De poenitentia doctorum et magistrorum, et cui debent confiteri. (Ex cap. 17.)
[Col. 1105B]

Doctores vero, si sunt inquilini, debent poenitentiam agere coram sacerdote, in cujus parochia habitant, vel de sua licentia eligant sibi confessorem: si autem sunt castrenses, debent confiteri suo praelato, in cujus parochia habitant, vel alicui loco ejus; cum alius eum non possit solvere, nec ligare, ut probatur 8, 2, c. 1, 2 et 3. Hoc autem subintelligas, quia superior semper potest absolvere, cujus auctoritas excepta intelligitur. Doctores autem et praecipue decretorum in multis Dominum graviter offendunt.

Primo, quia non sunt digni magisterio, et faciunt [Col. 1105C] se per pecuniam vel per preces sordidas, vel per fraudulenta munuscula, vel aliter inconcinne ad magisterium promoveri.

Secundo, quia despiciunt subditos qui sunt in cathedris. Tales injuriam faciunt cathedrae, eo quod male sedent super cathedram tanquam Dagones super arcam Domini. Unde multi sacerdotes, et pauci sacerdotes.

Tertio, quia contemnunt idiotas bene morigenatos, qui magis abjurare voluerunt vitia morum, quam verborum, ut 39 dist. c. sedulo immiscent se quibusdam quaestionibus et subtilitatibus ut videantur multa scire, et ita suos confundunt auditores ad suam ostentationem, non ad discipulorum utilitatem.

[Col. 1105D] Quarto, quia docent in cathedris ea quae placere possunt: et isti sunt doctores de quibus dicit concilium Constantinopolitanum: Malorum doctorum mala doctrina est. 1, q. 7, c. Convenientibus.

Quinto, quia cum ipsi male vivunt, talia reprehendere audent contra auctoritatem sanctorum Patrum, etc.



De confessione advocatorum, et cui debent confiteri. (Ex cap. 18.)

Advocati debent confiteri proprio sacerdoti, vel alteri discretiori de licentia sacerdotis proprii: aliter absolvi non poterit ab alio vel ligari. Hoc esset difficillimum narrare omnes excessus advocatorum; tamen ego Joannes de Deo, antiquus doctor Decretorum, [Col. 1106A] faciam pauca, et narrabo posteris praecavenda.

Primo et principaliter peccant advocati, quia adjuvant subdole adversarium, et perdendo proprium clientulum: et tales praevaricatores sunt et infames, ut probatur 2, q. 3, c., etc.

Secundo, quia defendunt malas causas scienter contra auctoritatem sanctorum Patrum, ut probatur 11, q. 3.

Tertio, quia sub specie pietatis palliant impietatem, protrahentes causas clientuli sui.

Quarto peccant, quia ubi non sunt alii advocati, recipiunt magnum salarium cum gravi damno litigatoris: propter quod debuissent ab advocatione removeri.

[Col. 1106B] Quinto peccant, quia cum nesciunt jura, vituperant advocatos adversae partis, ut probatur 3, q. 7.

Sexto peccant, et tanquam homicidae sunt, cum faciunt clientulos suos et testes flagitia dicere contra adversam partem.

Ista sunt principalia quae confessor ab eis inquirere debet. Si ergo advocati salvari volunt, satisfaciant illis quos laeserunt, et per poenitentiam veram suo satisfaciant Creatori.



De poenitentia juriconsulti, et cui debet confiteri. (Ex cap. 19.)

Jurisconsultus est ille qui solvit quaestiones propositas de jurisconsultis. Ita tene, quod idem juris est, sicut de advocatis, scilicet reddere aliena quae perperam adepti sunt, et confiteri proprio sacerdoti, [Col. 1106C] et per ejus consilium suo satisfacere Creatori.



De poenitentia presbyterorum et cui debeant confiteri.


(Ex cap. 20.)

Licet superius de poenitentia presbyterorum dictum sit, tamen quaedam remanserunt quae sub breviloquio intimabo. Presbyter suo debet confiteri superiori, et sacerdotes minores sub praelato, vel sibi invicem de licentia praelati confitentur episcopo, si volunt. Et licet tanta sit malitia clericorum, praesertim presbyterorum, quae vix posset sub numero comprehendi, pauca tamen vitia sub breviloquio ad eorum correptionem et cautelam ad memoriam perstringamus.

Primo in hoc peccant, quia permittunt se indignos ad ecclesiastica officia promoveri contra ecclesiasticos [Col. 1106D] canones.

Secundo, quia promoventur quandoque per simoniacam pravitatem.

Tertio, quia valde incontinenter vivunt.

Quarto, quia immiscent se spectaculis et pompis mulierum, et recipiunt munera et incumbunt usuris, et plus diligunt comas laicorum quam coronas clericorum, et immiscent se mercationibus, et frequentant domicilia mulierum viduarum, et habent quoque apud se mulieres a canonibus interdictas, et frequentant tabernas, et ludos taxillorum et alearum, et nolunt divina officia frequentare, et diligunt venationes silvaticas et saltuosas, et dant liberius venatoribus, meretricibus, vel joculatoribus quam pauperibus [Col. 1107A] de patrimonio Crucifixi in periculo animarum suarum, et in scandalo plurimorum, contra ecclesiasticas sanctiones.

Quinto, quia praelati invident subditis, et subditi praelato, cum debuissent se invicem diligere, ut inter praelatos et subditos fieret comprehensio charitatis.

Sexto, quia multa vitia palliant sub specie virtutis. Nam cum sint avari, volunt videri temperati; et cum sint crudeles, volunt videri compatientes.

Septimo, quia ipsi subditi invicem se consumunt: et ideo homicidae sunt, et deteriores latronibus.

Octavo, quia valde sunt inconstantes, proferentes verba inhonesta et inutilia.

Nono, quia peccant in sacrificiis, cum offerunt [Col. 1107B] hostiam fractam vel vinum sine aqua, vel aquam sine vino, celebrantes bis in die, vel non custodiunt chrisma vel eucharistiam sicut debent, vel non mundant vasa et altaria et vestimenta decenter secundum canones.

Decimo, quia alios subvertunt et in omni loco, ut testatur Hieronymus, ponentes scandalum, vertuntur in laqueum tortuosum.

Haec ergo et consimilia, ut de aliis taceamus, debent clerici confiteri, et a talibus de caetero cavere, nisi voluerint in perpetuum cum diabolo cruciari. Explicit de presbyteris.



Solutio ad objectiones. (Ex cap. 21.)

Forsan diceret aliquis: Quid velit hoc quod magister [Col. 1107C] Joannes de Deo computavit vitia quaedam quae committunt tam subditi quam praelati. Ad hoc ego Joannes de Deo respondeo, quod tu sacerdos qui audis confessiones loco Dei deberes diversis experimentis uti ad peccati morbum expellendum, et deberes in genere quaerere de quocunque, a quolibet poenitente, secundum modum, et ordinem, et statum superius praenotatum.

Item si quaeris utrum illi salventur qui hactenus non servarunt istas regulas in confessionibus faciendis, respondeo secundum regulam apostolicam: Alter alterius onera portate, et sic adimplebitis legem [Col. 1108A] Christi; et secundum regulam Jacobi apostoli dicentis: Confitemini alterutrum peccata vestra, et orate pro invicem, ut salvemini.



Utrum possit presbyter recipere pecuniam, vel alia dona, pro missis cantandis, et pro aliis orationibus. (Ex cap. 22.)

Videtur quod sacerdos non possit recipere pecuniam pro missis cantandis, quas poenitenti imposuit. Ille enim bene sciebat quod laicus non poterat cantare missam: et ideo praesumeretur quod sacerdos in fraude canonis tale onus imposuisset, ut postea recepta pecunia eum ab illo onere relevaret. Hoc ergo cum sit species mali, ideo secundum Apostolum vitandum est. Debet ergo sacerdos ei aliam indicere poenitentiam, etc.



Utrum episcopus vel alius praelatus possit exigere aut expendere poenas pecuniarias peccantium, vel debeat pauperibus elargiri. (Ex cap. 24.)
[Col. 1108B]

Sed super hoc sic firmissime tene, et nullatenus dubites, quod licet talis pecunia de morte a quibusdam episcopis et praelatis aliis exigatur, tamen ipsi praelati non illas pecunias in proprios usus consumere debent, sed pauperibus erogare; nam tales judices non provocantur amore justitiae, sed amore pecuniae, ut probatur 11, q. 3, c. Qui recte judicat. Et ideo fiunt lupi custodes, ut 4, q. 4, c. Contra ritum. Unum ego Joannes de Deo testor tales praelatos sub periculo animarum suarum et tremore tremendi judicii, quod tales pecunias non exigant; et si exigunt, non consumant, sed leprosis et aliis [Col. 1108C] pauperibus largiantur: cum eis a jure non sint concessae, sed penitus a canonibus interdictae, ut probat Alexander papa ex. de Poenis c.

Et post multa alia in fine hoc legitur

Explicit liber Poenitentiarius a magistro Joanne Hispano doctore Decretorum canonico urbis Bononiensis compositus ad honorem summae Trinitatis, et individuae unitatis Patris, et Filii, et Spiritus sancti, et sancti Vincentii martyris, et ad honorem et nomen venerabilis episcopi et capituli urbis Bononiensis et universalis studii Bonon., et ubicunque Ecclesia se extendit, in qua succumbit falsitas et veritas elucescit, sub anno Domini M. CC. XLVII, indict. V Octobris, et V Kalendas Novembris.




[Col. 1107]
AD POENITENTIALE THEODORI OBSERVATIONES ET NOTAE [a 1Kb] .



CAPUT PRIMUM. De ecclesia vel de iis quae intus geruntur.
[Col. 1107D]

In ecclesia . . . sacrificare non licet. Ne infidelibus aut passivis corporibus honos martyrum deferatur. Quod vetant Patres concilii Carthaginensis nomine primi sub Julio celebrati c. 2, his verbis: »Martyrum dignitatem nemo profanus infamet, neque ad passiva corpora, quae sepulturae tantum propter misericordiam [Col. 1108D] ecclesiasticam, commendari mandatum est, redigat, ut aut insania praecipitatos, aut aliquo tali pacto, aut alia ratione peccati disjunctos, non ratione vel tempore competenti, quo martyria celebrentur, martyrum nomine appellet, etc.« Hoc idem prohibent Patres concilii Bracharensis II, c. 18; Martini Bracharensis capitula, cap. 68; synodus incerti loci, quam v. cl. J. Sirmondus concilio Parisiensi [Col. 1109A] subjectam reperit; can. 2 concilii Nannetensis, c. 6; synodus sancti Patricii, c. 23; sanctus Gregorius in epistola de expositione diversarum ad Augustinum in responsione ad interrogationem 9; Excerptiones Egberti Eboracensis archiepiscopi c. 9-52, quem citat ex canone Epaonensi 56. Vide lib. I Capitul., c. 159; lib. II, c. 47; concil. Arelatense VI, c. 21; Theodulphi episcopi Aurelianensis capit. 11; concil. Moguntiac. c. 52, in quibus illud idem ob eamdem rationem prohibetur.

Inde evulsa. Quare haec altaria vulgo evertebantur; sicut patet ex concilio Carthaginensi nomine quinto, c. 14: »Ab episcopis qui eisdem locis praesunt, si fieri potest, evertantur; si autem hoc propter tumultus populares non sinitur, plebes tamen [Col. 1109B] admoneantur, ne illa loca frequentent; ut qui recte sapiunt, nulla ibi superstitione devincti teneantur.« Iste canon refertur in integro codice canonum Ecclesiae Africanae, c. 83, atque in capitulari Aquisgranensi 42. Et satis repeti non potest, ut qui recte sapiunt, nullo superstitionis errore devincti teneantur. De eversione horum altarium egregium Martini exemplum nobis suppeditat Sulpitius Severus in libro ejus Historiae cap. 8: »Atque ita inquit in fine capitis, populum superstitionis illius absolvit errore.«

Sed si apta videtur ad consecrandum, etc., reaedificetur. Etiam templa deorum, postquam demolita fuerant, Christiani in ecclesiam Dei commutabant. Quod testatur Sozomenus, lib. VI Histor., cap. 20. [Col. 1109C] Aliquando tanta exsecratione exosa habebant, ut pollutionem eorum purgabilem non putarent, et sanctis usibus applicare despicerent, sicut loquuntur Patres concilii Epaonensis, can. 33; quandoque vero non diruebant, sed Deo in honorem cujusdam martyris consecrabant. »Cum vero, inquit sanctus Augustinus in epistola 154, in usus communes, non proprios ac privatos, vel in honore Dei veri convertuntur, hoc de illis fit quod de ipsis hominibus, cum ex sacrilegis et improbis in veram religionem mutantur.« Cujus rei insigne exemplum exstat apud Evagrium, lib. I Hist., c. 16, qui refert de Theodosio, ut Ignatium divinum martyrem majoribus afficeret honoribus, templum jam olim daemonibus dicatum, quod [Col. 1109D] indigenae templum Fortunae nuncupabant, in ipsius honorem consecrasse. Hinc discimus multum tempori consulendum, atque hoc unum spectandum quod omne scandalum removet et aedificationi plurimorum inservit.

Si haec consecrata prius fuit. Athanasio quasi capitale crimen objiciebatur quod in ecclesia quae nondum dedicata fuerat, synaxim habuisset. Sed exemplis suorum patrum ac testimoniis Scripturae, illud crimen facile diluit in sua ad imperatorem Constantium Apologia. »Caeterum, inquit, quia de magna ecclesia crimen concinnant, quod ibi synaxis habita sit priusquam dedicaretur, age, etiam ea de re tuae pietati responsum demus: eo enim nos trahunt illi qui in nos odia congerunt. Factum est, agnosco.« [Col. 1110A] Deinde exempla Patrum proponit. »Praesertim cum non ignorarem istius modi exempla apud Patres superesse: beatae siquidem memoriae Alexander, cum alia loca angusta essent, in ecclesia majore Iheone, quam aedificabat, synaxes celebrari voluit. Id enim habebat hominum frequentia, nec in cogendo populo respexit, eam nondum exaedificatam esse. Quinimo frater tuus beatae memoriae in hujusmodi templo, cum Aquileiae synaxis haberetur, ipse quoque eo se contulit: ita nimirum et ego quoque feci.« Denique ipsismet Christi verbis hoc a se recte factum sic probat. »Superest igitur ut anticipem in quod ille dentem figere posset. Objicit in suis calumniis, opus nondum dedicatum fuisse, ac proinde illegitime ibi preces conceptas. Dominus tamen in contrarium [Col. 1110B] praecipit, cum dicit. Tu autem cum orabis, ingredieris in penetralia tua, et occludes fores tuas. Quid mihi ergo loquitur calumniator, vel quid potius prudenter et vere Christiani dicant attendendum est; hos tibi consulendos, interrogandos puta, non autem obtrectatores; cum de iis scriptum sit, Stultus tibi stulta loquetur; de istis autem praecipiatur, Ab omni sapiente accipe consilium.« Sublata tamen necessitate, rationem loci in quo synaxis habetur non esse negligendam docet sanctus Basilius, de Baptismo, cap. 8: »Nobis quoque periculum male obiti mandati, si loci rationem neglexerimus; maxime si sacerdotii mysteria in locis profanis celebraverimus: propterea quod ea res judicium haberet contemptus in celebrante, offendiculum quoque generaret pro [Col. 1110C] varietate affectionum, et propter variam multorum in rerum divinarum scientia infirmitatem, . Etenim cum essent Christiani pleni gratia et fortitudine, ut ait Joannes Chrysostomus in homilia 34 in Matthaeum, domus ipsae his priscis temporibus ecclesiae erant. Sed frigescente charitate, et spectata plurimorum infirmitate a Patribus sancitum est in ecclesia non offerri antequam consecraretur.« Vide Synodum sancti Patricii, c. 23; Excerptiones Egberti Eboracensis, c. 9; Capitul. l. VI, c. 307; concil. Triburiense, c. 4, cujus verba habentur in concilio Moguntino sub Arnulpho, c. 9. Plura jam de consecratione ecclesiae supra retulimus ex variis codicibus mss. quibus istud primum caput Poenitentialis exponitur. [Col. 1110D] Hic quoque non erit alienum addere quaestiones quas Petrus Cantor movet de eadem materia in libro de Sacramentis.



Selecta ex cap. 33 codicis ms. de Sacramentis Petri Cantoris Parisiensis.

Quaeritur quid sit quod dicit episcopus, Ungo te, ad basilicam ex insensatis lapidibus constructam. R. Quod hic est sensus verborum, Per te significo fidelium Ecclesiam unctam in sacramento fidei, et in futuro plenius inungendam.---Quaeritur etiam quid sit quod dicitur, Sit haec domus firmiter aedificata, cum forte structura ipsa muralis sit in brevi ruitura. R. Quod hoc refertur ad illam spiritalem Ecclesiam quae per illam intelligitur.---Quaeritur etiam utrum [Col. 1111A] ex unctione sacramentali et multiplici benedictione, quae fit in dedicando, veluti cum oratur, ut quicunque locum illum aliquid petiturus ingreditur, cuncta se impetrare laetetur; locus ille aliquam sortiatur efficaciam, et aliquem gratiae cumulum, ut conferat aliquid orantibus in eo, scilicet vel majorem devotionem et promptiorem precum exauditionem. Nonne in alio loco poterit quis ex pari charitate, et devotione orare? Quare ergo non habebit aequalem affectum ejus oratio [a 1Kb] .



Ex cap. 34. De causis iterandae consecrationis altaris.

Solent autem diversae causae distingui; quare fiat iteratio consecrationis in altari, et inter illas una causa ponitur, motio mensae altaris. Sed antequam de hoc dicamus, quaeramus si forte consecretur altare, [Col. 1111B] cujus vehiculum sit magna strues lapidum, non tamen terrae infixa, sed tota mobilis, et tota sic, ut materia illa inde ad locum aliquem profanum afferatur, an possit ibi in eo celebrari. Et potest dici nihil impedire, dummodo in altari nulla fiat motio per translationem. Unde patet magis in ecclesia non dedicata posse super altari illato celebrari. Ut ad aliud procedamus, ponamus quod in mensa quadam sive lapidea, sive lignea lapis aliquis collocetur, sicut fieri solet in altari portatili, illa autem mensa magno e strue lapidum caemento uniatur. Si ergo lapis ille mensae immissus sit consecratus, quaeritur an mensa mota a strue, sit altare denuo consecrandum, quasi mota a vehiculo suo, cum illa strues intelligatur ejus esse vehiculum. Volunt quidam distinguere, [Col. 1111C] utrum in mensa consecratum altare, antequam uniretur strui lapidis per caementum, an post. Si ante, sola mensa intelligatur fuisse vehiculum; ideoque si postea separetur mensa a strue, non intelligitur motum altare, nec est denuo consecrandum. Si autem strui unita mensa fuerit facta consecratio, videtur etiam ipsa strues pro vehiculo fuisse; et tunc judicatur altaris motio facta in mensae separatione. Hic tamen credam investigandum, etiamsi sic fieret, quid intenderet episcopus consecrare mensam, an altare mensae infixum. Ubi vero mensa superponitur sine caemento, vel quocunque glutino interposito, nullam quaestionem reputo.



Ex cap. 35. Utrum destructa fabrica ecclesiae possit in communes usus assumi.

[Col. 1111D] Quaeritur deinde de lapidibus, sive de lignis, quae fuerunt in structura fabricae ecclesiasticae: utrum disrupta fabrica, illa possit ad usus communes assumi. Videntur super hoc jura prodere Clemens papa, et Eugenius, et quasi contrahendum, quod non possit. Sed dubitatur utrum ad officinas fratribus necessarias, puta capitulum, dormitorium, sive refectorium possit assumi. Quod primo non videtur verum, quia lapides illi et ligna sacra sunt, loca vero talia vel non profana, vel omnino ita sacra.

Gradus non debemus facere ante altare, ubi reliquiae. Nam reliquiae non in altum evehebantur, sed terra abscondebantur. Hoc declarat sanctus Athanasius [Col. 1112A] in Vita sancti Antonii, qui praeter hanc consuetudinem, caeteras non probat. »Mos etenim, inquit, Aegyptiis est, nobilium et praecipue beatorum martyrum corpora linteamine quidem obvolvere, et studium funeri solitum non negare: terra vero non abscondere, sed super lectulos domi posita reservare. Hunc honorem quiescentibus reddi, inveteratae consuetudinis vanitas tradidit. De hoc Antonius saepe et episcopos deprecatus est, ut populos ecclesiastica consuetudine corrigerent, et laicos viros ac mulieres rigidius ipse convenit, dicens: nec licitum hoc esse, nec Deo placitum, quippe cum patriarcharum et prophetarum sepulcra quae ad nos usque perdurant haec facta convincerent. Dominici quippe corporis exemplum intueri jubebat, quod in sepulcro [Col. 1112B] positum, lapide usque ad resurrectionis diem tertium clausum fuerit. Atque his modis vitium circa defunctos Aegypti, etiamsi sancta essent corpora, coarguebat dicens: Quid majus, aut sanctius corpore potest esse Dominico, quod juxta consuetudinem gentium caeterarum humo conditum esse scimus? Haec justa persuasio multorum insitum evellit errorem, et repositis in terra cadaveribus Domino gratias pro bono magisterio retulerunt.« Quod sanctus Antonius ut errorem et vanam superstitionem rejiciebat, inveteratam esse apud infirmiores fideles consuetudinem testatur auctor libri de Resurrectione, quem v. cl. J. Sirmondus sub nomine Eusebii Caesariensis edidit: »Non enim, ut ait, projecit linguam, quam incidit medicus, sed accipiens eam ut [Col. 1112C] medicamen ad sanitatem illius delicti quod admiserat abnegando, accipiens domi recondit, ut consuerunt infirmiores, fideles tamen honorare, si quid a martyribus sumpserint.« Utrum vero liceat reliquias sanctas exponere ad colligendas oblationes pro fabrica ecclesiae, sic exponit Magister Robertus de Chorçon in sua summa.



Selecta ex quaest. 2 cap. 12 codicis ms. Summae magistri Roberti de Chorçon illustrissimi cardinalis.

Quaeritur si praelatus debeat permittere praedicantes propter quaestum et tot abominationes interserentes deferre capsulas et reliquias sanctorum cum praedictis cedulis, ad colligendas oblationes passim pro fabrica ecclesiae. Videtur quod nullo modo hoc pati debeat, quia nihil aliud est talia conferre praedictis [Col. 1112D] quam committere gladios furiosis. Propterea hoc indecorum est, et contra auctoritatem et honestatem sanctorum, ut episcopus faciat illos mendicare mortuos, et post mortem ea quaerere quae in vita sua tanquam stercora contempsere, sicut patet per sanctum cujus corpus collocatum Parisiis in argentea capsula, eam statim rupit, similiter et auream. Tandem in lignea requievit, ut sic doceret mortuus argentum contemnendum, quod ipse contempsit vivus. Hoc etiam testatus est beatus Firminus Ambianensis, quia cum quaestores vellent ejus corpus a loco martyrii ad sic mendicandum deferre, non potuit ab aliquibus a loco illo asportari. Sic [Col. 1113A] ergo patet quod reliquiae sanctae non sunt exponendae ad mendicandum.

Candela ardeat ibi. Primis Ecclesiae saeculis nondum illud in usu fuisse probant testimonia Patrum. Tertullianus in Apologetico: »Cur die laeto non laureis postes obumbramus? nec lucernis diem infringimus? etc. Quis enim philosophum sacrificare, aut lucernas meridie vanas prostituere compellit?« Et lib. de Idololatria: »Accendunt igitur quotidie lucernas, quibus lux nulla est.« Lactantius, lib. VI de vero cultu: »Accendunt lumina velut in tenebris agenti, etc. Vel si coeleste lumen, quod dicimus solem, contemplari velint, jam sentiant quod non indigeat lucernis eorum Deus, qui ipse in usum hominis tam claram, tam candidam lucem dedit, etc. Num [Col. 1113B] igitur mentis suae compos putandus est qui auctori et datori luminis, candelarum ac cereorum lumen offert pro munere?« Circa hoc tempus inter Tertullianum et Lactantium Patres concilii Eliberitani cereorum per diem usum, aut potius abusum interdixerunt can. 34: »Cereos per diem placuit in coemeterio non incendi, etc.;« et can. 37: »Prohibendum etiam ne lucernas hi publice accendant,« etc. Postea tamen usus coepit esse; quem cum acerrime quasi idololatriam damnaret Vigilantius, sic refellitur ab Hieronymo, in epistola quam adversus eum scripsit: »Cereos autem non clara luce accendimus, sicut frustra calumniaris; sed ut noctis tenebras hoc solatio temperemus, et vigilemus ad lumen, ne caeci tecum dormiamus in tenebris. Quod si aliqui propter [Col. 1113C] imperitiam et simplicitatem saecularium hominum, vel certe religiosarum feminarum, de quibus vere possumus dicere: Confiteor, zelum Dei habent, sed non secundum scientiam, hoc pro honore martyrum faciunt, quid inde perdis? Causabantur quondam et apostoli, quod periret unguentum, sed Domini voce correpti sunt. Neque enim Christus indigebat unguento, nec martyres lumine cereorum: et tamen illa mulier in honore Christi hoc fecit, devotioque mentis ejus recipitur. Et quicunque accendunt cereos, secundum fidem suam habent mercedem, dicente Apostolo: Unusquisque in suo sensu abundet. Idololatras appellas hujusmodi homines? Non diffiteor, omnes nos qui in Christo credimus de idololatria venisse. Non enim nascimur, sed renascimur [Col. 1113D] Christiani. Et quia quondam colebamus idola, nunc Deum colere non debemus, ne simili eum videamur cum idolis honore venerari? Hoc fiebat idolis, et idcirco detestandum est; hoc fit martyribus, et idcirco recipiendum est.

»Nam et absque martyrum reliquiis per totas Orientis ecclesias, quando legendum est Evangelium, accenduntur luminaria jam sole rutilante: non utique ad fugandas tenebras, sed ad signum laetitiae demonstrandum. Unde et virgines illae evangelicae semper habent accensas lampades suas. Et ad apostolos dicitur: Sint lumbi vestri praecincti, et lucernae ardentes in manibus vestris, etc.« Omnino notandum est quod Hieronymus dicit unumquemque secundum [Col. 1114A] fidem suam habere mercedem, et in sensu suo abundare; id est, ut, optime exponit Augustinus in ep. 120, c. 18, unam in his saluberrimam regulam retinendam esse, ut quae non sunt contra fidem, neque contra bonos mores, et habent aliquid ad exhortationem vitae melioris, ubicunque institui videmus, vel instituta cognoscimus, non solum non improbemus, sed etiam laudando et imitando sectemur, si aliquorum infirmitas non ita impedit, ut amplius detrimentum sit. Ita igitur sentiendum est de lucernis quae accenduntur sole rutilante, non utique ad fugandas tenebras, sed ad signum laetitiae demonstrandum. Verum quibus potissimum luminibus splendescere debeat ecclesia, admodum praeclare declarant sanctus Gregorius Nazianzenus et sanctus [Col. 1114B] J. Chrysostomus, quorum prior sic in oratione 4 adversus Julianum. »Nec visibili lumine splendescant domus, nec tibicinum cantu plausibusque personent; hoc enim more gentiles novae lunae festum celebrant. At nos ne committamus ut ad hunc modum Deum honoremus, ac praesens tempus iis rebus quae minime decent, extollamus; sed animi puritate et mentis hilaritate, et lucernis totum Ecclesiae corpus illustrantibus, hoc est, divinis contemplationibus et cogitationibus, quae super sanctum candelabrum excitantur, atque universum terrarum orbem luce perfundunt.« Vide Joan. Chrysostomum in homilia 20, ad populum Antiochenum.

Incenso aspergitur ecclesia. Judicandum de thure et incenso perinde ac de lucernis. Patres antiqui, [Col. 1114C] praesertim Latini, ritus quibus pagani utebantur in sacrificiis, adeo refugiebant, ut quidam ab iis rebus abstinuerint quas posterius bona Christianorum intentio invexit. Tertullianus in Apologetico, cap. 30: »Qui ei offero opimam et majorem hostiam, quam ipse mandavit, orationem de carne pudica, de anima innocenti, de spiritu sancto profectam: non grana thuris unius assis: non Arabicae arboris lacrymas.« etc. Et cap. 41: »Thura plane non emimus.« Arnobius lib. VII adversus Gentes: »Sin autem temporibus priscis, neque homines, neque dii hujus thuris expetivere materiam, comprobatur et hodie frustra illud inaniterque praestari; quod neque antiquitas necessarium credidit, et sine ullis novitas rationibus appetivit, etc. Honoramus, inquiet aliquis fortasse, [Col. 1114D] his deos, etc. Et pietas! quantus iste est honor, aut, qualis, qui ex ignis odore conficitur et resina arboris comparatur. Nam ne forte ignoretis quid aut unde sit thus istud: viscum est corticibus profluens,« etc. Antiquum tamen apud Graecos thuris incensi usum colligere licet ex canonibus vetustis sub nomine apostolorum. Hoc autem habet canon 3: »Ne liceat aliquid aliud ad altare offerre, quam oleum ad luminare, et incensum tempore sanctae oblationis, . Et sane laudabilis usus, qui significat orationem nostram debere esse incensum in conspectu Dei. Quod Joannes Chrysostomus et alii Patres Graeci saepius repetunt. Quamobrem si majora studiorum lucra speranda [Col. 1115A] sint, quam calumniatorum detrimenta metuenda, sine dubitatione faciendum est, sicut loquitur sanctus Augustinus in epistola ad Januarium. Sed nimiam istius modi rituum copiam paulo post sanctus Augustinus vituperat cap. 19 ejusdem epistolae, his verbis: »Sed hoc nimis doleo quia multa quae in divinis libris saluberrime praecepta sunt, minus curantur, etc. Quamvis enim neque hoc invenire possit, quomodo contra fidem sint; ipsam tamen religionem, quam paucissimis et manifestissimis celebrationum sacramentis misericordia Dei esse liberam voluit, servilibus oneribus premunt, ut tolerabilior sit conditio Judaeorum, qui etiamsi tempus libertatis non agnoverint, legalibus tamen sarcinis, non humanis praesumptionibus subjiciuntur.« Vide quoque [Col. 1115B] epistolam Leonis I ad universos episcopos per Siciliam constitutos, cap. 2.

Laicus non debet in ecclesiis lectionem recitare. Hunc ordinem jam suo tempore stabilitum esse aperte declarat antiquissimus apud Latinos Patres Tertullianus, qui contrarium usum damnat in Ecclesia haereticorum cap. 41: »Itaque alius hodie episcopus, cras alius: hodie diaconus, qui cras lector; hodie presbyter, qui cras laicus. Nam et laicis sacerdotalia munera injungunt.« Antiquior apud Graecos Justinus hunc quoque ordinem mihi videtur indicare in apologia prima juxta Eusebium, quae proinde male inscribitur ut secunda in editis; cum dicit: »Deinde lectore quiescente praesidens . . . et populus fauste acclamat . . . absentibus autem per [Col. 1115C] diaconos mittitur, etc.« Sic videtur distinguere lectorem a praesidente, diaconis, et populo. Num vero esset aliquis diaconus qui lectoris munere fungeretur, hoc nollem penitus negare. Nam cum prius describit synaxim, loquitur tantum de praesidente, diaconis, et populo. Et sanctus Clemens Alexandrinus ecclesiasticam hierarchiam proponens libro VI Stromatum meminit tantum episcoporum, presbyterorum, diaconorum. Quidquid sit: satis superque constat, hunc lectorem non fuisse laicum. Quod sufficit ad probandum etiam laicos priscis ecclesiae saeculis in synaxi lectiones non recitasse.

Nec alleluia dicere. Sanctus Augustinus in epistola ad Januarium: »Varie, inquit, cantatur alibi, [Col. 1115D] atque alibi. Hic hymnus tanti aestimabatur Romae, ut quotannis semel caneretur: si credamus Sozomeno lib. VI, cap. 19. Praeterea Romae quotannis semel canitur Alleluia, primo die paschalis festivitatis: adeo ut, multi Romanorum hoc jurejurando uti soleant, ut hunc hymnum audire et canere ipsis contingat.« Idem testatur Cassiodorus in Historia tripartita, qui vix poterat hunc morem ignorare. Attamen Hieronymus adversus Vigilantium inter ipsius allucinationes recenset, »quod putaret, nunquam nisi in Pascha Alleluia cantandum.« Et in epitaphio Fabiolae refert in illius exsequiis Alleluia fuisse cantatum etiam Romae. Quantum, inquit, haberet viventis Fabiolae Roma miraculum, in mortua demonstravit. Necdum spiritum exhalaverat, necdum [Col. 1116A] debitam Christo reddiderat animam: etiam fama volans, tanti praenuntia luctus, totius urbis populum ad exsequias congregabat. Sonabant psalmi, et aurata templorum roboans in sublime quatiebat Alleluia.

Et quando quis consecrat aquam, primum orationem faciat. Absque enim oratione, juxta Tertullianum, viduae sunt aquae, scilicet Spiritu sancto qui, invocatus super aquas, eas coelesti fonte maritat, ut ait sanctus Paulinus in epist. 12, ad Severum:

Sanctus in hunc coelo descendit Spiritus amnem,
   Coelestique sacras fonte maritat aquas.



CAPUT II. De tribus gradibus Ecclesiae principalibus.

Episcopo licet confirmare, etc., similiter et presbytero. [Col. 1116B] Vide infra caput 4 Poenitentialis de Baptismate et Confirmatione.

Si diaconus vel presbyter ipse calicem et oblationem manibus tenuerit. Quod idem praestitisse de seipso testatur Theodoretus in Historia religiosa, cap. 20. »Ego vero, inquit, libenter obtemperavi, et sacra vasa afferri jussi (nec enim procul aberat locus) diaconorumque manibus utens pro altari, mysticum et divinum ac salutare sacrificium obtuli.«

Episcopus non debet abbatem cogere ad synodum ire. Nisi, ut addit, etiam aliqua rationabilis causa sit. Quae causa maxime rationabilis est, cum vocantur ab episcopo, ex eo quod extra regulam fecerint. Conc. Aurelianense I, c. 19: »Abbates pro humilitate [Col. 1116C] religionis in episcoporum potestate consistant et si quid extra fecerint, ab episcopo corrigantur, qui semel in anno, in loco ubi episcopus elegerit, accepta vocatione conveniant.« Concil. Antisiodorense sub Pelagio II, c. 7: »Ut medio Maio omnes presbyteri ad synodum veniant, et Kalendis Novembris omnes abbates ad concilium conveniant.«

Rex vero, si plus est. Quia rex a Deo constitutus est episcopus rerum externarum: qualem se jure vocat Constantinus imperator alloquens episcopos. »Vos quidem, inquit, in iis quae intra Ecclesiam sunt, episcopi estis: ego vero in iis quae extra geruntur, episcopus a Deo sum constitutus.« Haec apud Eusebium, lib. IV de Vita Constantini cap. 24. Leo I, in epistola ad Theodosium Augustum: »Quantum [Col. 1116D] praesidii Dominus Ecclesiae suae in fide vestrae clementiae praepararit, his etiam litteris quas ad me misistis, ostenditur, ut vobis non solum regium, sed etiam sacerdotalem animum inesse gaudeamus.« Agapitus episcopus Rhodi ad Leonem imperatorem: »Omnes oramus innumeris vos conservari temporibus. Vere namque sacerdos et natura imperator existis.« Unde Gregorius II non diffitetur omnes bonos imperatores posse vocari sacerdotes. Sic enim respondet Leoni Isauro imperatori in epistola II quam ad ipsum scribit: »Scripsisti: imperator sum, et sacerdos. Enimvero qui ante te fuerunt imperatores hoc opere ac sermone demonstrarunt, qui condiderunt, et curam gesserunt ecclesiarum una cum pontificibus [Col. 1117A] cupiditate zeloque incensi, etc.« Et infra: »Hi sunt sacerdotes et imperatores qui id opere demonstrarunt.«

Si pretium redimendi non habet. Vide conc. Aurelianense III, c. 13; Aurelianense IV, c. 25; S. Gregor. lib. III, epist. 9.

Episcopo licet votum solvere. Nec hoc vituperandum esse clare ostendit sanctus Ambrosius exemplis Scripturarum auctoritate firmatis lib. III Officiorum, cap. 12: Denique in Isaac habemus exemplum, pro quo arietem Deus statuit immolari sibi. Non semper igitur promissa solvenda omnia sunt. Denique ipse Dominus frequenter suam mutat sententiam, sicut Scriptura indicat. Quando Theodorus addit, Si vult, declarat quae sit auctoritas episcopi, [Col. 1117B] adeo ut qui sine illius consensu vovet quasi ex alieno voveat et quasi alienum usurpet. Nam, ut ait sanctus Cyprianus in epistola 27: »Ecclesiae ratio decurrit ut Ecclesia super episcopos constituatur; et omnis actus Ecclesiae per eosdem praepositos gubernetur.« Unde infra Theodorus in cap. Quaestionum conjug.: »Et si quis in saeculari habitu votum voverit sine consensu episcopi, ipse episcopus habet potestatem mutare sententiam, si vult.« Illud idem docet magister Robertus de Flamesbure in suo Poenitentiali.



Selecta ex cap. 4 libri II Poenitentialis ms. magistri Roberti de Flamesbure, canonici S. Victoris, et poenitentiarii.

Item etsi de licentia uxoris intrans religionem [Col. 1117C] monachis et sacerdote praesentibus, vir in manus se dedit abbatis, sed episcopo ignorante; si mulier nec perpetuam vovit continentiam, nec cum viro religionem intravit, potest eum revocare episcopus, ut in decretali Propterea, in titulo de conversione conjugatorum. Quod sic intelligo: quod episcopus potest et debet virum ad mulieris petitionem revocare, si illa in ingressum viri protestata est se nolle continere. Quod enim dicitur quod votum solemnizatur, quando aliquis se in manus dat abbatis, de solutis intelligitur personis, non de subditis, sive conjugatis: quia nec vir, nec mulier sine episcopi auctoritate religionem intrare potest. Unde iste conjugatus qui sine auctoritate episcopi in manus se dedit abbatis, nihil fecit.

[Col. 1117D] Presbytero soli liceat missas facere. Diaconis igitur non licet. Concilium Arelatense I, c. 15: »De diaconibus quos cognovimus multis locis offerre, placuit minime fieri debere.« Conc. Ancyranum, c. 2: »Diaconos similiter qui sacrificarunt, postea autem reluctati sunt, alium quidem honorem habere, ipsos autem ab omni sacerdotali ministerio, et juxta codicem Ecclesiae universae, ab omni sacro ministerio cessare, et panem vel calicem offerendi vel praedicandi.« His etenim aliquando commissa est Dominici sanguinis consecratio, ut sanctus Ambrosius testatur de sancto Laurentio diacono, lib. I Officiorum, cap. 41: »Experire certe, utrum idoneum ministrum elegeris, cui commisisti Dominici sanguinis [Col. 1118A] consecrationem.« Unde olim diaconi ecclesias quasdam rexerunt. Conc. Eliberitan., can. 77: »Si quis diaconus regens plebem, etc.« Gregorius Turonensis, de Gloria confessorum, cap. 30: »Post longinqua vero annorum curricula, Cautinus, qui ipsius Arvernae urbis episcopus datus est, in diaconatu suo Ecclesiam vice illius rexit.«

Et populum benedicere. Patres concilii Regensis presbyteris permittunt ut privatim benedicant, non publice in ecclesia: »Et inter minutas has discussiones et indefinitas visum est omni presbytero per familias, per agros, per privatas domos, pro desiderio fidelium, facultatem benedictionis aperire, quod nonnullas jam provincias habere succurrit.« Nec privatim ergo, ut recte animadvertit v. cl. J. Sirmondus [Col. 1118B] in suis ad hunc canonem notis, ante hoc tempus presbyteri benedictionem dabant in his provinciis Galliae. In synodo Agathensi publicam tantum dare prohibentur, non privatam. C. 44: »Benedictionem super plebem in ecclesia fundere presbytero penitus non licebit.« Et nequidem chorepiscopis licet ex Caroli Magni Capitulis ecclesiasticis, tit. IV, cap. 2: Placuit, sicut Leonis papae et omnium episcoporum nostrorum atque reliquorum fidelium generali et synodali consultu decrevimus, ut nullus chorepiscopus, etc., benedictionem in publica missa populis tribuere praesumat. Quae omnia summis pontificibus, id est cathedralibus episcopis debentur, et non chorepiscopis vel presbyteris, quorum formam juxta sanctorum canonum decreta [Col. 1118C] chorepiscopi gerunt: si autem ii aliquid ex his agere tentaverint, irrita erunt quae ab iis geruntur, et ipsi omni ecclesiastico honore funditus priventur.« In Oriente vero utramque presbyteris concessam esse elicitur ex verbis sancti Basilii ad Amphilochium c. 27: De presbytero nefariis nuptiis per ignorantiam implicito. »Nec publice, inquit, nec privatim benedicat.« Idem ex homilia 34 Joannis Chrysostomi in cap. IX Matthaei; quod aperte declarat atque confirmat infra Theodorus in fine cap. 3 Poenitent.

Presbyter decimas dare non cogitur. Indignum est enim, inquit Gregorius, ut a clericis exigantur, qui propter eum, cujus sunt decimae, pauperes efficiuntur. [Col. 1118D] Vide Append. conc. Lateran. III, cap. 9. Quare infra dicitur, cap. 13: »Decimas non est legitimum dare, nisi pauperibus et peregrinis.« Vide librum Joannis Launoii, doctoris celeberrimi, de Definitione bonorum Ecclesiae, in quo innumeris Patrum testimoniis probat bona Ecclesiae esse bona pauperum; quibus adjungam sententiam magistri Roberti de Chorcon in sua Summa, ubi quaest. 13, de decimis, cap. 3, hanc tractat quaestionem, Utrum clerici tenentur decimas solvere.



Selecta ex Summa ms. magistri Roberti de Chorcon, quaest. 13 de decimis, cap. 3.

Dicimus quod secus est de laico qui habet proprium, et secus est de clerico qui non est possessor [Col. 1119A] eorum quae habet, sed tantum dispensator, juxta Apostolum, qui ait: Dispensatio nobis credita est. Et juxta Hieronymum, qui ait XVI, quaest. 1, cap. ultimo: »Quidquid habent clerici, pauperum est, et ideo domus eorum debent esse communes.« Unde clericus potest recipere de bonis ecclesiasticis, ut dispensator et servus, quae sufficiunt ei et arcte familiae, et honeste ad esculentum, et poculentum, et indumentum. Et his, ut dicit Apostolus, contenti simus, et totum residuum de jure districto pauperum est. Unde clerici loco decimarum, quas dant laici, residuum a sufficientibus sibi et suae familiae in pias curas pauperum et Ecclesiae tenentur impartiri: quia, si ultra necessaria retinent, teste Hieronymo, raptores sunt. Unde ait, »Aliena rapere convincitur, [Col. 1119B] quisquis ultra necessaria retinere conatur.« Et dicit Gregorius: »Cum pauperibus bona tribuimus, non nostra illis damus, sed sua ipsis reddimus. Unde non dicitur misericordia tantum, quoniam bona pauperibus distribuimus, sed justitia.« Unde in psalmo: Dispersit, dedit pauperibus, justitia ejus, etc. Quia de jure districto tenemur nos clerici dare pauperibus omnia ea quae supersunt nobis, nobis et arcte familiae necessariis sumptis. Unde in Evangelio: Quod superest, date eleemosynam, et ecce omnia munda sunt vobis. Et idem dicitur XVI, quaest. 1.

Presbytero non licet peccatum episcopi prodere, quia super eum est. Eodem modo judicabat Abundius episcopus in concilio Romano sub Sixto III: »Respondit et dixit: Non licet quemquam accusare [Col. 1119C] pontificem suum, quoniam judex non judicabitur. Nisi tamen a recta fide exorbitaverit.« Sicut ad universale concilium Ephesinum scribit Charisius presbyter, aeconomus Philadelphiae, his verbis: »Oratio quidem est omnium qui bene sapiunt, honorem semper et decentem reverentiam spiritualibus maxime Patribus et doctoribus exhibere. Si vero alicubi contigerit, eos qui docere debent talia subjectos, de fide insonare quae omnium aures et corda laedunt, necessarium est ordinem commutari, et eos qui male docere conantur, a minoribus redargui.« Quod in synodo Romana V Symmachus a multis antecessoribus suis decretum atque firmatum dicit: »Non ergo necesse est super his nova cudere, sed vetera reconciliare atque firmare. Est enim a multis [Col. 1119D] antecessoribus nostris synodaliter decretum atque firmatum, ut oves quae pastori suo commissae fuerint, eum nec reprehendere, nisi a recta fide exorbitaverit, praesumant.« Licet quoque pro sua injustitia, sicut synodus prosequitur his verbis: »Nec ullatenus pro quacunque re alia, nisi pro sua injustitia, accusare audeant, etc.« Patres concilii Epaonensis ampliorem etiam laicis concedunt potestatem, can. 24: »Laicis contra cujuslibet gradus clericum, si quid criminale parant objicere, dummodo vera suggerant, proponendi permittimus potestatem.« Verum quantum delicta episcoporum tegi debeant, sapientissime docet Constantinus imperator, cujus verba Theodoretus refert lib. I Hist. eccles., cap. 10.

[Col. 1120A] Sacrificium non est accipiendum de manu sacerdotis. Qui scilicet oblationes vel lectiones secundum ritum implere non potest. Concil. Romanum sub Hilario papa celebratum, can. 3: »Inscii quoque litterarum . . . . ad sacros ordines aspirare non audeant. Quisquis talium consecrator exstiterit, factum suum dissolvet.« Conc. Aurelian. II, can. 16: »Presbyter vel diaconus sine litteris, vel si baptizandi ordinem nesciat, nullatenus ordinetur.« Vide Reginonem lib. de eccles. Disciplinis, inquisit. 83, et notas Stephani Baluzii viri eruditissimi, qui de eadem recitat Carolum Calvum in epistola ad Nicolaum papam, concilium Valentinum, et Hincmarum in cap. 36 posterioris operis adversus Gothescalcum.

Sacerdotis qui lectiones. In quibusdam ecclesiis sacerdotes [Col. 1120B] sanctas Scripturas legebant. De quo Sozomenus, lib. VII eccles. Histor., cap. 19, refert variam disciplinam, nempe apud Alexandrinos solum archidiaconum sacrum codicem legere, alibi vero diaconos: in multis autem ecclesiis solos duntaxat presbyteros: alicubi in praecipuis festivitatibus episcopos legere, ut Constantinopoli primo die Paschatis Evangelium praecipue legebant. De presbyteris postea dicitur: »Presbyter si responsoria cantat in missa vel quaecunque, cappam suam non tollat, sed Evangelium legens super humeros ponat.«

Cappam suam. Clericos uti cappa diversa a caeteris monachorum et aliorum declarat conventus Aquisgranensis, cap. 12-61; concil. Vaurense can. 46, in quo prohibetur ne cappae ecclesiae per laicos in festis confraternitatum [Col. 1120C] deferantur. Tempore Theodori, et longe prius peculiares erant clericorum vestes in plerisque ecclesiis, sicut probant testimonia Gregorii Turonensis, lib. V Hist. cap. 14; conc. III Carthaginens., can. 41, aut potius 60, juxta ordinem codicis antiquorum Ecclesiae statutorum; Hieronym. in Commentarii lib. XIII in Ezechiel cap. XLIV, et conc. Laodic., can. 22. Sed ante hoc tempus id nullibi apparere indicat Henricus Valesius vir doctissimus in suis notis ad cap. 19 lib. VI Histor. eccles. Eusebii: »Apparet, inquit, nullum etiam tum peculiarem fuisse vestitum clericorum.« Quandoquidem Heraclas Alexandrinae Ecclesiae presbyter, et qui postea ejusdem loci episcopus fuit, semper retinuit. Sanctus Clemens Alexandrinus commendat vestes candidas, sed quibus, ut pote simplicibus, [Col. 1120D] omnes Christianos; et ut ipse ait lib. II paedag., cap. 10, eos quidem, qui sunt candidi, et non intus adulterini, candidis et minime curiosis ac operosis vestibus uti convenientissimum est. Hegesippus loquitur de linea veste Jacobi apud Eusebium cap. 23. Polycrates de Joannis Lamina apud Eusebium lib. V Hist., cap. 23. Idem refert sanctus Epiphanius de Jacobo haeres. XXVIII, et haeres. LXXVIII. At quibus ornamentis peculiaribus non solum a laicis, sed a caeteris omnibus Ecclesiae sacerdotibus distinguebantur. Unde forsan his motus rerum ecclesiasticarum peritissimus Joannes Beleth ista dicit in cap. de Sacrificio missae: »Et nota quod apostolis et ab apostolicis viris in primitiva Ecclesia sacrificium fiebat [Col. 1121A] in vasis ligneis et vestibus communibus. Tunc enim lignei calices, et aurei sacerdotes.« Olim fuerunt qui quemdam peculiarem vestium sacerdotalium usum velut antiquissimum ex ipsismet verbis Evangelii vellent comprobare, quos egregie refellit Coelestinus papa in epist. ad episcopos provinciae Viennensis et Narbonensis, cap. 1: »Dicimus enim, inquit, quosdam Domini sacerdotes superstitioso potius cultui inservire, quam mentis vel fidei puritati. Sed non mirum, si contra ecclesiasticum morem faciunt, qui in ecclesia non creverunt, sed alio venientes itinere, secum haec in Ecclesiam, quae in alia conversatione habuerant, intulerunt. Amicti pallio, et lumbos praecincti, credunt se Scripturae non per spiritum, sed per litteram completuros. Nam si ad hoc ista praecepta [Col. 1121B] sunt, ut taliter servarentur; cur non fiunt pariter quae sequuntur, ut lucernae ardentes in manibus una cum baculo teneantur? Habent suum ista mysterium, et intelligentibus ita clara sunt, ut ea magis qua decet significatione serventur: nam in lumborum praecinctione castitas, in baculo regimen pastorale, in lucernis ardentibus boni fulgor operis, de quo dicitur: Opera vestra luceant, indicantur. Habeant tamen istum forsitan cultum, morem potius quam rationem sequentes, qui in remotioribus habitant locis, et procul a caeteris degunt. Unde hic habitus in Ecclesiis Gallicanis, ut tot annorum tantorumque pontificum, in alterum habitum consuetudo vertatur? Discernendi a plebe vel caeteris sumus doctrina, non veste; conversatione, non habitu; mentis [Col. 1121C] puritate, non cultu. Nam si studere incipiamus novitati, traditum nobis a Patribus ordinem calcabimus, ut locum supervacuis superstitionibus faciamus. Rudes ergo fidelium mentes ad talia non debemus inducere. Docendi enim potius sunt quam illudendi. Nec imponendum est eorum oculis, sed mentibus infundenda praecepta sunt. En quomodo clerici praesertim discernendi sunt a plebe. Et illud est quod Apostolum praecepisse ait sanctus Basilius in libro Regularum fusius disputatarum, resp. ad interrogat. 22.« Et infra: »Hic canon perpetuo tenore servetur.« Vide Gregorium Nazianzenum in oratione 19; Isidorum Pelusiotam lib. I, ep. 45; librum Sacramentorum sancti Gregorii, in oratione de Consecratione episcopi; Fortunatam, lib. II, epigram. X, de [Col. 1121D] sancto Germano Parisiorum episcopo.


Ille tamen sensim iucedit, velut alter Aaron,
   Non de veste nitens, sed pietate placens.
Non lapides, coccus, clarum aurum, purpura, byssus
   Exornant humeros, sed micat alma fides.

Quare auctor Vitae sancti Fulgentii haec de ipso testatur: »In qua tunica dormiebat, in ipsa sacrificabat; et tempore sacrificii, mutanda esse corda potius quam vestimenta dicebat.«

Iterum baptizentur illi quos baptizavit. Presbyter fornicans, si postquam compertum fuerit crimen, baptizaverit. Mirum quod quid tale legatur post quaestionem a Patribus adversus Donatistas tantopere discussam. Antea quidam Patres liberius loquebantur, sanctus Clemens Alexandrinus lib. VII Stromatum, [Col. 1122A] , , . . . . Tertullianus lib. de Pudicitia, cap. 21. Origenes, in Commentariis in Matthaeum, , . De quo v. cl. Petrus Daniel Huetius haec animadvertit in libr. II Origenianorum, p. 176. In hunc locum, inquit, adnotat Sixtus Senensis alludere Origenem ad errorem ab Hussitis postmodum propugnatum, qui papae et episcoporum potestatem ex morum sanctitate pendere volebant, etc. Et paulo post: »Assentior Sixto, et peccare aio Origenem, atque hanc videri amplecti haeresim, in qua deinde versati sunt Donatistae, cum a sacerdotum sanctitate Ecclesiae potestatem suspenderunt.« Tertulliani ac Origenis eamdem sententiam amplexi [Col. 1122B] sunt ii de quibus testatur Dionysius Alexandrinus in epistola ad Philemonem Ecclesiae Romanae scripta, cujus fragmenta praeclarissima Eusebius refert lib. VII eccles. Historiae, cap. 7; sed praecipui exstiterunt inter alios defensores sanctus Cyprianus in epist. ad Magnum de baptizandis Novatianis, in epist. 74, 76. 78, et sanctus Firmilianus in epist. ad sanctum Cyprianum; de quibus sic loquitur sanctus Basilius in epist. canonica ad Amphilochium, can. 1: »Verum enim vero antiquis visum est, Cypriano dico, et nostro Firmiliano, eos omnes uni calculo subjicere, etc., ut qui non possint amplius Spiritus sancti gratiam aliis quoque praebere, a qua ipsi exciderunt.« Atque horumce dogmatum rationem explicat doctissimus Rigaltius in suis notis ad Cypriani epistolam 64, his verbis: [Col. 1122C] »Sententiae Cypriani Pamelius opponit sententiam Augustini statuentis, sacramenta ab impiis et sceleratis episcopis sive presbyteris ministrata valere. Quae res indiget distinctione facti in controversiam deducti.« Et paulo post: »Talia dogmata, aevo potestatem saecularium vexationibus et ministrorum Ecclesiae factionibus afflictissimo, stabilire ac sancire visum Cypriano, caeterisque per Africam, Numidiam ac Mauritaniam, quo sibi populum facerent fidei Christianae tenacem, ministrosque haberent pacis et unitatis ecclesiasticae magis amantes.« Sic doctissimi viri sentiunt de hac opinione quorumdam Patrum, quam Theodorus secutus est cum auctore lib. de iis qui mysteriis initiantur, apud sanctum Ambrosium, cap. 4: »Non sanat, inquit, baptismus perfidorum, [Col. 1122D] non mundat, sed polluit.« Notandum quod dicitur, postquam compertum fuerit crimen: longo post tempore pariter distinxit Magister Robertus de Chorçon in sua Summa, quoad potestatem solvendi peccata.



Selecta ex Summa ms. Roberti de Chorçon, quaest. 3, cap. 5.

Quaeritur utrum sacerdos qui est in mortali peccato habeat praedictas claves, quibus aut liget, aut solvat. Videtur quod non, etc. Gregorius dicit: »Qui suis premitur, aliena non diluit.« Ergo immundus aliena non diluit. Item Gregorius alibi dicit: »Illi soli in hac carne positi potestatem habent ligandi et solvendi, qui doctrinam apostolorum tenent et vitam. Ergo cum immundus sacerdos haec non [Col. 1123A] habeat, neque ligat, neque solvit, etc.« Quid ergo super his dicendum? Nobis videtur in his esse distinguendum; aut enim notorius est sacerdos, aut occultus. Si notorius est, neque de vitae merito, neque de officio ligare debet vel solvere, imo arceri debet omnino ab exsecutione clavium, similiter dicimus, quod talis arcendus est ab officio publicae legationis, et praedicationis, et celebrationis missarum. Et in tali casu loquuntur praedictae auctoritates. Si vero occultus est, tolerari potest, et si ligat vel solvit, tenet ejus ligatio vel absolutio. Sicut si malus conficit, confectum est. Si baptizat, baptizatum est. Sed absolutio et ligatio talis fit in ejus perniciem, qui ligat vel solvit. Non enim ligat de vitae merito, sed de officio tamen sibi commisso.

[Col. 1123B] Deprehendit se non esse baptizatum. De eadem fere quaestione interrogatus Dionysius Alexandrinus sic respondit in ep. ad Xistum Romanae urbis episcopum, quam Eusebius refert lib. VII Hist., cap. 9: »Nam qui gratiarum actionem frequenter audierit, et qui caeteris responderit Amen; qui ad sacram mensam astiterit, et manus ad suscipiendum sacrum cibum porrexerit, qui illum exceperit, et corporis ac sanguinis Domini nostri Jesu Christi particeps fuerit diutissime, eum ego de integro renovare non ausim. Porro ut bono animo esset, et cum firma fide bonae spei plenus ad Dominici corporis participationem accederet, jussi.« Sed postea aliter definitum est a Patribus concilii Carthaginensis V, nempe sine illa cunctatione debere baptizari. Vide [Col. 1123C] can. 6 qui refertur in integro codice canonum Ecclesiae Africanae, c. 72. Statuta concil. Hipponensis breviata cap. 40. Non aliter sanctus Leo in epist. ad Leonem Ravennatem episcopum, et in suis responsionibus ad inquisitiones Rustici Narbonensis, resp. 16. »Si nulla, inquit, exstant indicia inter propinquos aut familiares, nulla inter clericos aut vicinos, quibus hi, de quibus quaeritur, baptizati fuisse doceantur, agendum est ut renascantur: ne manifeste pereant, in quibus quod non ostenditur gestum, sicut ratio non sinit ut videatur iteratum.« Eadem respondens Trojanus episcopus ad Eumerium episcopum profitetur se quod a majoribus statutum est, indubitanter judicare, quare ita concludit: [Col. 1123D] »Statutum noveris ut quicunque se baptizatum fuisse non recolit, nec ab alia persona id factum fuisse probatur, baptismum absque ulla dilatione percipiat, ne a nobis illius anima si a baptizatis separata fuerit, requiratur.« Vide Gregorium II, epist. 13, c. 9; Excerptiones Egberti Eboracensis, c. 41; Gregorium III, epist. 1, c. 5. Tunc igitur temporis nulla interponebatur conditio. Actus enim legitimi, ut loquuntur jurisperiti, non recipiunt conditionem. Si tamen nonnunquam tacite recipiant: quae aperte comprehensa vitium adfert. Attamen statuta sancti Bonifacii Moguntini sub conditione baptizandum sanciunt, cap. 28. His tamen verbis praemissis: Non te rebaptizo, sed si nondum es baptizatus, baptizo te in nomine Patris, et Filii, [Col. 1124A] et Spiritus sancti. Ex Spicilegio Romano domni Lucae Acherii, tom. IX. Magister Robertus de Flamesbure in suo Poenitentiali putat Dionysii Alexandrini sententiam non esse damnandam, etsi communius aliorum judicium tutius existimet.



Selecta ex Poenitentiali ms. Roberti Flamesbure, lib. III

Baptismus est etiam de substantia ordinis: quia baptismus est janua et fundamentum, non solum ordinum, sed etiam omnium sacramentorum. Unde baptismo non habito, nullus ordo, nullum sacramentum suscipitur. Dicit tamen domnus Innocentius: quod si quis habet fidem, licet nec aqua baptizatus fuerit, nec sanguine proprio, ut fit in martyrio, ordinem suscipit. Baptizatur enim quis in spiritu: et ex quo habet fidem, habet et Christum: [Col. 1124B] et ita in Christo baptizatus est, qui est fundamentum omnium bonorum. Sacerdotum tamen non baptizatum fecit baptizari et reordinari, quia sic senserunt praedecessores ejus: et hoc tutius est.

Et omnes quos prius baptizavit. Presbyter qui deprehendit se non esse baptizatum. Et quidem fuerunt qui rebantur eos qui laici effecti sunt, nec baptizandi habere potestatem, ut sanctus Basilius testatur in epist. canonica ad Amphilochium, c. 1: »Qui autem abrupti sunt, laici effecti nec baptizandi nec ordinandi habent potestatem, etc.« Quare eos qui ab ipsis baptizati erant, tanquam a laicis baptizatos, jusserunt ad ecclesiam venientes vero Ecclesiae baptismo expurgari. Porro quaestio tanta est, utrum et ab iis qui nunquam fuerunt Christiani, [Col. 1124C] possit baptismus dari, ut sanctus Augustinus de ea nihil audeat affirmare libro II contra epistolam Parmeniani, cap. 12. »Et haec quidem, inquit, alia quaestio est, utrum et ab iis qui nunquam fuerunt Christiani, possit baptismus dari: nec aliquid temere inde affirmandum est sine auctoritate tanti concilii, quantum tantae rei sufficit.« Non multo post Patres concilii Compendiensis quaestionem definierunt, can. 9: »Si quis baptizatus est a presbytero non baptizato, et sancta Trinitas in ipso baptismo invocata fuerit, baptizatus est, sicut Sergius papa dixit.« Unde magister Robertus de Chorçon non dubitat asserere baptismum ab infideli vere datum esse: si intendat immergere, eo modo quo docet Ecclesia, quamvis non ferat animum ad fructum [Col. 1124D] baptismi, et illum pro ridiculo habeat.



Selecta ex Summa ms. Roberti magistri de Chorçon in quaest.38, cap. 10.

Ille qui immergit, si intendit id quod facit Ecclesia facere, et eo fine quo facit Ecclesia, non est dubium quin baptizet. Sed qui intendit immergere eo modo quo Ecclesia docet, sed tamen non intendit, conferre fructum baptismi, alicui potest esse dubium, quin baptizet: puta aliquis fidelis commisit parvulum suum infideli cum peregre profectus est, tali adjecta conditione, quod si viderit parvulum in extremis laborantem, eum trina baptizet immersione, sub praedicta forma verborum, quam ille adjecit. In tali casu dicimus quod ille, ex quo serio intendit [Col. 1125A] baptizare, eo modo quo baptizat Ecclesia, ipse sine dubio baptizat: quamvis non ferat animum ad fructum baptismi, imo pro ridiculo habeat omnem fructum.

Non licet diacono laico poenitentiam dare. Non nisi cogente necessitate licere dicit concilium Eliberitanum, can. 32: »Apud presbyterum si quis gravi lapsu in ruinam mortis inciderit, placuit agere poenitentiam non debere, sed potius ad episcopum: cogente tamen infirmitate, necesse est presbyterum communionem praestare debere, et diaconum, si ei jusserit sacerdos.« Sanctus Cyprianus in ep. 12: »Si incommodo aliquo et infirmitatis periculo occupati fuerint, non exspectata praesentia nostra apud presbyterum quemque praesentem, vel si presbyter [Col. 1125B] repertus non fuerit, et urgere exitus coeperit, apud diaconum quoque exomologesim facere delicti sui possint, ut manu eis in poenitentia imposita veniant ad Dominum cum pace.« Et quidem secundum Optatum et Hieronymum diaconi sunt in tertio gradu sacerdotii. Vide Halitgarium in praefatione Poenitentialis Romani; Reginonem, lib. I de ecclesiasticis Disciplinis, 295, ex Poenitentiali Romano; sicut enim sacrificium offerre non debent nisi episcopi et presbyteri, quibus claves regni coelestis traditae sunt, sic nec poenitentium judicia alii usurpare debent. 296: »Si autem necessitas evenerit, et presbyter non fuerit praesens, diaconus suscipiat poenitentem ad sanctam communionem.« Theodorus subjungit: »Sed episcopi aut presbyteri dare debent; [Col. 1125C] si presbyteri habeant potestatem, non tamen sine jussu episcopi, sicut declarant praedictae Patrum auctoritates.« Quod confirmat magister Robertus de Chorcon in sua Summa.



Selecta ex Summa ms. magistri Roberti de Chorçon, in Quaest. de Poenitentia, cap. 46.

Dicimus quod duo praemissa, scilicet dare consilium, et poenitentiam indicere, conveniunt cuilibet alieno sacerdoti: si tamen habeat illud per speciale mandatum superioris, ut episcopi loci vel legati domini papae. Unde claustrales S. Victoris non haberent hoc nisi de mandato episcopi Parisiensis. Unde nec ipsi nec aliqui alii sine mandato domini episcopi possunt se ad hoc intrudere.

Diaconi possunt baptizare. Jus datur, quod non [Col. 1125D] habet nisi episcopi auctoritate propter Ecclesiae honorem. Tertull. de Baptismo, cap. 17: »Dandi quidem habet jus summus sacerdos, qui est episcopus; dehinc presbyteri et diaconi; non tamen sine episcopi auctoritate propter Ecclesiae honorem: quo salvo salva pax est.« Sanctus Hieronymus adversus Luciferianos: »Ecclesiae salus in summi sacerdotis dignitate pendet: cui si non exsors quaedam et ab omnibus eminens detur potestas, tot in Ecclesiis efficientur schismata quot sacerdotes. Inde venit ut sine chrismate et episcopi jussione, neque presbyter, neque diaconus, jus habeant baptizandi.« Gelasius I ad episcopos Lucaniae, epist. 9, cap. 7: »Diaconos quoque propriam constituimus servare mensuram, [Col. 1126A] nec ultra tenorem paternis canonibus deputatum quidpiam tentare permittimus: nihil eorum penitus suo ministerio applicare quae primis ordinibus proprie decrevit antiquitas. Absque episcopo vel presbytero baptizare non audeant, nisi, praedictis fortasse officiis longius constitutis, necessitas extrema cogit, quod et laicis Christianis facere plerumque conceditur.«

Non panem dare. Conc. Laodic., can. 25: »Quod non oporteat ministros panem dare, vel calicem benedicere. Diaconos priscis Ecclesiae saeculis dedisse panem in quo gratiarum actiones sunt actae, et calicem propinasse, satis superque demonstrant horum temporum Patres.« Sanctus Justinus in Apologia juxta Eusebium prima: »Diaconi distribuunt unicuique [Col. 1126B] praesentium, eum, in quo gratiae actae sunt, panem, etc. Porro alimentum hoc apud nos appellatur Eucharistia.« Sanctus Cyprianus de Lapsis: »Ubi vero solemnibus adimpletis calicem diaconus offerre praesentibus coepit, etc.« Tamen Tertullianus Cypriani magister Eucharistiae sacramentum nec de aliorum manu quam praesidentium sumi testatur lib. de Corona, cap. 2. Postea Sanctus Athanasius de propinando sanguine Christi affirmat nemini hoc licere, nisi sacerdotibus: »Vestrum, inquit in Apologia secunda, solummodo est propinare populo sanguinem Christi, et praeterea nullius.« Cum Athanasio Joannes Chrysostomus sic loquitur in homilia 46 in caput XIII Matthaei: »Nonne vides quia soli sacerdoti fas est sanguinis calicem tibi tradere?« [Col. 1126C] Porro de istius modi ritibus oportet semper attendere non solum tempora, sed et loca. Nam circa tempora Joannis Chrysostomi, in cujus Ecclesia soli sacerdotes calicem propinabant, in Ecclesia Mediolanensi testatur Ambrosius etiam viduas corpus et sanguinem Christi ministrasse, libro de Viduis: »Simul qualis esse debeat quae Christo ministrat, ostenditur. Oportet eam primo carere variarum illecebris voluptatum, vitare internum corporis animique languorem, ut corpus et sanguinem Christi ministret, etc.« Dionysius Alexandrinus in epistola ad Fabium, apud Eusebium libr. VI Hist., cap. 44, scribit puero Eucharistiam datam esse a sacerdote, ut ministraret Serapioni. »Sed quoniam, inquit, in [Col. 1126D] mandatis dederam ut morituris, si peterent, et maxime si antea suppliciter postulassent, venia indulgeretur, quo bonae spei pleni ex hac vita migrarent; exiguam Eucharistiae partem puero tradidit, jubens ut in aqua intinctam seni in os instillaret.« Quae omnia postea omnino interdixit synodus Rhemensis, can. 2: »Pervenit ad notitiam nostram quod quidam presbyteri in tantum parvi pendant divina mysteria, ut laico vel feminae sacrum corpus Domini tradant ad deferendum infirmis: et quibus prohibetur, ne sacrarium ingrediantur, ne ad altare appropinquent, illis sancta sanctorum committantur. Quod quam sit horribile omnium religiosorum animadvertit prudentia. Igitur interdicit per omnia synodus ne talis temeraria praesumptio ulterius fiat: sed in [Col. 1127A] omnimodis presbyter per semetipsum infirmum communicet. Quod si aliter fecerit, gradus sui periculo subjacebit.«

Monachi et clerici possunt benedicere cibum. Etiam virgines benedicebant teste auctore libri de Virginitate, qui legitur inter Opera sancti Athanasii: »quod si, inquit, adfuerint tibi tres virgines, dicant benedictionem super panem, una tecum orent, etc. Tu enim sancta es Domino, et cibus tuus et potus tuus sanctificatus est. Per preces enim et sacratiora verba sanctificatur.« Sanctus Joannes Chrysostomus in homilia 32 in cap. XIX Matth., ostendit a nullo Christiano escas sumi debere, nisi benedictas et sanctificatas oratione ac gratiarum actionibus. Si enim, ait, qui escas suas per orationem non offert Deo, [Col. 1127B] coinquinatus eas manducat, secundum quod de illis ait Apostolus: quoniam omnis creatura Dei bona, et nihil rejiciendum quod cum gratiarum actione percipitur: sanctificatur enim per verbum Dei et orationem, ostendit quia maculata est, nisi per orationem fuerit omnis esca mundata et sanctificata. Ad benedicendum panem a Christianis consignari indicat incertus auctor Commentarii in Evangelium Matthaei, inter Opera Joannis Chrysostomi homil. 18: »Ut puta signas panem tuum, quem manducas, sicut ait Paulus: Sanctificatur enim per verbum Dei et orationem.« Vide Gregorium Nazianzenum in oratione 19, qui ibi refert panibus benedictis atque cruce consignatis suam matrem aegrotam aluisse, sicque convaluisse ac vires collegisse.



CAPUT III. De ordinatione diversorum.
[Col. 1127C]

Septem dies velet caput suum cuculla sua. Conventus Aquisgranensis, cap. 35: »Ut monachus professione facta tribus diebus cuculla coopertum habeat caput.«

Secundum baptisma et juxta judicium Patrum, nimirum propter poenitentiam, quam saepissime Patres vocant baptismum asperiorem et laboriosiorem. Sanctus Gregorius Nazianz. in oratione 39: »Quintum locum lacrymarum baptismus tenet. Verum asperior et laboriosior; quo quidem ille tingitur, ut qui per singulas noctes lectum suum ac stratum lacrymis lavat, cui ipsae quoque vitii cicatrices fetent, [Col. 1127D] qui lugens et contristatus ingreditur, qui Manassis resipiscentiam, ac Ninivitarum humilitatem, cui misericordia impertita est, imitatur, etc.« Et Joannes Climacus hunc baptismum tanti facit, ut eum quidem videatur praeferre baptismo aquae: »Post baptisma, inquit, in gradu VIII, potentior baptismate, si ita fas loqui, fons est lacrymarum. Baptisma quippe tantum praeteritas peccatorum sordes repurgat, luctus autem noxas post baptismum contractas diluit. Baptisma quo infantes tincti sumus, omnes postea inquinavimus; per fontem autem lacrymarum etiam baptismum suo nitori restituimus; quem si benignissimus Deus homini largitus non esset, rari admodum aut perpauci salutem consequerentur.

[Col. 1128A] Presbyter potest abbatissam consecrare. Sed non inconsulto episcopo praescribunt Patres concilii Carthaginensis III, c. 36: »Ut presbyter inconsulto episcopo virgines non consecret, chrisma vero nunquam conficiat.«

Sanctae moniales vero basilicas semper debent consecrare continuis precum et gratiarum actionum sacrificiis. Unde saepius a Patribus vocantur arae Dei mundae, et altaria. Tertull. libr. I ad uxorem, cap. 7: »Aram enim Dei mundam proponi oportet; tota illa Ecclesiae candida de sanctitate conscribitur sacerdotium viduitatis, et coelibatium.« Concil. IV Carthagin., c. 103. Vetus auctor Constitutionum apostolicarum libr. II, cap. 26: »Habete etiam honorem virginibus, ut thuribulum et thymiama repraesentantibus.« [Col. 1128B] Vide lib. III, cap. 6; lib. IV, cap. 2.

Graeci simul benedicunt viduam et virginem. Vide concil. IV Carthag., c. 12 et 13, aut potius Statuta Ecclesiae antiqua, c. 99: »Sanctimonialis virgo cum ad consecrationem, etc.;« et can. 100: »Viduae vel sanctimoniales quae ad ministerium, etc.«

Romani non velant viduam. Quod idem confirmant Patres concilii Turonensis, can. 20, his verbis: »Illud vero quod aliqui dicunt, vidua quae benedicta non fuit, quare non debet maritum accipere? cum omnes sciant quod nunquam in canonicis libris legitur benedictio vidualis: quia solum propositum illi sufficere debet, sicut in Epaonensibus canonibus a papa Avito vel omnibus episcopis conscriptum [Col. 1128C] est: »Viduarum consecrationem, quas diaconas vocant, ab omni regione nostra penitus abrogamus, etc.;« et conc. Triburens. c. 22: »Viduas autem velare pontificum nullus attentet, prout constitutum est in decretis papae Gelasii cap. 13; quod nec auctoritas divina, nec canonum forma praestituit.« Vide infra caput 7.

Secundum Graecos presbytero licet virginem sacro velamine consecrare, reconciliare poenitentem in publica missa, facere oleum exorcizatum, denique facere absente episcopo quidquid praesens fecisset. Qui mos multum servabatur in Alexandria et per totam Aegyptum, sicut plures affirmant. Auctor Commentarii in Epistolam Pauli ad Ephesios, cap. III, apud Ambrosium. »Denique apud Aegyptum presbyteri [Col. 1128D] consignant, si praesens non sit episcopus.« Auctor Quaestionum Veteris et Novi Testamenti, apud sanctum Augustinum: »Nam in Alexandria, et per totam Aegyptum, si desit episcopus, consecrat presbyter.« Vide Hieronymum in epist. ad Evagrium; Rabanum in epist. ad Regimbaldum. Hujusce rei ratio quam iidem proponunt, ea est, quam paucis refert Hilarius diaconus, apud Ambrosium in I ep. ad Timotheum: »Quia, inquit, episcopi et presbyteri una ordinatio est. Uterque enim sacerdos est, sed episcopus primus est.« Vide eumdem in Quaestionibus Veteris et Novi Testamenti, apud Aug., quaest. 101; Hieronymum in epistola ad Oceanum, in epist. ad Evagrium, Commentar. in cap. I [Col. 1129A] Epist. ad Titum, ubi loquitur sicut Tertullianus de Exhortatione castitatis, cap. 7; sanctum Augustinum, in epistola ad Hieronymum. Sed ne omittam Graecos Patres, consule Joannem Chrysost. in cap. I epist. Pauli ad Philippenses; Theodoretum in cap. III Epist. I Pauli ad Timotheum, et in cap. I Ep. ad Titum

Infirmis chrisma si necesse est. Secundum Graecos et Patres concilii Toletani, can. 20, et conc. Arausicani, can. 1: »Haereticos in mortis discrimine positos, si catholici esse desiderant, si desit episcopus, a presbyteris cum chrismate et benedictione consignari placuit.« Eadem reperies in conc. Arelatensi II, c. 26; conc. Epaonens., c. 16.

Secundum Romanos autem non licet, nisi episcopo [Col. 1129B] soli. Scilicet virginem sacro velamine consecrare, reconciliare poenitentem in publica missa, facere oleum exorcizatum. Sic statuunt Patres concilii Carthaginensis II, can. 3, qui refertur in integro codice canonum Ecclesiae Africanae, c. 36; Gelasius papa in epist. ad episcopos Lucaniae, cap. 6; Patres concilii Agathensis, can. 44; Patres concilii Hispalensis II, can. 7, his verbis: »Nam quamvis cum episcopis plurima illis mysteriorum communis sit dispensatio, quaedam novellis et ecclesiasticis regulis sibi prohibita noverint. Sicut presbyterorum, et diaconorum ac virginum consecratio; sicut constitutio altaris, benedictio, vel unctio: siquidem nec licere eis ecclesiam vel altaria consecrare, nec per impositionem manus fidelibus baptizatis, vel [Col. 1129C] conversis ex haeresi Paracletum Spiritum tradere, nec chrisma conficere, nec chrismate baptizatorum frontem signare, sed nec publice quidem in missa quemquam poenitentium reconciliare, nec formatas cuilibet epistolas mittere.« Ista praxis Romanorum diversa a Graecorum ritibus suas quoque habet rationes, quas varias Patres ita exponunt. Alii existimant illud fieri, quia in episcopo omnes ordines sunt, et ne vulgaris et vilissima res videretur si omnes eadem possent. Hilarius diaconus in Comment. in Epist. ad Ephesios cap. IV: »Nam in episcopo omnes ordines sunt, quia primus sacerdos est, hoc est, princeps est sacerdotum, et propheta, et evangelista, et caetera adimplenda officia Ecclesiae [Col. 1129D] in ministerio fidelium, etc.« Et infra: »Ut cresceret plebs et multiplicaretur, omnibus inter initia concessum est, etc.« At ubi autem omnia loca circumplexa est Ecclesia, conventicula constituta sunt, et rectores, et caetera officia in Ecclesiis sunt ordinata, etc. Coepit alio ordine et providentia gubernari Ecclesia: quia si omnes eadem possent, irrationabile esset, et vulgaris res et vilissima videretur. Hinc ergo est unde nunc neque, etc. Alii hoc decretum esse dicunt, ut schismata tollerentur. Sanctus Hieronymus in Commentar. in Epist. ad Titum cap. I: »Idem est ergo presbyter quod episcopus: et antequam diaboli instinctu, studia in religione fierent, et dicerent in populis: Ego sum Pauli, ego Apollo, ego autem Cephae, communi presbyterorum [Col. 1130A] consilio Ecclesiae gubernabantur. Postquam vero unusquisque eos quos baptizaverat, suos putabat esse, non Christi, in toto orbe decretum est ut unus de presbyteris electus superponeretur, ad quem omnis Ecclesiae cura pertineret, et schismatum semina tollerentur, etc. Haec propterea, ut ostenderemus apud veteres eosdem fuisse presbyteros quos et episcopos: paulatim vero ut dissensionum plantaria evellerentur, ad unum omnem sollicitudinem esse delatam.« Denique propter Ecclesiae honorem, quo salvo salva pax est, inquit Tertullianus, libro de Baptismo, cap. 17, et quem sanctus Cyprianus saepius commendat in suis epistolis, constituerunt illa omnia praedicta ad jus solius episcopi pertinere, atque haec omnia illicita esse presbyteris, [Col. 1130B] quia, ut aiunt Patres concilii Hispalensis II, can. 7: »Pontificatus apicem non habent, quem solis debere episcopis auctoritate canonum praecipitur: ut per hoc et discretio graduum et dignitatis fastigium summi pontificis demonstretur.«



CAPUT IV. De baptismatis confirmatione.

In baptismate dimittuntur non conjunctiones. Quia, ut subjicit, baptisma non bonum, sed malum diluit. Sanctus Gregorius Nazianzenus in oratione 80: »Non enim, quemadmodum lavacrum hanc vim habet, ut peccata deleat, ita etiam recte facta exstinguit.«

Hoc Innocentius papa. Hoc argumento Innocentius [Col. 1130C] usus est in suis epistolis, nimirum in epistola ad Victricium episcopum Rothomagensem, cap. 6; ep. ad episcopos Macedoniae, cap. 2; ep. ad synodum in Toletana civitate constitutam, c. 6; ep. 23 ad episcopos synodi Toletanae. Argumentum quod Innocentius toties repetit, quo probet bigamos esse etiam eos qui alteram post lavacrum, priore mortua, duxerunt uxorem, ita Hieronymo objectum est a viro eloquentissimo, sicut ipsemet testatur in epist. ad Oceanum, ut inter alia dicat unius uxoris esse virum, qui singulas uno tempore habuerit uxores. »Hoc quod dicit unius uxoris virum, potest et aliter disseri. Ex Judaeis erat apostolus. Prima Christi Ecclesia de Israel reliquiis congregabatur. Sciebat lege concessum, et exemplo patriarcharum [Col. 1130D] ac Moysi familiari populo noverat in multis uxoribus liberos spargere: ipsis quoque sacerdotibus hujus licentiae patebat arbitrium. Praecepit ergo ne eamdem licentiam Ecclesiae sibi vindicent sacerdotes: ne bina pariter et trina conjugia sortiantur, sed ut singulas uno tempore uxores habeant.« Ab illa interpretatione procul dubio non abhorrebant episcopi, quos asperius vituperat Tertullianus libro de Monogamia, cap. 12, his verbis: »Prospiciebat Spiritus sanctus dicturos quosdam: Omnia licent episcopis; sicut ille vester Utinensis nec scantiniam timuit. Quod enim et digami praesident apud vos, insultantes utique Apostolo, certo non erubescentes, cum haec sub illis leguntur.« Nihilominus supra dixerat [Col. 1131A] libro I ad Uxorem, cap. 7: »Quantum obstrepant sanctitati nuptiae secundae, disciplina Ecclesiae et praescriptio Apostoli declarat, cum digamos non sinit praesidere.« Et in libro de Exhortatione castitatis, in quo dehortatur a secundis nuptiis, meminit quosdam digamos a loco dejectos. Sed illud refert ut quid omnino insolitum: »Utque adeo, inquit cap. 7, quosdam memini digamos loco dejectos. Et verisimile est plures in Ecclesia praesedisse; cum sanctus Hieronymus asseveret totum mundum plenum esse his ordinationibus, atque ut ait in ep. ad Oceanum, »Non dico de presbyteris, non de inferiori gradu, ad episcopos venio, quos si sigillatim voluero nominare, tantus numerus congregabitur, ut Ariminensis synodi multitudo superetur. Sed indecens est [Col. 1131B] sic unum tueri, ut plures accusare videaris; et quem ratione non possis, societate peccantium defendas.« Quis credat Hieronymo, si legatur quod sanctus Epiphanius post Origenem dicit haeres. LIX non suscipere sanctam Dei praedicationem post Christi adventum eos qui, mortua ipsorum uxore, secundis nuptiis conjuncti sunt, propter excellentem sacerdotii honorem ac dignitatem: nisi observet Hieronymi sententiae favere testimonia aliorum Patrum Graecorum: sancti J. Chrysost., homil. 10 in Epist. Pauli ad Timoth. I, cap. III, et Theodoreti. Hic enim refert in cap. III epist. I ad Timotheum sententiam eorum qui sentirent eum qui cum una sola uxore pudice cohabitat, dignum esse qui ordinetur episcopus: nec secundas Apostolum rejecisse nuptias. [Col. 1131C] Deinde eam auctoritate divi Pauli confirmare contendit, ac denique illam caeteris anteponere se profitetur his verbis: , . Quod vero Patres Latini qui Hieronymum praecesserunt ipsi testantur multos hujusmodi digamos fuisse ordinatos, quapropter Patribus concilii Valentini placuit, can. 1, de eorum statu qui prius ordinati fuerant nihil revolvi. Et sanctus Ambrosius dicit libro I Officiorum, cap. 50, plerisque mirum videri cur ante baptismum iterato conjugio, ad electionem muneris et ordinationis praerogativam impedimenta generentur, cum etiam delicta obesse non soleant, si lavacri remissa fuerint sacramento. Sed tamen contrariam amplectitur sententiam: »Intelligere, inquit, debebemus, [Col. 1131D] quia in baptismo culpa dimitti potest, lex aboleri non potest. In conjugio non culpa, sed lex est; quod culpae est igitur, in baptismate relaxatur; quod legis est, in conjugio non solvitur.« Postea omnes fere alii eodem modo locuti sunt. Siricius papa in epist. ad Himerium Tarraconensem, cap. 9, 10; Innocentius I, in omnibus locis supra citatis; concilium Carthaginense nomine IV, c. 69; sanctus Augustinus de Bono conjugali, cap. 18, cujus verba notanda sunt: »Propterea sacramentum nuptiarum temporis nostri sic ad unum maritum et unam uxorem redactum est, ut dispensatorem ecclesiae non liceat ordinare, nisi unius uxoris virum. Quod acutius intellexerunt qui nec cum qui catechumenus vel paganus [Col. 1132A] habuerit alteram, ordinandum esse censuerunt. De sacramento enim agitur, non de peccato. Nam in baptismo peccata omnia dimittuntur.« Vide Leonem papam I in ep. ad Anastasium episcopum Thessalonicensem, cap. 3; in ep. ad episcopos provinciae Viennensis, cap. 1; conc. Arausican., c. 25; concil. Andegavense, can. 11; concilium Romanum sub Hilaro papa, can. 2; concilium Agathense, can. 1, et concilium Arelatense IV, can. 3.

Nullum perfectum credimus in baptismo. Nempe qui non completur caeteris sacramentis. Hic praesertim cum Patribus Latinis Theodorus loquitur. Tertullianus, libro de Baptismo, cap. 6: »Non quod in aquis Spiritum sanctum consequamur, sed in aqua mundati, sub angelo Spiritui sancto praeparamur.« [Col. 1132B] Cornelius in ep. ad Fabium de Novato, apud Eusebium lib. VI, cap. 63: »In ipso in quo jacebat lectulo perfusus, baptismum suscepit; si tamen hujuscemodi baptismum suscepisse dicendus est. Sed neque postquam liberatus est morbo, reliqua percepit quae juxta ecclesiasticam regulam percipi debent: neque ab episcopo consignatus est. Hoc autem signaculo minime percepto, quo tandem modo Spiritum sanctum potuit accipere.« Sanctus Cyprianus in ep. 74 ad Pompeium. Vetus auctor quem una cum Cypriano edidit vir. cl. N. Rigaltius post epistolam citatam. Non negant tamen Cyprianus et Hieronymus, cogente necessitate, totum conferre divina compendia. Hoc dicit sanctus Cyprianus etiam de clinicis in epist. ad Magnum de baptizandis Novatianis; [Col. 1132C] et de iis qui in lecto gratiam consequuntur. »In sacramentis, inquit, salutaribus, necessitate cogente et Deo indulgentiam suam largiente, totum credentibus conferunt divina compendia.« Quod Cyprianus dicit de clinicis, id affirmat Hieronymus de iis qui ob remotiora loca a presbyteris vel diaconis baptizati mortui erant, priusquam ab episcopo confirmarentur. Sic egregie sanctus Hieronymus adversus Luciferanianos. »Quod si hoc loco quaeris: quare in Ecclesia baptizatus, nisi per manus episcopi, non accipiat Spiritum sanctum, quem nos asserimus in vero baptismate tribui: disce hanc observationem ex ea auctoritate descendere, quod post ascensum Domini Spiritus sanctus ad apostolos descendit: et multis in locis idem factitatum reperimus [Col. 1132D] ad honorem potius sacerdotii, quam ad legis necessitatem. Alioqui si ad episcopi tantum imprecationem Spiritus sanctus defluit, lugendi sunt qui in vinculis, aut in castellis, aut in remotioribus locis per presbyteros et diaconos baptizati ante dormierunt, quam ab episcopis inviserentur. Quare Theodorus dicit capitulo 4: »Nullum perfectum credimus sine confirmatione episcopi: tamen non desperamus.«

Confirmationem episcopi non disputamus. Nunc Theodorus natione Graecus videtur indicare Patrum Graecorum sententiam, qui dicunt baptismum tria significare: tinctionem, hominem fide imbutum; mersionem, ablutum sordibus et maculis; emersionem, [Col. 1133A] resurgentem; ac proinde ab illis vocari illuminationem, lavacrum, perfectum, et perfectum cui nihil deest. Post sanctum Justinum in fine Apologiae II, in editis, sed quae prima est juxta Eusebium; sanctum Theophilum Antiochenum ad Autolicum lib. II, contra Christianae religionis calumniatores; sanctum Irenaeum libr. II adversus haereses cap. 19, ista manifestissime declarat sanctus Clemens Alexandrinus libr. I Paedag., cap. 6, his verbis: »Hoc ipsum nobis quoque evenit, quorum exemplar fuit Dominus. Tincti, illuminamur; illuminati, in filios adoptamur; adoptati, perficimur; perfecti, immortales reddimur. Multis autem modis vocatur hoc opus, gratia, illuminatio, perfectum, et lavacrum. Lavacrum quidem, per quod peccata abstergimus; gratia autem, qua [Col. 1133B] remittuntur poenae quae peccatis debentur; illuminatio autem, per quam sanctam illam et salutarem lucem intuemur, hoc est, per quam id quod est divinum perspicimus; perfectum autem dicimus, cui nihil deest.« Quibus plures alii Patres Graeci assentiuntur. Origenes Commentar. in Joannem, tom. II edit. Huet., pag. 124; sanctus Athanasius, in oratione contra Arianos in haec verba: Deus est Verbum; sanctus Basilius in homilia de Baptismate, et sermone 2, cap. 1; sanctus Gregorius Nazianzenus, in orat. in sanctum baptisma, etc. Fatendum tamen est Patres concilii Laodiceni videri aliter loqui can. 48.

Tamen in Nicaena synodo fuit chrisma constitutum. Istud non reperitur inter decreta Nicaenae synodi. Porro quaedam sunt quae inter 20 canones non leguntur, [Col. 1133C] ut decretum de festo Paschae, apud Eusebium, et Athanasium, etc.; decretum de actis prioris synodi in altera synodo examinandis: cujus meminit Julius papa in epistola quam sanctus Athanasius retulit in apologia II. Haec decreta quae a Patribus commendantur qui synodo interfuerunt, aut qui fere ejusdem temporis, maximae sunt auctoritatis: minoris vero, aut prope nullius, quae posteriorum testimonio fulciuntur; qualia sint decreta quae leguntur apud Gregorium Turonensem, et alia, verbi gratia de notis litterarum formatorum a recentioribus relata. A quibus enim illa acceperint, valde incertum est. Sed ad cujusnam generis decreta referendum sit hoc constitutum, difficile est affirmare. Quomodo enim in Nicaena synodo chrisma constitutum, de quo locutus est Tertullianus [Col. 1133D] antiquissimus in libro de Baptismo, cap. 7 et aliis locis. Non video igitur quid hoc loco sentiat Theodorus, nisi forsan intelligat id quod a Sylvestro papa circa tempora Nicaenae synodi statutum sic dicitur in Gestis pontificum: »Hic et hoc constituit ut baptizatum liniat presbyter chrismate levatum de aqua propter periculum mortis.« Quare ille foret sensus: Confirmationem episcopi non disputamus, tamen a Sylvestro papa constitutum est, nec a Nicaena synodo reprobatum, ut presbyteri baptizatos linirent chrismatis unctione, quam placuit Patribus concilii [Col. 1134A] Arausicani non repeti. Unde fortasse quidam et auctoritate sancti Gregorii impulsi dixerunt in casu necessitatis, et in quibusdam locis presbyteris concessam fuisse confirmandi potestatem



Selecta ex libro ms. de Sacramentis magistri Petri Cantoris Parisiensis de confirmatione, cap. 30.

Post baptismum, qui porta est sacramentorum, sequitur confirmatio. De hac quaeritur primo, cum ad discipulos solos pertinuerit, et post ad eorum successores specialiter; unde et inter sacramenta dignitatis numeratur; quomodo Gregorius [a 1Kb] illud celebrare permisit simplicibus sacerdotibus propter necessitatem urgentem ex penuria episcoporum. Neque enim in aliis sacramentis audivimus aut credimus, quod potestas ea celebrandi secundum statum [Col. 1134B] et conditionem personarum conferentium possit dilatari vel coerceri: quomodo ergo in hoc sacramento singulariter potuit extra praedictos limites positos fieri dilatatio, et postea in primum statum revocatio? Rursum hoc attendendum quod cum una mutatio facta est, ex causa evidenti et certa facta est. Sed posito quod hodie presbyteri alicujus regionis vel provinciae non habentes copiam episcopi, tale quid exigant a summo pontifice et obtineant: alii parem necessitatem et paulo majorem allegent et non obtineant. Quaero ergo an praevalere debeat vel attendi in hoc dispensantis auctoritas, an causa dispensationis, an illa duo pariter



Selecta ex Poenitentiali ms. magistri Roberti de Flamesbure, lib. III, cap. 1.

[Col. 1134C] Instituuntur autem ministri Ecclesiae non a quolibet, sed ab episcopo suo, vel sacerdote; ut ordo psalmistae, sive ille qui dicitur corona apud nos, a Lombardis clerico. Olim a simplici conferebatur sacerdote, et adhuc hodie in Alemannia confertur. Confirmabant etiam olim simplices sacerdotes.

Singuli suscipiunt. Qui suscipiunt in baptismo sponsores vocat Tertullianus libr. de Baptismo, cap. 17: »Quid enim necesse est sponsores etiam periculo ingeri?« Qua auctoritate demonstratur in baptismo sponsores adhibere, hoc esse in Ecclesia antiquissimum. Quodnam vero sponsorum sit officium, docetur a Patribus concilii Calchutensis, can. 2, et concilii Parisiensis VI, can. 7: »Qualiter autem hi qui de sacro fonte alios suscipiunt instruere debeant, [Col. 1134D] beatus Augustinus in sermone habito ad populum demonstrat, dicens: Quicunque igitur viri, quaecunque mulieres de sacro fonte filios spiritualiter susceperunt, cognoscant se pro eis fidejussores exstitisse apud Deum. Et in eo necesse est ut semper illis sollicitudinem verae charitatis impendant, admoneant, et castigent, atque corripiant; ut castitatem custodiant, virginitatem usque ad nuptias servent, et caeteris bonis operibus dediti sint. In hoc quippe facto, de quo agitur, quantum a religione Christiana discessum sit, ignorari fas non est.«



CAPUT V. De missa defunctorum.
[Col. 1135A]

Secundum Romanam Ecclesiam. Ne sim prolixior in recensendis ritibus Ecclesiae Romanae circa sepulturas, et Africanae, quae Ecclesiam Romanam in plerisque secuta est, vide Tertullianum in Apologet., cap. 40; libro de Idololatria, c. 11; epistolam cleri Romani ad clerum Carthaginensem de secessu Cypriani, quae est inter ipsius epistolas 2; epistolam Cypriani 37, edit. Rigalt.; actus passionis Cypriani, cujus Pontius meminit; sanctum Ambrosium in fine libri de Viduis, epistolam 85, ad sororem suam, et libri de Tobia, cap. 1; sanctum Hieronymum in fine epitaphii Paulae matris ad Eustochium virginem; [Col. 1135B] in fine epitaph. Fabiolae ad Oceanum; et in fine Vitae Pauli Eremitae; concilium Valentinum c. 4, et concilium Aurelianense II, c. 6.

Licet Dionysius Areopagita dicat. Sensus verborum colligitur ex cap. 7 Eccles. Hierarchiae. Quod licet Theodorus citet sub nomine Dionysii Areopagitae, utrum ipsius esse censuerit, merito quis dubitaret; quippe cum istius auctoris opinioni praeferat sententiam sancti Augustini. Quidquid sit, hi libri statim atque prodierunt, catholicis a Severianis objecti sunt, et a catholicis ut toti antiquitati prorsus ignoti pariter sunt rejecti: sicut patet ex collatione catholicorum cum Severianis habita Constantinopoli tempore Justiniani imperatoris: »Illa testimonia, inquiunt, quae vos Dionysii Areopagitae dicitis, unde potestis [Col. 1135C] ostendere vera esse, sicut suspicamini: si enim ejus erant, non potuissent latere beatum Cyrillum. Quid autem de beato Cyrillo dico? quando et beatus Athanasius si pro certo scisset ejus fuisse, ante omnia in Nicaeno concilio de consubstantiali Trinitate eadem testimonia protulisset adversus Arii diversae substantiae blasphemias. Si autem nullus ex antiquis recordatus est ea, unde nunc potestis ostendere quia illius sint, nescio.« Vide librum Joannis Launoii, doctoris Parisiensis doctissimi, de duobus Dionysiis.

Augustinus tamen dicit pro omnibus Christianis. Libro de Cura pro mortuis gerenda, cap. 4: »Verum etsi aliqua necessitas vel humari corpora, vel in talibus locis humari, nulla data facultate, permittat, non sunt praetermittendae supplicationes pro spiritibus [Col. 1135D] mortuorum: quas faciendas pro omnibus in Christiana et catholica societate defunctis, etiam tacitis nominibus, quorumcunque sub generali commemoratione suscepit Ecclesia. Cujus rei ratio erui potest ex eo quod alibi dicit sanctus Augustinus in libro de Civitate Dei ad Marcellinum XXI, cap. 27: »Quis, inquit, iste sit modus, et quae sint ipsa peccata quae ita impediunt perventionem ad regnum Dei, ut tamen sanctorum amicorum meritis impetrent indulgentiam, difficillimum est invenire, periculosissimum definire. Ego certe usque ad hoc tempus cum inde satagerem, ad eorum indaginem pervenire non potui.«

Et non est licitum missas celebrare presbytero, vel [Col. 1136A] diacono, cui non licet, vel qui non vult communionem accipere. Can. 8 Canonum sub nomine apostolorum: »Si quis episcopus, presbyter, vel diaconus, vel ex sacerdotali catalogo, facta oblatione non communicaverit, causam dicat, etc.« Tunc temporis non solum presbytero non licebat missas celebrare, sed nec etiam caeteris fidelibus adesse divinis mysteriis, nisi vellent communionem accipere. Vide sanctum Cyprianum de Oratione Dominica; can. 9 Canonum sub nomine apostolorum; concil. Antiochenum, can. 2; concil. Toletan., can. 13: »De his qui intrant in ecclesiam et deprehenduntur nunquam communicare, admoneantur, ut si non communicant, ad poenitentiam accedant; si communicant, non superabstineantur; si non fecerint, abstineantur.« [Col. 1136B] Quidam hos canones interpretantur de iis qui certa de causa, nimirum ob aliquam superstitionem aut pravam opinionem, sacramentorum communionem aversabantur. Sed omnis et quidem distinctionis umbra dispellitur a Joanne Chrysostomo, qui ita loquitur in homilia 3 Epistolae Pauli ad Ephesios cap. II: »Non es dignus sacrificio, neque participatione? Ergo nec prece. Audis praeconem stantem et dicentem: Quicunque estis in poenitentia, abite. Omnes qui non participant, sunt in poenitentia. Nam qui non participat, est in poenitentia.«



CAPUT VI. De abbatibus, monachis vel monasteriis.

Congregatio debet sibi eligere abbatem. Gregorius [Col. 1136C] I, libro IV, epist. 43: »Abbatem vero eidem monasterio, non alium, sed quem dignum moribus atque actibus monasticae disciplinae communi consensu congregatio tota poposcerit, te volumus ordinare.« Et lib. VII, epist. 18: »Defuncto vero abbate cujuscunque congregationis, non extraneus, nisi de eadem conversatione, quem sibi propria voluntate concors fratrum societas elegerit, et qui electus fuerit, sine dolo vel venalitate aliqua ordinetur; quod si aptam inter se personam invenire nequiverint, solerter de aliis monasteriis sibi similiter eligant ordinandum.« Vide convent. Aquisgran. c. 32. Quod idem praecepisse Ludovicum Pium referunt chartulae monasterii Piscariensis, sive abbatiae S. Clementis, quae nunc servantur in bibliotheca Regia: »Imperator fecit [Col. 1136D] praeceptum super abbatis electione, ut non eligatur de extranea congregatione: sed quotiescunque qui praeest abbas obierit, habeant fratres licentiam ex sua propria congregatione eligendi abbatem. Quod qui transgressus fuerit, sciat se non pastorem, sed lupum ponere, et in extremo judicio poenam praeparatam habere.

Non licet abbati neque episcopo terram ecclesiae convertere. Nisi cum consilio fratrum, ut infra addit. Quod idem de bonis Ecclesiae praescribitur in concilio Carthaginensi IV, aut potius statutis Ecclesiae antiquis. Hic enim est titulus quem praeseferunt codices Gemblacensis coenobii, S. Bavonis in Gandavo, et plura manuscripta optimae notae. Sic autem habet [Col. 1137A] can. 32: »Irrita donatio episcoporum, vel venditio, vel commutatio rei ecclesiasticae absque conniventia et subscriptione clericorum.« Vide epistolam 8 Hilari papae ad episcopos diversarum provinciarum Galliae, cap 5; conc. Agathense, can. 45, et concil. Herutfordiense in quo praesidebat Theodorus, can. 3, apud Bedam lib. IV, cap. 3. Quae definiunt statuta Ecclesiae antiqua de bonis Ecclesiae, eadem de caeteris. Nam sicut clerus nihil quidquam debet agere sine episcopo, ita episcopus nihil agebat sine clero, adeo ut irrita esset sententia episcopi, nisi clericorum praesentia confirmaretur, juxta eadem statuta Ecclesiae antiqua, can. 14.

Non licet viris feminas habere monachas. Quod frequentissime prohibuerunt Patres sive in suis scriptis, [Col. 1137B] sive in decretis conciliorum. Quare dicunt Patres concilii Hispalensis II, can. 11: »Absit ut monachos, quod etiam dictu nefas est, Christi virginibus familiares esse velimus: sed juxta quod jussa regularum vel canonum admonent, longe discretos atque sejunctos, eorum tantum easdem gubernaculis deputamus; constituentes ut unus monachorum probatissimus eligatur, cujus curae sit, etc.« Et Egbertus Eboracensis archiepiscopus: »Hoc, inquit, sancti Patres Augustinus, Hieronymus, Basilius, Gregorius, et caeteri quam multi edictis suis prohibuerunt.«

Tamen non destruamus illud quod consuetudo est in hac terra. Quomodo ea tractanda sunt quae nec recipi possunt ob Ecclesiae sanctitatem, nec tamen usurpatae consuetudinis causa damnari, pluribus [Col. 1137C] exemplis declarat concilium Valentinum. »Quocirca, ut aiunt Patres in epistola synodica ad universos episcopos Galliarum, librato diu moderatoque consilio, ea cautelae ratio servata est quae et scandala submoveret, et sanctitatem Ecclesiae custodiret.«

Monacho non licet votum vovere sine consensu abbatis; sin minus frangendum est. Sanctus Basilius rationem profert in Constitutionibus monasticis, cap. 27, his verbis: »Potestatem vero sui ipsius ne ad punctum quidem temporis habere monachus debet, per quam in privatis ipse negotiis suis versetur. Quemadmodum enim absente artifice instrumentum sua sponte ipsum non moveretur, neque membrum vel ad brevissimum ab aliquo corpore separari, moverive posset sine ejus qui intus est opificis, ac totius corporis [Col. 1137D] moderatoris voluntate: similiter quoque neque religionis observanti aliquid agere, exsequive sine antistitis sui sententia licet.« Nulla sunt igitur ista vota monachi, quae non sunt ipsius juris, et ex potestate abbatis pendent. Eodem modo judicabat magister Robertus de Flamesbure in suo Poenitentiali.



Selecta ex Poenitentiali ms. Magistri Roberti de Flamesbure, lib. II, cap. 4.

Vovere potest quaelibet persona quae sui juris est: et statim, ut puto, quando doli capax est. Persona quae alii subjecta est, sine ejus consensu non potest vovere, ut monachus vovere non potest sine consensu sui abbatis, nec mulier sine consensu sui viri, nec filia quandiu est in potestate sui patris, sine ejus [Col. 1138A] consensu; et fortasse servus sine consensu sui domini, nec potest aliquid vovere in praejudicium domini sui. Tamen quaelibet talis persona aliquod membrum habet proprium, quod sine aliorum consensu potest vovere: ut mulier potest vovere quod non exiget a viro suo debitum; si autem quaelibet dictarum personarum vel similium de consensu sui superioris aliquid voverit, ille superior ratione inspecta illud votum potest revocare; ut si de consensu viri vovit aliquid mulier, vir potest ratione inspecta illud votum revocare, et illa tenetur obedire. Idem est in monacho et abbate suo, de aliis non ita constat.

In libertate quoque monasterii est lavandi pedes laicorum; nisi in Coena Domini non coguntur. Et infra: Consuetudo Romanorum non est haec lavatio pedum. [Col. 1138B] Sanctus Augustinus exponit cur alii hanc consuetudinem non receperint, et alii abstulerint. Sic vero in epistola 119, cap. 18: »De lavandis vero pedibus, cum Dominus hoc propter formam humilitatis, propter quam docendam venerat, commendaverit, sicut ipse consequenter exposuit: quaesitum est quonam tempore potissimum res tanta etiam facto doceretur, et illud tempus occurreret, quo ipsa commendatio religiosius inhaereret. Sed ne ad ipsum sacramentum baptismi videretur pertinere, multi hoc in consuetudinem recipere noluerunt. Nonnulli etiam de consuetudine auferre non dubitaverunt.« Et in Expositione in Evangelium Joannis, tractatu LVIII: »Apud sanctos ubicunque haec consuetudo non est, quod manu non faciunt, corde faciunt.« Vetus auctor libri Sacramentorum, [Col. 1138C] apud Ambrosium libro III, cap. 1, hunc lavandi morem quam plurimum laudat, et objicit Ecclesiae Romanae, quod illam consuetudinem non habeat. »Non ignoramus, inquit, quod Ecclesia Romana hanc consuetudinem non habeat, cujus typum in omnibus sequimur et formam. Hanc tamen consuetudinem non habet, ut pedes lavet. Vide ergo ne forte propter multitudinem declinavit.« Et paulo post: »Ad hoc Ecclesia Romana quid respondet?« Sed prompta est Ecclesiae Romanae responsio. Nam quisquis sit iste auctor, recenseri debet inter simplices et rusticiores qui litterae nimis inhaerent, de quibus ita loquitur Origenes in Comment. in Joannem, t. II edit. Huet., p. 331: »Adeo ut hanc ob causam Dominus quoque veniat ad lavandos servi [Col. 1138D] credentis pedes, etc. Qui mos nunc non fit, nisi apud admodum simplices rusticioresque.« Et in homilia 6 in Isaiam: »Nemo quibuscunque venientibus assumens linteum, diaconus, vel presbyter, sive episcopus, lavat pedes. Postea tamen Patres concilii Toletani XVII exemplum Christi velut mandatum Evangelii praecipuum adeo observandum decernunt, ut »si, inquiunt can. 3, quisquam sacerdotum hoc nostrum distulerit adimplere decretum, duorum mensium spatio sese noverit a sanctae communionis perceptione frustratum.« Et supra in eodem canone: »Denique coruscante sanctae operationis exemplo, partim desidia, partim consuetudine, in quibusdam ecclesiis in Coena Domini ablutione pedes fratrum a [Col. 1139A] sacerdotibus non lavantur. Nihil aliud obtendentes, nisi solam traditionis consuetudinem, cum Veritas objurgans dicat: Quare vos transgredimini mandatum Dei propter traditionem vestram.« Vide conventum Aquisgranensem, can. 23.

Nec libertas monasterii est poenitentiam saecularibus judicare, quia proprie clericorum est. Patres concilii Chalcedonensis vetant monachos ecclesiasticis vel saecularibus negotiis se ingerere. Canon. 4: »Monachos autem qui sunt in unaquaque regione et civitate episcopo subjectos esse, et quietem amplecti, et soli jejunio et orationi vacare, in quibus ordinati sunt locis fortiter perseverantes, nec ecclesiasticis, nec saecularibus negotiis se ingerere, etc. Conc. Tarracon., can. 11: »Monachi a monasterio foras egredientes, [Col. 1139B] ne aliquod ministerium ecclesiasticum praesumant agere, prohibemus, nisi forte cum abbatis imperio.«



CAPUT VII. De ritu mulierum in ecclesia vel ministerio.

Mulieres non velent altare, etc. Sanctus Epiphanius contra Collyridianos, haeres. LXXIX: »Si mulieribus praeceptum esset sacrificare Deo, aut regulare quidquam operari in Ecclesia, oportebat magis ipsam Mariam sacrificium perficere in Novo Testamento, quae digna facta est suscipere in propriis visceribus universorum regem Deum, coelestem Filium Dei: cujus uterus templum factum est ac domicilium ad Domini in carne dispensationem per Dei benignitatem, [Col. 1139C] et admirandum mysterium praeparatus est. At non complacuit: sed neque baptisma dare concreditum est. Alioqui potuisset Christus ab ipsa baptizari potius quam a Joanne.« Simili argumento usus est vetus auctor Constitutionum, lib. III, cap. 4.

Mulieres possunt sub nigro velamine sacrificium accipere. Ergo non eis licebat nuda manu Eucharistiam accipere, ne quidem ad pallam Dominicam manum mittere. Conc. Antisiodorense, can. 36: »Non licet mulieri nuda manu Eucharistiam accipere.« Et can. 37: »Non licet mulieri manum suam ad pallam Dominicam mittere.« Etiam antea Patres concilii Laodiceni statuerant, can. 19, solis licere sacratis ad altare accedere et communicare. Attamen plerisque in locis vulgo nuda manu Eucharistiam fuisse receptam [Col. 1139D] probant testimonia Patrum quibus fideles saepius admonent, ut animadvertant dextram, quae corpori Christi admovetur, consecratam esse, sicut et linguam et cor. Vide Clementem Alexandrinum, lib. I Stromatum; Tertullianum, lib. de Idololatria, cap. 7; sanctum Cyprianum in epist. 56, ad Thibaritanos, de exhortatione martyrii, et lib. de Bono patientiae. Fragmentum praeclarum epistolae 5 Dionysii Alexandrini ad Xistum Romanae urbis episcopum scriptae, apud Eusebium lib. VII Eccles. Hist., cap. 9; sanctum Cyrillum Hierosolymitanum in Catech.; sanctum Gregorium Nazianzenum in oratione 11 in laudem Gorgoniae; sanctum Joannem Chrysostomum in homilia 21, ad populum Antiochonum, et Ambrosium [Col. 1140A] in oratione qua imperatorem Theodosium objurgat, relata a Theodoreto lib. V Hist. Eccles., cap. 17. Vide quoque supra notas ad caput 3.

Mulier potest oblationes facere secundum Graecos, non secundum Romanos. Hoc non intelligendum est de oblationibus omnium fidelium, id est, eleemosynis, inter quas erant panes per Eucharistiam sacrandi, ut animadvertit vir. cl. N. Rigalt in lib. sancti Cypriani de Opere et Eleemosynis: quod idem constat ex ep. sancti Augustini 122, sed sicut declarat titulus de quodam ministerio ecclesiae, ad quod Graeci mulieres admittebant, et a quo tunc temporis Romani excludebant. Concil. Aurasican., can. 26: »Diaconae omnimodis non ordinandae: si quae jam sunt, benedictioni quae populo impenditur, capita submittant.« [Col. 1140B] Conc. Epaonense, can. 21: »Viduarum consecrationem, quas diaconas vocitant, ab omni regione nostra penitus abrogamus.« Quidam codices legunt: ab omni religione. Concil. Aurelianense II, can. 18: »Placuit etiam ut nulli postmodum feminae, diaconalis benedictio pro conditionis hujus fragilitate credatur.« Idem probat concil. Turonense, can. 20, auctoritate Patrum Epaonensium jam relata. Primis tamen saeculis disciplina totius Ecclesiae in ordinem eas eligebat, teste Tertulliano lib. I ad Uxorem, cap. 7: »Disciplina Ecclesiae et praescriptio Apostoli declarat, cum digamos non sinit praesidere, cum viduam adlegi in ordinem, nisi univiram, non concedit.« Vide quoque conc. Carthag. IV, can. 12, aut potius statuta Ecclesiae antiqua, can. 100. Porro quinam esset [Col. 1140C] ordo et honor ecclesiasticus ad quem mulieres eligerentur, Patres exponunt: Clemens Alexandrinus, lib. III Stromatum; Origenes in Joannem, t. II, p. 90, edit. Huet; Conc. Nicaenum, can. 19, ubi Gabriel Albaspinaeus, illustrissimus episcopus Aurelianensis, probat contra Baronium rite et ordine consecratas fuisse. »Nam cum, inquit, synodus quasdam, quae minus recte et extra ordinem institutae essent, inter laicas deputandas esse censet: subintelligendum profecto relinquit quasdam fuisse quae rite et ordine consecratae essent.« Sanctus Basilius in epistola canonica ad Amphilochium, can. 44; sanctus Gregorius Nyssenus de Vita sanctae Macrinae. Quorum sententiae non refragatur sanctus Epiphanius antea citatus, imo in eodem loco eam aperte asserit [Col. 1140D] cum dicit: »et diaconissarum ordo est in Ecclesia, etc.« Idem sentit vetus auctor Constitutionum apostolicarum, lib. VIII, cap. 19, in quo declarat impositione manuum episcopi ordinari presbyteros, diaconos et diaconissas. Vide concil. Chalcedonense, can. 15, ; concilium Trullanum sive quinisextum, can. 40; et Sedulius in cap. XVI Epist. ad Romanos, auctor circa nonum saeculum, testatur in Orientalibus locis tantum diaconissas ministrasse. Ex quo dignoscuntur varii ritus, quos recte ubique refert Theodorus.



CAPUT VIII. De moribus Graecorum et Romanorum.

Et laborant sive Dominico die. Die Dominico laborabant, [Col. 1141A] et quidem moniales, teste Hieronymo ad Eustochium virginem de epitaphio Paulae matris: »Die tantum Dominico ad ecclesiam procedebant, ex cujus habitabant latere, et unumquodque agmen matrem propriam sequebatur; atque inde pariter revertentes, instabant operi distributo; et vel sibi, vel caeteris indumenta faciebant.« Labor, qui a precibus et a cultu Dei avocabat, interdictus fuit a Constantino, qui primus praecepit feriari, ut refert Eusebius lib. IV de Vita Constantini, cap. 18, quod postea pluribus synodorum decretis firmatum fuit, ita tamen ut Christiani non judaizarent, sicut admonent Patres concilii Aurelianensis III, can. 28; »quia persuasum est populis die Dominico agi cum caballis, aut bubus, aut vehiculis itinera non debere, neque ullam rem [Col. 1141B] ad victum praeparare, vel ad nitorem domus vel hominis pertinentem ullatenus exercere (quae res ad Judaicam magis quam ad Christianam observantiam pertinere probatur), id statuimus ut die Dominico quod ante fieri licuit, liceat, etc.« Eadem leguntur in concilio Vernensi, can. 14. Qui vero hanc observantiam Judaicam tuebantur, adeo refelluntur a sancto Gregorio Magno ut eos quasi Antichristi praedicatores oppugnet lib. XI, ep. 3: »Pervenit ad me, inquit, quosdam perversi spiritus homines, prava inter vos aliqua et sanctae fidei adversa seminasse, ita ut die sabbati aliquid operari prohiberent. Quos quid aliud, nisi Antichristi praedicatores dixerim? qui veniens diem sabbatum atque Dominicum ab omni faciet opere custodiri.« Vide lib. I Capitul., c. 71, et [Col. 1141C] Reginonem, lib. I de Ecclesiasticis Disciplinis, cap. 372, ex Cap. Caroli: »Tria carraria opera licet fieri Dominica die, id est, hostilia carra, victualia, vel angaria, et si forte necesse sit, corpus cujuslibet duci ad sepulcrum.« Unde liquet rectius legi, sive Dominico die, quam, excepto Dominico die.

Graecorum monachi servos non habent, monachi Romanorum habent. De mancipiis Romanorum monachorum vide concil. Agathense, c. 56; conc. Epaonense, can. 8.

Manducant Romani: Graeci vero dicta vespere missa coenant. De tali varia consuetudine omnino insignis est regula quam sanctus Augustinus interrogatus exhibet in ep. 118, cap. 5, hoc modo: [Col. 1141D] »Ad haec itaque ita respondeo, ut quid horum sit faciendum, si divinae Scripturae praescribit auctoritas, non sit dubitandum quin ita facere debeamus ut legimus; ut jam non quomodo faciendum, sed quomodo sacramentum intelligendum sit, disputemus. Similiter etiam si quid horum tota per orbem frequentat Ecclesia Nam hoc quin ita faciendum sit, disputare insolentissimae insaniae est. Sed neque hoc neque illud inest in eo quod tu quaeris. Restat igitur ut de illo tertio genere sit quod per loca regionesque variatur. Faciat ergo quisque quod in ea Ecclesia in quam venit, invenerit. Non enim quidquam eorum contra fidem fit, aut contra mores hinc vel inde meliores. His enim causis, id est, aut propter fidem, aut propter mores, vel emendari [Col. 1142A] oportet quod perperam fiebat, vel institui quod non fiebat. Ipsa quippe mutatio consuetudinis, etiam quae adjuvat utilitate, novitate perturbat. Quapropter quae utilis non est, perturbatione infructuosa consequenter noxia est.«



CAPUT IX. De communicatione Scotorum et Britonum, qui in Pascha et tonsura catholici non sunt.

Qui in Pascha vel tonsura catholicae non sunt adunati Ecclesiae. Beda hujus schismatis originem et causam late describit lib. II Hist., cap. 25, ex quibus multis haec pauca: »Finitoque conflictu, ac soluta concione, Agilbertus domum rediit. Colmannus videns spretam suam doctrinam, sectamque esse [Col. 1142B] despectam, assumptis his qui se sequi voluerunt, id est qui Pascha catholicum et tonsuram coronae (nam et de hoc quaestio non minima erat) recipere nolebant, Scotiam regressus est, tractaturus cum suis quid de his facere deberet, etc.« Facta est autem haec quaestio anno Dominicae incarnationis sexcentesimo sexagesimo quarto, qui fuit annus Osuvini regis vicesimus secundus: episcopatus autem Scotorum, quem gesserunt in provincia Anglorum, annus tricesimus. Consule quoque Capitula selecta ex antiqua Collectione canonum Hibernensium, edita a R. D. Luca Acherio in tomo IX Spicilegii, in quibus ista depromuntur ex lib. I, cap. 6: »De tonsura Britonum Gildas ait: Britones toto mundo contrarii, moribus Romanis inimici, non solum in missa, sed [Col. 1142C] etiam in tonsura cum Judaeis umbrae futurorum servientes potius quam veritati, ut Romani dicunt, quorum tonsura aure ad aurem tantum contingebat, pro excellentia ipsa magorum tonsura, qua sola frons anterior tegi solebat, priorum. Auctorem vero hujus tonsurae in Hibernia Subulcum regis Loigairi filii, illis exstitisse Patricii sermo testatur, ex quo Hibernenses pene omnes hanc tonsuram sumpserunt. Sed Beda, lib. V, cap. 21, refert epistolam Ceolfridi abbatis ad Naitanum qui sic judicat de quaestione tonsurae: »Verum si profiteri nobis liberum est, quia tonsurae discrimen non noceat, quibus pura in Deum fides et charitas in proximum sincera est, maxime cum nunquam Patribus catholicis sicut de Paschae vel fidei diversitate conflictus, ita etiam de tonsurae [Col. 1142D] differentia legatur aliqua fuisse controversia.« Idem fuit olim de Paschatis quaestione antiquorum multorum Patrum judicium, quod satis superque declarant eorum litterae, ac praesertim Irenaei, quae exstant apud Eusebium lib. V, cap. 24, atque epistola Firmiliani ad sanctum Cyprianum inter epistolas sancti Cypriani edita. Sed definita est illa quaestio decreto concilii Nicaeni, quod deinceps omnes catholici unanimi consensu amplexi sunt. Vide Eusebium, lib. III de Vita Constantini, cap. 19; sanctum Athanasium de Synodis, et ad African.; sanctum Epiphan., haeres. LXX; sanctum J. Chrysostom., orat. 52, tom. V; Theodoret., lib. I, cap. 8.



CAPUT X. De vexatis a diabolo.
[Col. 1143A]

Et non ausi sumus orare pro illo. Conc. Aurelianense II, can. 15: »Oblationes defunctorum, qui in aliquo crimine fuerint interempti recipi debere censemus, si tamen non ipsi sibi mortem probentur propriis manibus intulisse.« Concil. Bracharense II, can. 16: »Item placuit ut his qui sibi ipsis aut per ferrum, aut per venenum, aut per praecipitium, aut suspendium, vel quolibet modo violentam inferunt mortem, nulla pro illis in oblatione commemoratio fiat, neque cum psalmis ad sepulturam eorum cadavera deducantur. Multi enim sibi hoc per ignorantiam usurpaverunt.« Concil. Antisiodorense, can. 17: »Quicunque se propria voluntate in aquam [Col. 1143B] jactaverit, aut collum ligaverit, aut de arbore praecipitaverit, aut ferro percusserit, aut qualibet occasione voluntariae se morti tradiderit, istorum oblatio non recipiatur.« Eadem sententia legitur in Judiciis Gregorii III, c. 32; in Capitular. lib. VII, c. 334. Vide Halitgar., lib, IV, c. 6; Regin., lib. II de Ecclesiasicis Disciplinis, c. 92. Paulo post addit Theodorus: »Qui se occiderit propria voluntate, missas pro eo facere non licet, sed tantum orare et eleemosynas largiri.« Quam sententiam sequitur magister Robertus de Flamesbure in suo Poenitentiali.



Selecta ex Poenitentiali ms. magistri Roberti de Flamesbure, lib. IV.

De eo qui semetipsum occidit, aut laqueo se suspendit. [Col. 1143C] Considerandum est, ut si quis parens velit eleemosynam dare, tribuat: et orationes in psalmodiis faciat: oblationibus tamen et missis careat. »Quicunque se propria voluntate aut in aqua jactaverit, aut collum ligaverit, aut de arbore praecipitaverit, aut furiose percusserit, aut qualibet occasione sponte sua se morti tradiderit, istorum oblata non recipiantur. Tu dixisti, Laqueo traditor periit, laqueum talibus dereliquit, hoc ad nos omnino non pertinet: non enim veneramur nomine martyrum eos qui sibi collum ligaverint. Placuit ut iis, etc.« Ex canone 16 concilii Bracharensis II.

Si quis subita tentatione mente sua exciderit, vel per insaniam seipsum occiderit, quidam pro eo missas faciunt. Theophilus Alexandrinus in suis responsionibus [Col. 1143D] canonicis ad interrogationem XIV: »Si quis, cum sui compos non esset, sibi manum attulerit, vel etiam se praecipitaverit, fitne oblatio, an non? Responsio. Hoc debet clericus discernere, an revera hoc fecerit, cum esset emotae mentis. Saepe enim ii qui ad eum cui hoc accidit attinent, volentes consequi oblationem et orationem pro ipso, mentiuntur, et dicunt eum non fuisse apud se: nonnunquam autem propter insultationem hominum, vel aliquo alio modo per negligentiam hoc fecisse. Tunc autem non est super eum facienda oblatio, est enim sui homicida. Oportet ergo clericum accurate sciscitari, ne in judicium incidat.« Concil. Arausicanum, can. 13: »Amentibus quaecunque [Col. 1144A] pietatis sunt conferenda.« Vir cl. J. Sirmondus animadvertit oblationem pro eo qui sibi per amentiam mortem consciverit, fieri posse, et confirmat responsione Timothei Alexandrini can. 13. Cum hoc in loco quaestio sit de peccato furiosi, non erit alienum proponere sententiam magistri Praepositivi viri suo tempore inter scholasticos summi, qui in sua Summa omnem solvit difficultatem auctoritate Gregorii I.



Selecta ex Summa ms. Praepositivi de peccato furiosi.

»Sicut quaeritur de delictis, ita de his quae fiunt mente alienata, vel per nocturnum somnium, utrum sint imputanda. Et videtur quod non, quia Augustinus dicit: Aliquos scimus subito dementes factos, ferro, fuste, et lapidibus multos obruisse, quosdam occidisse: captos vero et judici oblatos minime [Col. 1144B] reos factos, quia non voluntate, sed nescio qua vi impellente hoc fecerunt. Item Augustinus: Quis peccat in eo quod cavere non potest? quasi dicat, nullus. Item: »Si concupiscentia quae ad hoc in membris moribundis habitat, absque culpa est in mente sive in corpore dormientis: quanto magis absque culpa est in corpore non consentientis. Ergo sive fuerit mente alienata, sive per somnium, non imputatur. Sed ad hoc respondetur et dicitur quod haec intelligenda sunt, cum quis culpa sua in hanc necessitatem non venit.« Et infra: »Communis sententia magistrorum est, quod illa imputantur, in quibus quis venit culpa sua, et hoc probatur auctoritate beati Gregorii qui illusionem nocturnam distinguit, quod si ex naturae superfluitate vel infirmitate tibi [Col. 1144C] venerit, timenda non est: si ex culpa, a consecratione sacramenti arcetur sacerdos, etsi non a perceptione, nisi ubi necessitas exegerit ut divina celebrentur ab eo.



CAPUT XI. De quaestionibus conjugiorum.

Qui in matrimonio sunt, tres noctes abstineant. Sanctus Augustinus, libro II contra Julianum Pelagianum ex libro de Philosophia sancti Ambrosii: »Mater autem vitiorum omnium incontinentia, quae etiam licita vertat in vitium. Ideoque Apostolus non solum a fornicatione nos retrahit, verum in ipsis conjugiis modum quemdam docet, et tempora praescribit orandi. Intemperans enim in conjugio, quid [Col. 1144D] aliud nisi quidam adulter uxoris est.« Excerptiones Egberti Eboracensis archiepiscopi, can. 110: »Qui in matrimonio sunt, abstineant se tres noctes antequam communicent, et unam postquam communicaverint. Inde ait Apostolus: Nolite fraudare invicem, nisi ex consensu, ut vacetis orationi ad tempus.« Beda de Remediis peccatorum, cap. 10 - »Qui in matrimonio sunt abstineant se tres quadragesimas, et in Dominica nocte, et in Sabbato, et feria quarta, et tertia qui legitime sunt, et tres noctes abstineant se antequam communicent.« Vide Reginonem, lib. I de Ecclesiasticis Disciplinis, cap. 331, ex Poenitentiali. Vide quoque antiquos Poenitentiales libros, ac praecipue Andegavensem II et III, in appendice lib. de Poenitentia viri doctissimi J. Morini. Quibus adjungam [Col. 1145A] quae selegi ex veteri codice ms. viri clarissimi Wionis domini Herouvallii, de poenis pro peccatis injungendis, et ex Poenitentiali ms. magistri Roberti de Flamesbure.



Selecta ex veteri codice ms. viri clarissimi Wionis domini Herouvallii, de poenis pro peccatis injungendis.

»Qui uxores habent, contineant se ab eis 40 dies ante Pascha, et Natale Domini, et omni Dominica, et tertia et sexta feria. Qui Dominica non se continet, septem dies poeniteat.«



Selecta ex Poenitentiali ms. magistri Roberti de Flamesbure, lib. IV, cap. 6.

»Si causa creandorum filiorum ducitur uxor, non multum temporis videtur concessum ad ipsum usum: [Col. 1145B] quia dies festi et dies processionis et ipsa ratio partus et conceptus juxta legem cessare temporibus iis debere demonstrant.« Et infra: »Maritus ne vim faciat uxori, putans omni tempore conjugii voluntatem licere. Quicunque uxori debitum reddit, vacare non potest orationi, nec de carnibus Agni comedere. Item si panes propositionis ab his qui uxores suas tetigerant, comedi non poterant, quanto magis panis ille qui de coelo descendit, non potest ab his qui conjugalibus paulo ante haesere amplexibus, violari atque contingi. Non quod nuptias condemnemus, sed quod eo tempore, quo carnes Agni manducaturi sumus, vacare a carnibus debeamus. Quadraginta dies ante Pascha. Joannes Jejunator Constantinopolitanus episcopus in libello Poenitentiali apud Graecos [Col. 1145C] celeberrimo, quem J. Morinus vir doctissimus edidit in appendice lib. de Poenitentia: »Cum vero, inquit, nonnulli sunt qui prae habitudinis violentia se ipsos a peccatis ne in ipsa quidem magna quadragesima continere possunt, cujusmodi sunt saepe etiam ii qui uxores habent, oportet et ipsos poenitentiis completis, si transeant anni multi, nec habeant qua ratione communicent, eo quod semper in peccata incidant, continere se a peccato, saltem totam sanctam quadragesimam, et cum timore et tremore tribus Paschatis diebus communicare. Hoc autem haesitanter dicimus, eo quod a spurcitiis carnalibus abstinere non possunt, non quod hoc fiat secundum aliam communionis differentiam. Si vero [Col. 1145D] in magna quadragesima qui tales sunt in mollitiem inciderint, neque sic communicent. Si enim a sanctis Patribus decretum sit eos qui in miserandum illum animi morbum et perturbationem omnibus dominantem, quam omnino derelinquere difficillimum, quadraginta tantum diebus a communione arcendos esse, num multo magis erit in Quadragesima observandum, cum id de caeteris et communibus anni diebus definierint?« Beda de Remediis peccatorum, cap. 2: »Uxoratus contineat se quadraginta dies anni ante Pascha et Natale Domini, et omni die Dominico, etc.« Et cap. 10: »Qui in quadragesima ante Pascha cognovit uxorem suam et noluit abstinere, unum annum poeniteat, vel suum pretium reddat ad ecclesiam, vel pauperibus dividat, vel viginti [Col. 1146A] sex solidos reddat.« Theodulfi Aurelianensis capitulare 143: »Abstinendum est enim in his sacratissimis diebus a conjugibus, et caste et pie vivendum, ut sanctificato corde et corpore isti sancti dies transigantur, et sic perveniatur ad diem sanctum Paschae: quia pene nihil valet jejunium quod conjugali opere polluitur, et quod orationes, vigiliae et eleemosynae non commendant.« Unde magister Robertus de Flamesbure dicit in suo Poenitentiali, non licere in Adventu et in Quadragesima matrimonium contrahere.



Selecta ex Poenitentiali ms. magistri Roberti de Flamesbure, lib. II, cap. 4 et 13.

Tempus feriarum et interdictum ecclesiae impediunt matrimonium; quia in Adventu, in Quadragesima, [Col. 1146B] et interdicto ecclesiae non contrahunt, id est, non debent contrahi. Quaecunque tamen contracta fuerint, stabunt.« Et cap. 13: »Qui in Quadragesima cognoverit uxorem suam, et noluerit abstinere ab ea, unum annum poeniteat, aut pretium videlicet viginti quinque solidorum ad ecclesiam tribuat, aut pauperibus distribuat. Si per ebrietatem et sine consuetudine acciderit, quadraginta dies poeniteat.«

Inde ait Apostolus ut vacetis orationi. Hoc Pauli testimonio multi Patres probarunt, conjugatos per quoddam tempus abstinere debere a conjunctione, antequam communicent orationibus Ecclesiae, et Eucharistiae, aut aliis sacramentis. Tertullianus lib. de Oratione cap. 14; Origenes, in Matthaeum tractatu VI; Petrus Alexandrinus in epistola canonica; [Col. 1146C] Gregorius Nyssenus in oratione 1 de Oratione Dominica; Hilarius diaconus, in Commentario Epist. I ad Corinth., cap. VII, inter Opera D. Ambrosii; D. Joannes Chrysostomus in cap. Matthaei VI, homil. 19, et in cap. XV homil. 42 et 57. Theophilus Alexandrinus in Responsionibus canonicis, interrogat. 5: »Si uxor cum suo marito noctu cohabitarit, vel maritus cum uxore, simulque coierint: debentne communicare, an non?---Resp. Non debent, cum clamet Apostolus: Nolite fraudare invicem, nisi forte ex consensu ad tempus, ut vacetis orationi.« Quare paulo post sic respondet interrogationi 13, quae ita proponitur. Interrog. 13: »Iis qui matrimonii societate junguntur, in quibusnam septimanae [Col. 1146D] diebus proponere oporteat a mutuo congressu abstineant? Et quibusdam potestatem habeant? Respons. Quod ante dixi, nunc quoque dico. Dicit Apostolus: Nolite fraudare, nisi forte ex consensu ad tempus, ut vacetis orationi, et iterum revertimini in idipsum, ne vos tentet Satanas propter incontinentiam vestram. Necessario autem, sabbato et die Dominico abstinere oportet, quod spiritale sacrificium in eis Domino offeratur.« Eadem reperies apud sanctum Ambrosium in Apologia David, cap. 11; Siricium pp. in epist. ad fratres et coepiscopos per Africam; sanctum Hieronymum in epist. ad Pammachium de Apologia pro libris adversus Jovinianum, et sanctum Augustinum lib. de Fide et Operibus, cap. 6. Eadem est sententia Verani episcopi Cabelliae in quadam [Col. 1147A] synodo circa ann. 183. Tamen Gregorius Magnus existimat ei licere sacramenta accipere, qui in igne positus nescit ardere. Oportet, inquit in responsione ad interrogationem 10 Augustini, legitima carnis copula ut causa prolis sit, non voluptatis; et carnis commistio, creandorum liberorum sit gratia, non satisfactio vitiorum. Si quis ergo sua conjuge non cupidine voluptatis captus, sed solummodo liberorum creandorum gratia utitur, iste profecto sive de ingressu ecclesiae, seu de sumendo corporis Dominici sanguinisque mysterio, suo est relinquendus judicio; quia a nobis prohiberi non debet, qui in igne positus nescit ardere. Et inter Graecos Patres sanctus Clemens Alexandrinus lib. VII Stromatum: , , , , [Col. 1147B] , , . . Non aliter sentit magister Robertus de Flamesbure in suo Poenitentiali propter auctoritatem sancti Gregorii.



Selecta ex Poenitentiali ms. magistri Roberti de Flamesbure, lib. IV, cap. 6.

Oportet legitimam carnis copulam, ut causa prolis sit, etc., ut supra. Et paulo post: Item tunc ubi qui post commistionem conjugis lotus aqua fuerit, etiam sacrae communionis mysterium valet accipere, cum ei juxta praefinitam sententiam etiam ecclesiam licuerit intrare.

Ante partum et post tempus purgationis. Sanctus Clemens Alexandrinus, lib. II Stromatum: »Frumenti et hordei, ut arbitror, seminibus, quae convenientibus [Col. 1147C] dejiciuntur temporibus, praestantior est ac pretiosior homo, qui seminatur, cui omnia a natura producuntur. Atque illa quidem semina agricolae sobrii dejiciunt. Si quod fit ergo sordidum et spurcum studium, id est, a matrimonio expurgandum; ne nobis probro dari possit, quod brutorum animantium congressus magis naturae conveniat quam humana conjunctio in ipso calore Veneris.« Et lib. III Stromatum: »Unde nullum ex veteribus ex Scriptura ostenderis, qui cum praegnante rem habuerit. Sed postquam gestavit uterum, et postquam editum fetum a lacte depulit, rursus a viris cognitas fuisse uxores. Jam hunc scopum et institutum invenies servantem Moysis patrem, cum triennium post Aaronem [Col. 1147D] editum intermisisset, genuisse Moysem, et rursus Levitica tribus servans hanc naturae legem a Deo traditam, aliis numero minor ingressa est in terram promissionis.« Sanctus Ambrosius lib. I Comm. in Luc., cap. I: »Et quid mirum de hominibus, si pecudes quoque muto quodam opere loquuntur generandi sibi studium, non desiderium esse coeundi? Siquidem ubi semel gravem alvum sibi senserint, et genitali alvo semen receptum, jam nec concubitu indulgent, nec lasciviam amantis, sed curam parentis assumunt. At vero homines nec conceptis, nec Deo parcunt: illos contaminant, hunc exasperant. »Priusquam te, inquit, formarem in utero, novi te: et in vulva matris sanctificavi te. Ad cohibendam petulantiam tuam, manus quasdam tui auctoris in utero hominem [Col. 1148A] formantis adverte. Ille operator, et tu sacri uteri secretum incestas libidine. Vel pecudes imitare, vel Deum verere. Et quid de pecudibus loquar? Terra ipsa a generandi opere saepe requiescit: et si impatienti hominum studio jactis frequenter seminibus occupatur, impudentiam multat agricolae, et fecunditatem sterilitate commutat. Ita quidem in ipsis elementis ac pecudibus ab usu non cessare generandi, naturae pudor est.« Sanctus Gregorius Magnus lib. XII, epistola 30, in respons. ad decimam interrogationem Augustini: »Ad ejus vero concubitum vir ejus accedere non debet, quousque qui gignitur ablactetur. Prava autem consuetudo in conjugatorum moribus surrexit, ut mulieres filios quos gignunt nutrire contemnant, eosque aliis mulieribus ad nutriendum [Col. 1148B] tradant. Quod videlicet ex sola causa incontinentiae videtur inventum; quia dum se continere nolunt, despiciunt lactare quos gignunt. Hae itaque quae filios suos ex prava consuetudine aliis ad nutriendum tradunt, nisi purgationis tempus transierit, viris suis non debent admisceri.« Ergo juxta traditionem Patrum Theodorus censuit abstinendum esse ab amplexibus ante partum et post tempus purgationis. Unde postea Gregorius III definiit in suis Judiciis, c. 25: »Quod si quis fecerit, quadraginta dies poenitere.« Vide libros Poenitentiales antiquos in appendice libri Poenitentiae viri doctissimi J. Morini, ac praecipue Librum Poenitentialem Joannis Jejunatoris episcopi Constantinopolitani, et alterum Egberti Eboracensis archiepiscopi. Quibus addam quae selegi [Col. 1148C] ex veteri codice de poenis pro peccatis injungendis, et ex Poenitentiali magistri Roberti de Flamesbure.



Selecta ex veteri codice ms. viri clarissimi Wionis domini Herouvalli, de poenis pro peccatis injungendis.

A conceptione manifestata usque post natam sobolem vir contineat se ab uxore, id est tres menses. Uxor post natam sobolem abstineat se ab ecclesia, si filius est, dies 30, si filia, 40. Nam in tempore menstrui sanguinis, qui tunc nupserit, 30 dies poeniteat.



Selecta ex Poenitentiali ms. magistri Roberti de Flamesbure, lib. IV, cap. 6 et 14.

[Col. 1148D] Per singulos menses gravia atque torpentia mulierum corpora immundi sanguinis effusione relevantur. Quo tempore si vir coierit cum muliere, dicuntur corrupti secum trahere vitium seminis, ita ut leprosi et elephantici ex hac conceptione nascantur; et foeda in utroque corpore pravitate vel enormitate membrorum sanitas corrupta degeneret. Praecipitur ergo ut non solum in alienis mulieribus, sed in suis quoque, quibus videntur conjungi, certa concubitus norint tempora, quando coeundum sit, quando ab uxoribus sit abstinendum.« Et cap. 14: »Si qui coierit cum muliere in puerperio, decem dies poeniteat in pane et aqua.«



Si cujus uxor fornicata fuerit, licet dimittere eam et aliam accipere.
[Col. 1149A]

Omnino standum est disciplinae a Patribus concilii Tridentini praescriptae, quam optime expositam esse ab eminentissimo cardinali Pallavicino ostendit vir clarissimus Joannes Launoius in egregio libro de regia in matrimonium potestate. Quam porro disciplinam Patres antiquissimi, ii praesertim qui ne nubere quidem post mortem permittebant, procul dubio post divortium stricte observandam censuerunt, ut iisdem locis aperte declarant. Athenagoras in legatione pro Christianis: »Quare vel ut natus est unusquisque nostrum maneat, vel nuptiis copuletur unicis: secundae enim decorum quoddam adulterium sunt. Qui enim uxorem dimiserit, et alteram duxerit, [Col. 1149B] adulteratur, inquit Dominus noster: neque illam dimittere concedens, cujus delibata est pudicitia, neque alteram ducere. Nam qui prima uxore licet defuncta seipsum privat, adulter est, quanquam dissimulanter, et manum Dei transgreditur: quoniam a principio Deus virum unum et mulierem unam creavit, et carnem a carne, et unionem miscendi utriusque sexus separat.« Clemens Alexandrinus, lib. III Stromatum: »Qui potest capere, capiat. Nesciunt quid postquam de divortio esset locutus, cum quidam rogassent si sic sit causa uxoris, Non expedit homini uxorem ducere: tunc dixit Dominus, Non omnes capiunt verbum hoc, sed quibus datum est. Hoc autem qui rogabant, volebant scire an uxore damnata et ejecta propter fornicationem, concedat aliam [Col. 1149C] ducere.« Sancto Clementi Alexandrino adjungam B. Herman, cujus liber Pastoris ab ipso tantopere laudatus est, ut quodammodo suum fecisse merito dici possit. Sic vero huic quaestioni: Quid ergo, si permanserit in vitio suo mulier? Angelum respondentem exhibet libro II, mand. 4, et dixit: »Dimittat illam vir, et vir per se maneat. Quod si dimiserit mulierem suam, et aliam duxerit, et ipse moechatur.« Tertullianus, lib. de Monogamia, cap. 9: »Nobis etsi repudiemus, ne nubere quidem licebit. Video jam hinc ad Apostolum nos provocari, ad cujus sensum facilius perspiciendum, tanto instantius praeculcandum est mulierem magis defuncto merito teneri quominus alium virum admittat.« Unde N. Rigaltius vir cl. in hunc locum ista animadvertit: »Nobis, inquit, [Col. 1149D] paracleticis. Nam apud psychicos alias nuptias post divortium fuisse permissas innuit principio libri II ad Uxorem, his scilicet verbis: »Nunc ad secunda consilia convertemur, respectu humanae infirmitatis, quarumdam exemplis admonentibus, quae divortio, vel mariti excessu, oblata continentiae occasione, non modo abjecerunt opportunitatem tanti boni, sed ne in nubendo quidem disciplinae meminisse voluerunt, ut in Domino potissimum nuberent.« At quosdam rectores Ecclesiae contra legem Scripturae, illud permisisse asserit Origenes in Comment. Matth., p. 363, edit. Huet.: »Jam vero, inquit, Scripturae legem mulieri vivente viro nubere quidam Ecclesiae rectores permiserunt, agentes contra [Col. 1150A] id quod scriptum est, in quo sic habetur: Mulier alligata est quanto tempore vir ejus vivit; et contra illud: Igitur vivente viro mulier vocabitur adultera, si fuerit cum alio viro; non omnino tamen sine ratione: haec enim contra legem initio latam et scriptam, ad vitanda pejora alieno arbitrio morem gerentes, eos permisisse verisimile est.« Sic olim quidam episcopi permiserunt ob pejora vitanda post divortium nubere. Vide concil. Eliberitanum, can. 9; concilium Arelatense I, can. 10, prout legitur in collectione antiquissima codicis Herovalliani; concil. Laodic., c. 1, Lactantium, lib. VI de vero Cultu, cap. 23; sanctum Hilarium episcopum Pictaviensem, Comment. Matth., cap. VI; sanctum Basilium in epist. canonica ad Amphilochium, can. 9; sanctum [Col. 1150B] Epiphanium, haeres. LIX: »Sed suffert propter debilitatem: , ; Innocentium I in epist. 9, ad Probum; synodum sancti Patricii, can. 26; concilium Veneticum, can. 2. Quare eodem modo intelligi debent caetera quae sequuntur apud Theodorum de quaestionibus conjugiorum, cum paulo post dicat, melius est sic facere quam fornicari.«

Si vir dimiserit uxorem suam propter fornicationem. Et infra: Maritus si ipse se ipsum in furto, aut fornicatione servum facit, vel quocunque peccato, mulier si prius non habuit conjugium, habet potestatem post annum alterum accipere virum. Quidam Patres late vocabulum fornicationis acceperunt, ita ut existimarent gravissima crimina esse causam divortii legitimam. [Col. 1150C] Quapropter B. Hermas in libro Pastoris II, mandato 4, judicat propter idololatriam uxorem esse dimittendam: »Non solum, inquit, moechatio est illis qui carnem suam coinquinant, sed et is qui simulacrum facit, moechatur. Quod si in his factis perseverat, et poenitentiam non agit, recede ab illa, et noli convivere cum illa; alioquin, et tu particeps eris peccati ejus.« In eodem sensu sanctus Clemens Alexandrinus videtur dixisse libro III Stromatum, fornicationem tribus modis sumi apud Apostolum. De eadem quaestione tanquam de maxima difficultate fusius disputat Origenes in Comment. Matth., t. I, p. 365, editionis Huet. Sanctus tamen Epiphanius nihil de hac dubitat, haeres. LIX. »Aut propter aliam, inquit, causam.« Sed sanctus Augustinus, omnibus [Col. 1150D] utrobique consideratis, fatetur l. I Retractationum, cap. 19, hanc quaestionem esse latebrosissimam. »Sed, quam velit, inquit, Dominus intelligi fornicationem propter quam liceat dimittere uxorem, utrum eam quae damnatur in stupris, an illam de qua dicitur: Perdidisti omnem qui fornicatur abs te.« Et paulo post: »Sed quatenus intelligenda atque eliminanda sit haec fornicatio, et utrum etiam propter hanc liceat dimittere uxorem, latebrosissima quaestio est.« Tamen Patres concilii Vermeriensis, c. 5, dant viro licentiam penitus dimittendi uxorem propter consilium homicidii, quod dedit. »Si qua mulier mortem viri sui cum aliis hominibus consiliavit, et ipse vir ipsius hominem se defendendo [Col. 1151A] occiderit, et hoc probare potest, ille vir potest ipsam uxorem dimittere; et si voluerit, aliam accipiat.

Illa vero, si voluerit poenitere, alium accipiat virum. Concilium Triburiense, can. 41: »Si quis legitimam duxerit uxorem, et impediente quacunque domestica infirmitate, uxorium opus non valens implere cum illa: frater vero ejus, suadente diabolo, adamatus ab ipsa, clanculum eam humiliaverit, et violatam reddiderit: omnimodo separentur, et a neutro ulterius eadem mulier contingatur. Igitur conjugium, quod erat legitimum, fraterna commaculatione est pollutum: et quod erat licitum, illicitum est factum: et ut Hieronymus ait: »Mulier duorum fratrum non ascendat torum: si autem ascendit, [Col. 1151B] adulterium perpetrabit. Quia vero humana fragilitas proclivis est ad labendum, aliquo modo muniatur ad standum. Idcirco episcopus, considerata mentis eorum imbecillitate, post poenitentiam sua institutione peractam, si se continere non possint, legitimo consolentur matrimonio: ne, dum sperantur ad alta sublevari, corruant in coenum.« Sic vero Burchardus ex concilio Triburiensi, libro IX, can. 43: »Vir si duxerit uxorem concumbere cum ea non valens, et frater ejus clanculo eam vitiaverit, et gravidam reddiderit, separentur. Considerata autem imbecillitate, misericordia eis impartiatur ad conjugium tantum in Domino.« Et ex Poenitentiali Romano Burchardus, lib. XIX, cap. 4: »Si autem uxor tua hoc probare poterit, quod tua [Col. 1151C] culpa et tuo jussu, se renuente et reluctante, adulterata sit; si se continere non potest, nubat qui voluerit, tantum in Domino.« Quod omnes fere alii negant, et quidem Patres concilii Compendiensis can. 8: »Si quis homo habet mulierem legitimam, et frater ejus adulteravit cum ea, ille frater, vel illa femina, qui adulterium perpetraverunt, interim quo vivunt nunquam habeant conjugium. Ille cujus uxor fuit, si vult, potestatem habet accipere aliam.«

Mulieri non licet virum dimittere, licet sit fornicator. Basilius hoc judicavit. In epistola ad Amphilochium, can. 9: »Sin autem quod ipse vivat in fornicatione, non habemus hanc consuetudinem in ecclesiastica constitutione, sed etiam infidelis viri jussa est mulier non separari, sed remanere propter [Col. 1151D] incertitudinem eventus. Quid enim scis, mulier, an virum non sis servatura? Quare quae relinquit est adultera, si ad alium virum accesserit. Qui autem relinquitur, est dignus venia, et quae ei cohabitat, non ideo condemnatur.« Idem censet auctor apud Ambrosium Commentarii in Epist. ad Corinth. cap. VII. Quam inaequalitatem damnarunt alii Patres, ut Gregorius Nazianzenus in orat. 31: »Quid causae fuit, cur mulierem coerceret, marito autem indulgeret, eumque liberum relinqueret, etc. Hanc legem haudquaquam probo, hanc consuetudinem minime laudo: viri erant qui hanc legem sanxerunt.« Unde sanctus Epiphanius nullam admittit discrepantiam in haeresi LIX: [Col. 1152A] , . Sanctus Hieronymus in Epitaphio Fabiolae: »Quidquid viris jubetur, hoc consequenter redundat in feminas. Neque enim adultera uxor dimittenda est, et vir moechus tenendus. . . Aliae sunt leges Caesarum, aliae Christi; aliud Papinianus, aliud Paulus noster praecipit. Apud illos viris impudicitiae frena laxantur. . . Apud nos, quod non licet feminis, aeque non licet viris, et eadem servitus pari conditione censetur.« Et sanctus Augustinus postquam hanc quaestionem late fuseque tractavit, sic concludit in libro II de adulterinis Conjugiis, cap. 20: »Haec autem me de utroque sexu memineris dicere, sed maxime propter viros: qui propterea se feminis superiores esse arbitrantur, ne pudicitia pares esse [Col. 1152B] dignentur, in qua etiam praeire debuerunt, ut eos illae tanquam sua capita sequerentur.«

»Legitimum conjugium non licet separare sine consensu amborum. Sanctus Basilius libro Regularum fusius disput. aliter respondet interrogationi quae sic proponitur: Quomodo recipi debeant qui matrimonio juncti sunt? Responsio: Atque ii etiam qui matrimonio conjuncti, ad hujusmodi vitae genus accedunt percontandi sunt num consentiente altera parte hoc faciant, ex praecepto Apostoli. Vir enim, inquit ille, sui corporis potestatem non habet. Etsi hoc ita ab ipsis fieri compertum sit; tum multis adhibitis testibus admitti debet, qui accedit. Siquidem nihil est quod Dei jussis potius haberi debeat. Si vero dissidens altera pars, et assidue usque ex adverso cum [Col. 1152C] altera contendat, quod videlicet minus sollicita sit quomodo placeat Deo; hic ea convenit meminisse quae dicta sunt ab Apostolo: In pace autem vocavit nos Deus. Et sic parendum praecepto Domini qui dixit: Si quis venit ad me, et non odit patrem suum, et matrem, et uxorem, et filios et fratres, non potest esse meus discipulus. Neque enim est quod haberi antiquius debeat quam ut Dei jussis pareatur.« Sed dissentiunt alii Patres, et cum eis Theodorus sentit legitimum conjugium separari non posse sine consensu amborum. Sanctus Angustinus in epist. 46: »Vovenda talia non sunt a conjugatis, nisi ex consensu et voluntate communi. Etsi praepropere factum fuerit, magis est corrigenda temeritas, quam persolvenda promissio. Neque enim Deus exigit, si quis [Col. 1152D] ex alieno aliquid voverit, sed potius usurpare vetat alienum. Sanctus Gregorius Magnus lib. IX, ep. 39: »Si enim dicunt religionis causa conjugia debere dissolvi, sciendum est quia etsi lex humana hoc concessit, lex divina tamen prohibuit. Vide Egbertum Eboracensem in Excerpt., c. 119; concilium Vermeriense, can. 4; Concil. Compendiense, can. 3: »Mulier si sine commeatu viri sui velum in caput miserit, si viro placuerit, recipiat eam iterum ad conjugium.« Quae conveniunt cum eo quod Theodorus dicit cap. 18: »Vota quae maritus facit Deo sine consensu uxoris, stulta esse et importabilia, quae frangenda sunt.«

Potest tamen alter alteri licentiam dare accedere ad [Col. 1153A] servitutem Dei in monasterio et sibi nubere. Vide varias lectiones, in quibus hic locus refertur citatus et expositus ab Egberto et Reginone. Subjungit Theodorus, et tamen non est canonicum. Quod tamen non longo post tempore comprobavit concilium Compendiense, can. 13: »Si quis vir mulierem suam dimiserit, et dederit commeatum pro religionis causa intra monasterium deservire, aut foras monasterium dederit licentiam velare, sicut diximus, propter Deum, vir illius accipiat mulierem legitimam: similiter et mulier faciat: Georgius consensit.«

Diaconi autem relictae non licet. Concil. Toletanum I, cap. 18: »Si qua vidua episcopi, sive presbyteri, aut diaconi, maritum acceperit, nullus clericus, nulla religiosa cum ea convivium sumat, nunquam communicet, [Col. 1153B] morienti tantum ei sacramentum subveniat.« Concil. Aurelianense I, cap. 13: »Si se cuicunque mulier duplici conjugio presbyteri vel diaconi relicta conjunxerit, aut castigati separentur, aut certe, si in criminum intentione perstiterint, pari excommunicatione plectantur.« Concil. Epaonense, can. 32: Relicta presbyteri, sive diaconi, si cuicunque renupserit, eatenus ab Ecclesia depellatur, donec a conjunctione illicita separetur: marito quoque ejus simili usque ad correctionem severitatem plectendo.« Idem habet concilium Antisiodorense, c. 22; concil. Matisconense II, can. 14.

Sed ille infirmatus, seu illa infirmata. Si consensu amborum separentur, qui non potest se continere, quid ei agendum? Sic respondet Gregorius II, epist. [Col. 1153C] 13, ad Bonifacium episcopum, can. 2: »Nam quod proposuisti, quod si mulier infirmitate correpta non valuerit debitum viro reddere, quid ejus faciat conjugalis? Bonum esset si sic permaneret, ut abstinentiae vacaret. Sed quia hoc magnorum est, ille qui se non poterit continere, nubat magis: non tamen omnem subsidii opem subtrahat ab illa, quam infirmitas praepedit, et non detestabilis culpa excludit.« Egbertus Eboracensis in responsione ad interrogationem 13: »Nemo contra Evangelium, nemo contra Apostolum sine vindicta facit: idcirco consensum minime praebemus adulteris. Onera tamen quae sine periculo portari non possunt, nemini imponimus; ea vero quae Dei sunt mandata confidenter indicimus. Quem autem infirmitas implendi praepedit, [Col. 1153D] uno profecto multum reservamus judicio Dei. Igitur ne forte videamur silentio fovere adulteros, aut diabolus qui decipit adulteros de adulteris exsultet, ultoribus audi: Quod Deus conjunxit, homo non separet, et item: Qui potest capere capiat. Saepe namque temporum permutatione necessitas legem frangit. Quid enim fecit David quando esuriit? Et tamen sine peccato est. Ergo in ambiguis non est ferenda sententia, sed consilia necesse est periclitari pro salute aliorum; hac conditione interposita, ut ei qui se continentiae devovit, nullo modo concedatur secundas inire nuptias, vivente priore.« Concil. Compendiense, can. 16: »Si vir leprosus mulierem habeat sanam, si vult ei donare commeatum ut accipiat [Col. 1154A] virum, ipsa femina, si vult, accipiat: similiter et vir.« Sed cum Augustino pluribus in locis, et maxime lib. de Bono conjugali cap. 15 et lib. II de adulterinis Conjugiis, cap. 11. Patres concilii Aurelianensis II minime indulgent. Sic enim can. 11: »Contracta matrimonia accedente infirmitate nulla voluntatis contrarietate solvantur. Quod si qui ex conjugibus fecerint, noverint communione privandos.«

Mulier quae vovit post mortem viri, iterumque nupta. Sanctus Basilius testatur in epistola ad Amphilochium, can. 18, Patres erga lapsas virgines, quae vitam in honestate Domino professae erant, clementer se gessisse. »De lapsis, inquit, virginibus, quae vitam in honestate Domino professae sunt, sua pacta [Col. 1154B] conventa infirmarunt, Patres quidem clementer et leniter in eorum qui labuntur infirmitatem, se gerentes, esse admittendas censuerunt post annum, ad similitudinem digamorum decernentes.« Inter illos Patres, de quibus sanctus Basilius loquitur, annumerandus est sanctus Cyprianus, qui ita in epistola 62, ad Pomponium: »Quod si ex fide se Christo dicaverunt, pudice et caste sine ulla fabula perseverent, ita fortes et stabiles praemium virginitatis exspectent. Si autem perseverare nolunt, vel non possunt, melius est ut nubant quam in ignem delictis suis cadant.« Sed in hunc numerum recenseri praecipue debent Patres concilii Ancyrani, ad quorum verba sanctus Basilius videtur spectasse. Sic vero can. 19: »Quicunque virginitatem profitentes, professionem [Col. 1154C] suam irritam reddunt, ii bigamorum definitionem impleant.« At sanctus Basilius dicit, cum numerus virginum Deo dicatarum augeretur, et votum jam solemne esset et publicum, hanc priorem disciplinam esse immutandam. Quamobrem aliud se primum statuisse ita declarat can. 18: »Mihi, inquit, videtur quod quoniam Dei gratia procedens Ecclesia fit fortior, et ordo virginum augetur, est adhibendus animus rei quae per intelligentiam cernitur, et sententiae Scripturae, quae potest ex consequentia inveniri . . . . Virgo adulterae judicio subjicitur, si eum qui cum aliena muliere cohabitat, adulterum nominamus, eum non prius ad communionem admittentes, quam a peccato cessaverit: ita videlicet et in eo qui virginem habet, afficiemur.« Et jam sanxerat [Col. 1154D] can. 6 hujusmodi conjunctiones esse fornicationes quae, ut ait, pro matrimonio reputari non possunt, atque eas omnino esse divellendas. Cui sententiae suffragantur Patres concilii Valentini I, can. 2; Statuta Ecclesiae antiqua, can. 103: »Nam si adulterae conjuges reatu sunt viris suis obnoxiae, quanto magis viduae quae religiositatem mutaverunt, crimine adulterii notabuntur, si devotionem, quam Deo sponte non coacte obtulerunt, libidinosa corruperint voluptate, atque ad secundas nuptias transitum fecerint!« Concilium Toletanum I, can. 19; Siricius in epistola ad Himerium Tarraconensem, can. 6; sanctus Joannes Chrysostomus in lib. II ad Theododorum lapsum cum dicit: »Sed tibi jam non est integrum [Col. 1155A] jura connubii servare, coelesti enim sponso semel junctum, illum relinquere, et uxoris laqueis implicari, adulterii crimen incurrere est: quamvis millies hoc ipsum nuptias vocet, ego tamen et adulterio illud tanto pejus affirmo, quanto major ac melior mortalibus Deus.« Innocentius I, in epistola ad Victricium episcopum Rothomagensem, cap. 12, vocat quidem adulteras eas quae a sacerdote fuerant velatae. Sed cap. 13 statuit tantum ut quae in proposito virginali semper manere promiserunt, et quae necdum sacro velamine tectae sunt, si nupserint, poenitentiam aliquanto tempore debeant peragere. Idem statuunt antiqui canones Romanorum quos vir cl. J. Sirmondus subjecit epistolis Innocentii I. Vide can. 1 et 2. Sed hanc quaestionem [Col. 1155B] mirifice tractat sanctus Augustinus lib. de Bono viduitatis, cui videtur non satis acute ac diligenter considerare quid dicant, qui hoc objicerent argumentum: »Si viro suo vivo, quae alteri nubit, adultera est, sicut ipse Dominus in Evangelio definit: Vivo ergo Christo, cui mors ultra non dominatur, quae conjugium ejus elegerat, si homini nubit, adultera est. Qui hoc dicunt, inquit sanctus Augustinus, acute quidem moventur, sed parum attendunt hanc argumentationem, quanta rerum sequatur absurditas. Cum enim laudabiliter etiam vivente viro ex ejus consensu continentiam femina Christo voveat, jam secundum istorum rationem nulla hoc facere debet, ne ipsum Christum, quod sentire nefas est, adulterum faciat, cui vivente viro [Col. 1155C] nubit, etc.« Vide post sanctum Augustinum sanctum Leonem in responsionibus ad inquisitionem 15 Rustici Narbonensis; concilium Arausicanum I, can. 24-28; synodum sancti Patricii, can. 17; concilium Chalcedonense, can. 16; concilium Arelatense II, can 51; concilium Andegavense, can. 5; concilium Turonicum I, can. 6, ex c. 7; concilii Arelatensis IV apud Ivonem libro III, et Grat. XXVII, q. 1; Symmachum papam in epistola 7, ad Caesarium episcopum Arelatensem, can. 4 et 5; concilium Parisiense III, can. 5; concilium Turonense II, can. 15 et 20, ubi plures canones supra citati referuntur.

Ergo unam licentiam dedit Theodorus. Sic Theodorus se ipsum citat cap. 12: »Theodorus dicit: Nos vero per misericordiam, etc.« Et in concilio [Col. 1155D] Herutfordiensi, apud Bedam lib. Hist. IV, cap. 3, et apud Burchardum, lib. XVII, c. 39.

Ipse episcopus habet potestatem mutare. Maxime si votum est aut ineptum, aut noxium. Sanctus Basilius de votis ineptis, in ep. ad Amphilochium can. 28: »Illud quidem mihi visum est ridiculum, vovere aliquem a carnibus suillis abstinere. Quamobrem dignare eos docere ut ab ineptis votis et promissis abstineant, usum quidem esse indifferentem permitte. Nulla enim Dei creatura est rejicienda, quae cum gratiarum actione accipitur. Quare votum est ridiculum, abstinentia non est necessaria.« Sic sanctus Basilius hortatur Amphilochium episcopum ut mutet et solvat vota ista inepta et ridicula. De [Col. 1156A] votis vero noxiis ita sanctus Ambrosius lib. I Officiorum, cap. 50: »Est etiam contra officium nonnunquam solvere promissum, sacramentum custodire ut Herodes.« Vide supra.

Ergo cujus uxor infidelis et gentilis et non potest converti, demutetur. Sanctus Ambrosius, lib. VIII in Luc., cap. 16: »Caeteris, inquit, ego dico, non Dominus; si quis frater infidelem habet uxorem, etc. Itaque ubi est impar conjugium, lex Dei non est.« Et addidit: »Quod si infidelis discedit, discedat, etc.« Sanctus Augustinus, lib. I de adulterinis Conjugiis, cap. 13: »Quia enim conjux fidelis relinquere conjugem licite potuit infidelem, ideo fieri hoc non Dominus, sed Apostolus prohibet. Quod enim Dominus prohibet, fieri omnino non licet, etc. Tibi [Col. 1156B] autem videtur infideles quoque dimitti a fidelibus non licere, quia hoc vetat Apostolus: cum ego dicam licere, quia hoc non vetat Dominus: non tamen expedire, quia hoc ut non fiat monet Apostolus: qui reddit etiam rationem cur fieri non expediat, quamvis liceat.« Auctor Commentar. ep. I ad Cor., cap. VII, apud Ambrosium: »Propositum religionis custodit praecipiendo ne Christiani relinquant conjugia: sed si infidelis odio Dei discedit, fidelis non erit reus dissoluti matrimonii, etc. Non enim ratum est matrimonium quod sine Dei devotione est, ac per hoc non est peccatum ei qui dimittitur propter Deum, si alii se junxerit. Contumelia enim Creatoris solvit jus matrimonii circa eum qui relinquitur, ne accusetur alii copulatus.«

[Col. 1156C] Si mulier discesserit a viro suo despiciens eum, et nolens revertere . . . aliam accipere liceat uxorem. Quod idem habent Excerptiones Egberti Eborac. archiepiscopi, c. 122; concilium Vermeriense, can. 11: »Si quis necessitate inevitabili cogente in alium ducatum seu provinciam fugerit, aut seniorem suum, cui fidem mentiri non poterat, secutus fuerit, et uxor ejus, cum valet et potest, amore parentum aut rerum suarum, eum sequi noluerit, ipsa omni tempore, quandiu vir ejus, quem secuta non fuit, vivit, semper innupta permaneat. Nam ille vir ejus qui necessitate cogente in alium locum fugit, si se abstinere non potest, aliam uxorem cum poenitentia potest accipere.« Ratio quam affert Egbertus Eboracensis can. supracitato, illa est: »Cum consensu episcopi, [Col. 1156D] inquit, ipse aliam accipiat uxorem, si continens esse non poterit, et poeniteat tres annos, vel etiam quandiu vixerit, quia juxta sententiam Domini moechus comprobatur.«

Si in captivitate per vim ducta redimi non potest, post annum alteram accipere. Quod confirmant Excerptiones Egberti Eboracensis, can. 122; sed ab hoc dissentiunt plures Patres. Sanctus Basilius in epistola canonica ad Amphilochium, c. 31; Theophilus Alexandrinus in Responsion. ad interrogat. 15; sanctus Augustin., lib. II de adulterinis Conjugiis; concilium Aurelianense II, can. 11.

Posteriorem dimittat. Innocentius I in epist. ad Probum: »Cum enim, inquit, in captivitate praedicta [Col. 1157A] Ursa mulier teneretur, aliud conjugium cum restituta Fortunius memoratus inisse cognoscitur. Sed favore Domini, reversa Ursa nos adiit, et nullo diffitente, uxorem se memorati esse perdocuit. Qua de re, domine fili, merito illustris, statuimus, fide catholica suffragante, illud esse conjugium quod primitus erat gratia divina fundatum: conventumque secundae mulieris, priore superstite, nec divortio ejecta, nullo pacto posse esse legitimum.« Cui responsioni favet Leo I in epist. ad Nicetam episcopum Aquileiensem, cap. 1-4.

In tertia propinquitate carnis. Hunc locum Rabanus in epistola ad Humbertum episcopum praeclare exponit his verbis: »Similiter et in Theodori archiepiscopi gestis Anglorum capitulis, quae de necessariis [Col. 1157B] conscripsit rebus, invenimus quod in tertia propinquitate carnis secundum Graecos liceat nubere, in quinta secundum Romanos. Qui tamen conjugia in tertia propinquitate facta non solverent, si antea ab inscientibus comparata fuissent, aequaliterque conjungeretur vir in matrimonio his qui sibi consanguinei sunt, et uxoris suae consanguineis post mortem uxoris, etc. Igitur quia a mea parvitate voluisti quid sentirem de hac re, tibi rescribi, propter fragilitatem praesentis temporis reor hoc quod Theodorus episcopus, inter Gregorium et Isidorum medius incedens, in suis capitulis definivit magis sequendum, ut quinta generatione jam licitum connubium fiat: quia non lex divina huic contradicit, nec etiam sanctorum Patrum dicta hoc prohibent. Si autem et in [Col. 1157C] quinta ab insciis fuerit copula peracta, melius mihi videtur, ut cum poenitentiae humilitatione, si se uxoratus continere non vult, Deo satisfaciat.« Vide Reginonem lib. II de ecclesiasticis Disciplinis, cap. 200. Sed praesertim consule Hugonem de Sancto Victore in lib. II Sacramentorum parte XI, ubi eamdem quaestionem probat plurimis Patrum, pontificum Romanorum et aliorum testimoniis, quibus addi potest quod docet in suo Poenitentiali magister Robertus de Flamesbure.



Excerpta ex Poenitentiali magistri Roberti de Flamesbure, lib. II.

Cognatio impedit et dirimit matrimonium, non in linea ascendente vel descendente, quae eadem est in infinitum, quia si hodie viveret Adam, cum nulla [Col. 1157D] posset contrahere. In linea vero transversa, etiam in septimo gradu dirimitur matrimonium. Dispensari tamen potest, sed a solo papa: et tantum ultra tertium gradum, quia in lege inhibetur contractus in primo, secundo et tertio gradu. Papa autem contra legem et Evangelium, ut superius dictum est, dispensare non potest.

Lavet se antequam intret in ecclesiam. Gregorius I in responsione 10 ad interrogationem Augusti: »Vir autem cum propria conjuge dormiens, nisi lotus aqua intrare ecclesiam non debet, sed neque lotus intrare statim debet, etc.« Et paulo post declarat Romanorum esse usum ab antiquioribus acceptum. »Romanorum tamen semper ab antiquioribus usus fuit, post [Col. 1158A] admistionem propriae conjugis, et lavacri purificationem quaerere, et ab ingressu ecclesiae paululum reverenter abstinere: nec haec dicentes deputamus culpam esse conjugium: sed quia ipsa licita commistio conjugum sine voluptate carnis fieri non potest, a sacri loci ingressu abstinendum est, quia voluptas ipsa esse sine culpa nullatenus potest.«

Et postea dixerit mulier de viro suo non posse. Vide concilium Vermeriense, can. 17; concilium Compendiense, can. 17; epistolam Rabani ad Heribaldum, c. 29: »Quod autem interrogasti de his qui matrimonio juncti sunt et coire non possunt, an ille aliam vel illa alium ducere possit. Quibus scriptum est: Vir et mulier si se conjunxerint, et postea [Col. 1158B] dixerit mulier de viro quod non possit coire cum eo, si potest probare per justum judicium quod verum sit, accipiat alium.« Vide Reginon., lib. II de ecclesiasticis Disciplinis, cap. 242; lib. VI Capitular., c. 55.

Puellam desponsatam non licet parentibus dare alii viro. Concil. Eliberitanum, c. 54: »Si qui parentes fidem fregerint sponsaliorum, triennii tempore abstineantur. Si tamen iidem sponsus vel sponsa in gravi crimine fuerint deprehensi, excusati erunt parentes: si in eisdem fuerit vitium, et polluerint se, superior sententia servetur:« Siricius papa hujusce rei istam rationem profert in ep. ad Himerium Tarraconensem, can. 4: »De conjugali autem violatione requisisti, si desponsatam alii puellam alter [Col. 1158C] in matrimonium possit accipere. Hoc ne fiat omnibus modis inhibemus: quia illa benedictio quam nupturae sacerdos imponit, apud fideles cujusdam sacrilegii instar est, si ulla transgressione violetur.«

Illa autem si non vult habitare cum eo viro cui est desponsata, reddatur ei pecunia quam dedit, et tertia pars addatur. Tamen sanctus Gregorius Magnus docet lib. VI, ep. 20, desponsatam in monasterio conversam nullo damno multandam. »Quia, inquit, decreta legalia desponsatam, si converti voluerit, nullo omnino censuerunt damno multari in codice de episcopis et clericis, lege 36, quid nostrae mansuetudini religionis contrarium esse visum est.«

Puer usque ad quindecim annos sit . . . tunc se ipsum potest monachum facere: puella vero sexdecim, [Col. 1158D] vel septemdecim. Sanctus Basilius in epist. ad Amphilochium, can. 18: »Professiones autem ab eo tempore judicamus, quo aetas rationis complementum habuerit. Non enim pueriles voces omnino in his esse ratas existimare oportet: sed eam quae supra sexdecim vel septemdecim annos nata fuerit, rationisque compos et diu examinata probataque perseveraverit, et ut admittatur precibus contendit, tum oportet in sacrarum virginum catalogum referri, ejusque confessionem comprobare, et illius infirmationem inexorabiliter punire. Multas enim parentes et fratres offerunt, et quidam eorum qui eas cognatione attingunt, ante aetatem non ex se ipsis ad coelibatum incitatas, sed aliquid quod ad victum [Col. 1159A] suum pertinet procurantes, quas non facile admittere oportet, donec aperte propriam suam sententiam perscrutati fuerimus.« Qui canon citatur a concilio Quinisexto, can. 40. Sanctus Ambrosius, lib. III de Virginibus: »Aiunt etiam plerique maturioris aetatis virgines esse velandas. Neque ego ab uno, sacerdotalis esse cautionis debere, ut non temere puella veletur. Spectet plane, spectet aetatem sacerdos, sed fidei vel pudoris; spectet et maturitatem verecundiae; examinet gravitatis canitiem, morum senectam, pudicitiae annos, animos castitatis. Tamen deinde si matris tuta custodia, comitum sobria sedulitas; si haec praesto sunt, non deest virgini longaeva canities; si haec desunt, differatur puella potius moribus quam annis. Non ergo aetas [Col. 1159B] rejicitur florentior, sed animus examinatur.« Concilium Caesaraugustanum, c. 8: »Item lectum est, non velandas esse virgines quae se Deo voverint, nisi quadraginta annorum probata aetate, quam sacerdos comprobaverit. Ab universis episcopis dictum est, Placet.« Concilium III Carthaginense, can. 3: »Item placuit ut ante viginti quinque annos nec diaconi ordinentur, nec virgines consecrentur.« Concil. Milevitanum II, c. 26: »Item placuit ut quicunque episcoporum, necessitate periclitantis pudicitiae virginalis (cum vel petitor potens, vel raptor aliquis formidatur, vel si etiam aliquo mortis scrupulo periculoso compuncta fuerit, ne non velata moriatur, aut exigentibus parentibus, aut his ad quorum curam pertinet), velaverit virginem, seu velavit intra [Col. 1159C] viginti quinque annos aetatis, non ei obsit concilium, quod de isto annorum numero constitutum est.« Qui canon refertur in integro codice Ecclesiae Africanae, can. 126. Concilium Agathense, can. 19: »Sanctimoniales, quamlibet vita earum et mores probati sint, ante annum aetatis suae quadragesimum non velentur.« Sanctus Gregorius in lib. III, ep. 11: »Nullam igitur fraternitas tua, nisi sexagenariam virginem, cujus aetas hoc atque mores exegerint, velari permittat.« Ex quibus omnibus manifeste colligi potest de hujusmodi rebus pro variis circumstantiis religiose esse judicandum; at maxime cavendum ne infantulae aetatis puellulae velentur, antequam illae eligere sciant quid velint, ut praecipiunt Caroli Magni ecclesiastica Capitula, cap. 14, et Ludovici Pii imperatoris [Col. 1159D] Capitulare 1, cap. 26, ubi quidam canones supra citati referuntur.

Post autem hanc aetatem patri non licet filiam suam contra ejus voluntatem in matrimonium dare. Ergo ante hanc aetatem licebat. Quam disciplinam videtur indicare Theodoretus, qui sic exponit illa verba epistolae I ad Corinth.: »Si quis autem turpem se videri existimat super virgine sua, quod sit superadulta, et ita oportet fieri, quod vult faciat: non peccat, si nubat. Qui vero, inquit, coelibatum dedecori ducit, et ea de causa vult filiam marito jungere, faciat quod videtur.« Sed aliter exponunt alii. Hilarius diaconus in Epistolam ad Corinth. I, cap. VII: »Si ergo aliqua in desiderio [Col. 1160A] nuptiarum est, jam matura ad usum, melius esse ut secundum concessam legem publice nubat, quam occulte turpiter agat istud, et erubescatur illa, etc.« Et paulo post: »Hoc dicit, ut qui virginem habet cui animus ad nuptias non est, servet illam: nec illi ingerat fomitem nuptiarum, quam videt nubendi voluntatem non habere. Beneficia enim si praestanda sunt, quanto magis minime auferenda.« Sanctus Hieronymus in eadem verba: »Hoc loco non parentes dicit virginum filiarum: neque enim potestatis illorum potest esse propositum alienae continentiae: sed unumquemque habere propriae carnis arbitrium eam incorruptam servare, etc., ille firmus statuit, cujus puellae consensus patris firmaverit voluntatem.« Synodus sancti Patricii, can. [Col. 1160B] 27: Quod vult pater, faciat virgo, quia caput mulieris vir. Sed requirenda est a patre voluntas virginis, dum Deus reliquit hominem in manu consilii sui.«



CAPUT XII. De servis et ancillis.

Si non potest redimi quae in servitio est, libero licet ingenuam conjungere. Concil. Vermeriense, can. 6: »Si quis ingenuus homo ancillam uxorem acceperit pro ingenua, si ipsa femina postea fuerit inservita, si redimi non potest, si ita voluerit, liceat ei aliam accipere. Similiter et mulier ingenua si servum accipiat pro ingenuo, et postea pro qualicunque causa inservitus fuerit; nisi pro inopia, fame cogente, se vendiderit, et ipsa hoc consenserit, et de pretio viri sui a fame liberata fuerit; [Col. 1160C] si voluerit, potest eum dimittere, et si se continere non potest, alium ducere. Similiter et de muliere si se vendiderit, et vir ejus ita consenserit, taliter potest stare, si se separaverint. Poenitentia tamen amborum necessaria est. Nam qui de pretio paris sui de tali necessitate liberatus fuerit, in tali conjugio debet permanere, et non separari. Concil. Compendiense, can. 5: »Si Francus homo accepit mulierem, et sperat quod ingenua sit, et postea invenit quod non est ingenua, dimittat eam si vult, et accipiat aliam.

Liber est ex ea generatus. Etenim juxta Justiniani Instit. lib. I, titul. 4: »Sufficit liberam fuisse matrem eo tempore quo nascitur, licet ancilla conceperit.« Leges, quantum fieri potest, juri naturali [Col. 1160D] favent, quia ut dicitur titulo 2, »jure naturali omnes homines ab initio liberi nascebantur.« Et titulo 3 ita definitur servitus: »Est constitutio juris gentium, qua quis domino contra naturam subjicitur.« Unde contrarium non recte legitur in cap. 74 quod sic a R. D. Luca Acherio editum est: »qui generatus est, servus.«



CAPUT XIII. De diversis Quaestionibus.

Jejunia legitima . . . ante Natale Domini. Vide Egberti Eboracensis archiepiscopi Dialogum, qui in responsione ad interrogationem 16 testatur a temporibus Vitaliani papae et Theodori inolevisse in Ecclesia Anglorum hanc consuetudinem. »Nam haec, inquit [Col. 1161A] (Deo gratias) a temporibus Vitaliani papae et Theodori Dorobernensis archiepiscopi inolevit in Ecclesia Anglorum consuetudo, et quasi legitima tenebatur, ut non solum clerici in monasteriis, sed etiam laici cum conjugibus et familiis suis ad confessores suos pervenirent, et se fletibus a carnalis concupiscentiae consortio his duodecim diebus cum eleemosynarum largitione mundarent; quatenus puriores Dominicae communionis perceptionem in Natale Domini perciperent; praeter haec namque constituta jejunia, quarta et sexta feria propter passionem Christi, et sabbato, propter quod ipso die jacuit in sepulcro plerique jejunaverunt.«

Servo Dei nullatenus licet pugnare, multorum licet sit consilio servorum Dei. Rectius sane quam [Col. 1161B] quod habet capit. 42, a R. D. Luca Acherio sic editum: »Clericis nullatenus pugnare licet, nisi in multitudine, aut consilio servorum Dei.« Quae lectio omnino pugnat canonibus conciliorum, tam quae praecedunt, quam quae subsequuntur. Concil. Chalcedonense, c. 7: »Eos qui in clero semel ordinati sunt, et itidem monachos, statuimus nec ad militarem expeditionem, nec ad saecularem dignitatem posse venire. Qui autem hoc audent, et non poenitentia ducti ad id revertuntur, quod propter Deum prius elegerant, anathematizari.« Concil. Andegavense, can. 7: »Clerici quoque, qui relicto clero se ad saecularem militiam et ad laicos contulerint, non injuste ab Ecclesia, quam reliquerunt, amoventur.« Concil. Toletanum IV, c. 4: »Clerici [Col. 1161C] in quacunque seditione arma volentes sumpserint, vel sumpserunt, reperti, amisso ordinis sui gradu in monasterium poenitentiae contradantur.« Concil. Germanicum I, c. 2: »Servis Dei per omnia armaturam portare, vel pugnare, aut in exercitum et in hostem pergere omnino prohibuimus.« Synodus Metensis, can. 16: »Ut arma clerici non portent.« Caroli Magni capitula ecclesiastica, cap. 4: »Secunda vice propter ampliorem observantiam apostolica auctoritate, et multorum episcoporum admonitione instructi, sanctorumque canonum regulis edocti, consultu videlicet omnium nobilium nostrorum, nosmetipsos corrigentes, posterisque nostris exemplum dantes, volumus ut nullus sacerdos [Col. 1161D] in hostem pergat, etc.« Et paulo post: »Hi vero nec arma ferant, nec ad pugnam pergant, nec effusores sanguinum, vel agitatores fiant: sed tantum sanctorum pignora et sacra ministeria ferant, et orationibus pro viribus insistant, ut populus qui pugnare debet, auxiliante Domino, victor existat, et non sit sacerdos sicut et populus.« Si Carolus Magnus dicat se canonum regulis edoctum seipsum corrigere quod jussisset contra ipsos, ut sacerdotes pugnarent, quomodo Theodorus, canonum regulis addictissimus, potuisset statuere licere clericis pugnare cum consilio multorum servorum Dei. Denique ex capitulis Heraldi Turonensis manifestum est, ita deponi, ut nec laicam communionem habeant, c. 50: »Ut presbyteri et diaconi, si in [Col. 1162A] bella cum armis processerint, ita deponantur, ut nec laicam communionem habeant.« Ergo legi debet sicut habent duo codices Poenitentialis Theodori: »Servo Dei nullatenus licet pugnare, multorum licet sit consilio servorum Dei.«

Infantem pro infante potest dari ad monasterium Deo. Infantes perpetuae virginitati dicare hoc satis esse antiquum in Ecclesia declarat exemplum, quod Sulpitius Severus refert in Historia sancti Martini, cap. 20: »Quae res, inquit, apud Arborium in tantum valuit, ut statim puellam Deo voverit, et perpetuae virginitati dicarit, etc.« Sanctus Augustinus, lib. de Quantitate animae, cap. 36: »Jam vero etiam puerorum infantium consecrationes quantum prosint, obscurissima quaestio [Col. 1162B] est, nonnihil tamen prodesse credendum est. Inveniet hoc ratio, cum quaeri oportuerit: quanquam et alia multa jam diu quaerenda tibi potius quam cognoscenda protulerim. Quod fiet utilissime, si duce pietate requirantur.« Post sanctum Basilium Theodorus judicabat hujusmodi consecrationes facile solvi. Sic enim cap. 120 Basilius judicavit pueris licentiam nubere ante sexdecim annos, si abstinere non potuerint, quamvis monachi fuissent. Vide quoque quod retulimus supra.

De mortuo autem Dei solius est notitia. Anastasius II, in epist. 1, ad Anastasium Augustum, cap. 2: »Itaque monente nos beatissimo Paulo apostolo, ne quod sit in hoc offendiculum in Ecclesia, dum, quod facere non possumus, de his qui jam transierunt, [Col. 1162C] judicare conemur, observandum esse tranquillitas tua cognoscat. Ait enim de his qui de rebus ad Deum solum pertinentibus judicare praesumunt: Nemo enim nostrum sibi vivit, et nemo sibi moritur, etc.« Alia Patrum testimonia de hac re legere est in constituto Vigilii papae de tribus Capitulis. Sed de eadem quaestione plurimum a Patribus synodi Constantinopolitanae II discussa. Vide epistolam imperatoris Justiniani ad synodum II Constantinopolitanam; Cyrilli epist. ad sanctum Proclum; Procli epist. ad Joannem Antiochenum; Collationem VIII concilii Constantinopolitani II; Pelagii II epistolam ad Eliam Aquileiensem et alios Istriae episcopos, et Justiniani imperatoris edictum adversus tria Capitula.



CAPUT XIV. De reconciliatione.
[Col. 1162D]

Romani reconciliant hominem intra absidem. Concilium Carthag. II, can. 32: »Cujuscunque autem poenitentis publicum et vulgatissimum crimen est, quod universa Ecclesia noverit, ante absidem manus ei imponatur.« Cum Theodorus dicat, intra absidem, necesse est absidem non solum interpretari de sede et throno episcopi, sed potius de spatio illo quod propinquum est arae majori, et cancellis separatum est a reliqua ecclesia: sicut erudite animadvertit Stephanus Baluzius in suis notis ad Reginonem, et probat testimonio Anastasii in Vita Leonis III.




[Col. 1163]
THEODORI SANCTISSIMI AC DOCTISSIMI ARCHIEPISCOPI CANTUARIENSIS DOCTRINA DE POENITENTIA Ab omni novitatis suspicione vindicata.

[Col. 1163A] Joannes Morinus, vir doctissimus, lib. X Poenitentiae, cap. 17, Theodorum tanquam novatorem ecclesiasticae disciplinae de poenitentia sic exhibet: »Hoc concesso, inquit, prima istius moris fundamenta jacta sunt in Anglia versus annum 680, illoque Theodorus, homo Graecus, qui primus aperte morem sustulit publice de criminibus occultis poenitendi, etc.« Quem morem quam plurimis conciliorum canonibus sancitum esse profitetur lib. V, cap. 9, his verbis: »Tot sunt hujus antiquae praxis argumenta, quot fere canones ante mille annos in criminum reos conditi.« Idem affirmat ipse Morinus quibusdam aliis argumentis, quae suo loco examinanda sunt. Sed ad probandum nequidem a Theodoro potuisse hac in re aliquid novi contra canones [Col. 1163B] introduci, tria prius ostendam: 1. Patres plane negare, hunc morem fuisse Ecclesiae decreto sancitum, publice de peccatis occultis poenitendi; 2. eosdem affirmare de peccatis occultis morem Ecclesiae fuisse secreto poenitendi; 3. poenitentiam publicam pro publicis tantum criminibus ab Ecclesia fuisse statutam.



CAPUT PRIMUM. Patres negant morem fuisse Ecclesiae decreto sancitum de peccatis occultis publice poenitendi.

Origenes in Levitic. cap. III, homil. 3: »Vis autem scire quia consentiant haec etiam evangelicis praeceptis? Ipse Dominus dicit: »Si videris fratrem tuum peccare, argue eum inter te et ipsum solum. Si [Col. 1163C] te audierit, lucratus es fratrem tuum. Quod si te non audierit, adhibe tecum alios duos, vel tres. Quod si nec ipsos audierit, dic Ecclesiae. Si vero nec Ecclesiam audierit, sit tibi sicut ethnicus et publicanus.« Sed evangelicum praeceptum in eo perfectius datum est, quod indicandi peccatum modum disciplinamque constituit. Non vult enim te, si forte peccatum videris fratris tui, continuo evolare ad publicum, et proclamare passim, ac divulgare aliena peccata: quod esset utique non corrigentis, sed potius infamantis. Solus, inquit, inter te et ipsum solum corripe eum. Ubi enim servare sibi mysterium viderit ille qui peccaverit, servabit et ipse emendationis pudorem. Si vero diffamari se videat, illico ad denegandi impudentiam convertetur: et non solum non emendaveris peccatum, sed et duplicaveris. Disce ergo ex Evangeliis ordinem. Primo, inquit, solus inter te et ipsum; secundo adhibe tecum alios duos, [Col. 1164A] vel tres. Quare duos, vel tres? In ore enim, inquit, duorum vel trium testium stabit omne verbum. Quoniam quidem tertio correptionem mandat ad Ecclesiam deferendam, secundo vult duos, vel tres testes adhiberi: quibus praesentibus correptus, si emendare se non vult, cum ad Ecclesiam delatum fuerit ejus peccatum, possit duobus adhibitis testibus confutari.« Quot dogmata, tot argumenta, quibus Origenes aperte negat morem fuisse Ecclesiae publice de peccatis occultis poenitendi. 1. Evangelicum praeceptum dicit in eo perfectius datum esse, quod indicandi peccatum modum disciplinamque constituit. Atqui liquet, hunc modum indicandi peccata disciplinamque prorsus evertere poenitentiam publicam pro peccatis occultis; 2. affirmat Christum [Col. 1164B] evangelico praecepto prohibere ne divulgentur peccata occulta: Quid vero magis evulgat peccata occulta, quam poenitentia publica, quae idcirco a Patribus exomologesis vocatur? Quamvis enim a confessione publica distinguant poenitentiam publicam: illa tamen in publicum adeo proferebat reum; ut tunc temporis cuique liceret judicare aut homicidii aut adulterii aut idololatriae labe pollutum esse; 3. asserit hoc esse utique non corrigentis, sed potius infamantis; sed quis crederet temporibus Origenis morem fuisse Ecclesiae, non corrigendi peccatores, sed potius infamandi: aut saltem illud credidisse Origenem? 4. »Ubi, inquit Origenes, servare sibi mysterium viderit ille qui peccaverit, servabit et ipse emendationis pudorem: porro ubinam illud mysterium [Col. 1164C] peccatorum? Quisnam emendationis pudor, quem servat poenitentia publica?« 5. Origenes profitetur, non servato mysterio peccatorum, neque emendationis pudore, ad impudentiam converti peccatorem: Hoc igitur modo »non solum, inquit, non emendaveris peccatum, sed et duplicaveris.« 6. Denique proponit ordinem charitatis a Christo in Evangeliis praescriptum, ut qui de peccato occulto ab uno correptus se emendat, a duobus non debeat corripi: si a duobus, et quidem a tribus correptus sese emendet, non debet apud Ecclesiam accusari, neque ab ecclesia ejici, nec proinde poenitentia publica plecti. Unde constat Origenem pluribus argumentis negare morem fuisse Ecclesiae publice de peccatis occultis poenitendi.

Origenes, in Comment. Matth., edit. Huet., tom. I, p. 335. »Postquam verba haec: Lucratus eris fratrem, ad eum solummodo qui obtemperavit pertinere [Col. 1165A] declaravit, verbum non idem pro eo amplius repetiit qui bis terve objurgatus fuerit, etc. »Si autem te non audierit, adhibe tecum adhuc unum, vel duos, ut in ore duorum vel trium testium stet omne verbum. Quid ergo bis objurgato continget, postquam in ore duorum, vel trium testium steterit omne verbum, nobis cogitandum relinquit: et rursum: Quod si non audierit eos, testes videlicet ante adhibitos, dic, inquit, Ecclesiae: nec adjecit quid fiet si Ecclesiam non audierit, sed docuit pro ethnico hunc deinceps et publicano ab eo habendum esse qui ter illum arguerit, nec fuerit auditus, si Ecclesiae morem non gesserit.« Si haec verba, lucratus eris fratrem, ad eum pertineant qui obtemperavit; nec ille debeat apud Ecclesiam accusari, neque ab Ecclesia ejici: [Col. 1165B] manifestum est Origenem hac expositione penitus negare morem fuisse Ecclesiae publice de peccatis occultis poenitendi.

Vetus auctor Constitutionum apostolicarum, quarum Eusebius meminit lib. III Hist. eccles., cap. 25, disciplinam Ecclesiae a Christo institutam sic refert lib. II, cap. 37: »Tu igitur considera eum qui accusatus est, sapienter animadvertens quae ejus vita sit, et qualis, et si repereris accusatorem dicere verum, fac ut Dominus faciendum esse docuit, conveni accusatum seorsum, et argue eum nemine praesente, ut eum poeniteat: si autem non paruerit, adhibito uno aut altero, indica ei erratum, monens eum adhibitis mansuetudine et disciplina, quoniam in corde bono requiescit sapientia, in corde autem insipientium [Col. 1165C] dignoscitur.« Et cap. 38: »Si igitur vobis tribus crediderit, bene habet; sin aliquis durus obstinatusque erit, dic Ecclesiae: hanc si contempserit, neque audire voluerit, sit tibi ut ethnicus et publicanus, et ne eum ad Ecclesiam tanquam Christianum admittas, imo tanquam publicanum devita.« Peccator ab uno seorsum corripiendus est, nemine alio praesente: et si non paruerit, adhibentur duo aut tres, quibus si crediderit, res bene se habet; non necesse est illum apud Ecclesiam accusare, neque ab Ecclesia ejicere, nisi postea durus et obstinatus effectus crimen publicum reddat. Illa est Ecclesiae disciplina, quam quis non potest ita proponere, quin aperte neget morem fuisse Ecclesiae publice de peccatis occultis poenitendi.

[Col. 1165D] Hilarius Pictavorum episcopus in Comment. Matth., canone 18: »Quod si peccaverit in te frater tuus, vade et corripe eum, etc. Eum ordinem continendae charitatis nobis Dominus imposuit, quem ipse in conservando Israel tenuerat: Jubet enim peccantem fratrem ab eo solo in quem peccaverit, corripi atque objurgari. Ipse enim sacrificantem diis alienis populum Judaicum, majestatis suae adventu, et toto praesentis potestatis terrore corripuit: tum cum idem populus Dei propinquantis adventum, extra montem licet positus, ferre non potuit in obedientiam, unum atque duos jussit adhiberi, ut in ore duum testium fides verbi ac veritas maneat. Quia insolenti Israel lex et prophetae et Joannes est missus, testibusque [Col. 1166A] istis ut peccare desineret, conventus est. Tertio ipso Domini adventu, tanquam coetu Ecclesiae inspectantis admonitus est: frustraque habitis his objurgationibus, publicani aut ethnici vilitate negligitur. Ad terrorem autem metus maximi, quo in praesens omnes continerentur, immobile severitatis apostolicae judicium praemisit: ut quos in terris ligaverint, id est, peccatorum nodis innexos reliquerint, et quos solverint, confessione videlicet veniae, receperint in salutem.« Sanctus Hilarius affirmat eum esse ordinem charitatis continendae, quem Deus erga populum Israel tenuit, et Christus in Evangelio praecepit, ut peccatores seorsum corripiantur; deinde sub duobus aut tribus testibus: nec debeant publice objurgari, nisi pertinaces in coetu Ecclesiae accusati condemnentur. [Col. 1166B] Quare plane negat Hilarius morem fuisse Ecclesiae decreto sancitum publice de peccatis occultis poenitendi.

Joannes Chrysostomus in homilia 61, in cap. XVIII Matthaei: »Si autem peccaverit in te frater tuus, vade et corripe eum inter te et ipsum solum; si te audierit, lucratus eris fratrem tuum. Quoniam acri oratione adversus scandalizantes usus, multis eos argumentis terruit, ne supini atque desides hac ratione fiant hi quibus scandala inferuntur; et ne putantes totam in alios culpam esse rejectam, ad mollitiei vitium delabantur, et quasi omni favore digni in arrogantiam incidant: perspice quomodo ipsos etiam comprimit atque coercet, et inter duos solummodo redargutionem fieri jubet, ne scilicet testimonio multitudinis [Col. 1166C] graviore accusatione visa, dedignatus ille duriorem se ad corrigendum praebeat: ideo dicit, inter te et ipsum solum, et si quidem te audierit, lucratus es fratrem tuum. Quid est, si te audierit? Si persuasus videlicet abs te, peccati se condemnabit, lucratus es fratrem tuum, etc. Quid igitur, inquies, faciam si durus ac pertinax fuerit? Assume tecum, inquit, unum aut duos: ut in ore duorum aut trium testium stet omne verbum. Nam quanto ille impudentior, atque pertinacior fuerit, tanto magis ad emendationem ejus absque ira et molestia nobis studendum est. Nam et medicus cum graviorem viderit morbum, non desistit, nec molestia oppressus deficit, sed ad ferenda remedia diligentius se accingit, quod nos quoque facere jubet, etc. Et si pertinacia [Col. 1166D] obduratus est, etiam Ecclesiam ad hunc aegrotum adducat: Dic enim Ecclesiae, etc. Vides non supplicii, sed emendationis gratia id fieri; propterea nullos sibi initio praebet, sed cum ipse per se nihil effecerit, neque tunc multitudini committendam rem praecipit, sed unum aut ad summum alterum addidit: quos si propter suam proterviam despexerit, tunc tandem ad Ecclesiam offerendam rem censuit. Ita magnum sibi est studium, ne proximorum delicta, nisi post primam et alteram admonitionem efferantur. Quid autem sibi vult, in ore duorum vel trium testium stabit omne verbum? Habes jam testes, inquit, opus abs te tuum ita esse confectum, ut nihil quod ad te pertineat, reliquum esse videatur. Si [Col. 1167A] autem eos non audierit, dic Ecclesiae, praesulibus scilicet ac praesidentibus, etc. Quaecunque alligaveritis super terram, erunt ligata et in coelis, etc. Nam cum haec sciat, quamvis primo ingressu minus fecerit, multitudine tamen judiciorum convictus, iram fortasse deponet. Hac enim de causa non confestim abscindit, sed ad tertium usque judicium progressus est: ut si primo non paruerit, obtemperet alteri.« Sic sanctus J. Chrysostomus negat morem fuisse Ecclesiae decreto sancitum, publice de peccatis occultis poenitendi; quem repudiat veluti charitati omnino contrarium. »Neque tunc, inquit, multitudini committendam rem praecipit. Hac de causa non confestim abscindit, sed ad tertium usque judicium progressus est, ne scilicet testimonio multitudinis [Col. 1167B] graviore accusatione visa dedignatus ille duriorem se ad corrigendum praebeat.« J. Chrysostomus in homilia 29, in Epist. ad Corinth. II. »Ecce tertio hoc venio ad vos: In ore duorum ac trium testium stabit omne verbum. Cum aliunde etiam multis ex rebus, tum vel hinc maxime Pauli sapientiam, paternumque affectum perspicere licet: nimirum quam in denuntiandis quidem suppliciis multus ac vehemens, in inferendis autem segnis ac tardus sit. Neque enim de iis qui peccabant, poenas statim sumpsit: sed semel atque iterum admonuit. Ac ne sic quidem in contumaces animadvertit: sed rursus admonet ac denuntiat dicens, Tertio hoc venio ad vos: ac priusquam adsim, rursus scribo. Postea ne cunctatio segnitiem illis pariat, vide quo pacto hic quoque [Col. 1167C] eos corrigat, assidue nempe interminans, ac plagas intentans, atque hisce verbis utens, Si venero iterum, non parcam. Et ne, cum venero, lugeam multos. Haec porro idcirco facit ac loquitur, ut hac quoque parte omnium Dominum imitetur. Nam et Deus assidue quidem comminatur, ac saepe poenas denuntiat: sed non saepe punit et cruciatum infert. Hoc itaque ipse quoque facit. Ob idque etiam ante dicebat, parcens vobis, non ultra veni Corinthum: Quid est, parcens vobis? hoc est, ne vos sceleribus devinctos inveniens, ac sine ulla emendatione in his perstantes, poena et cruciatu vos afficiam, etc. Quod autem ait, hanc sententiam habet: semel dixi, atque iterum, cum ad vos accessi: et nunc item per litteras dico. Ac si quidem me audieritis, quod cupiebam contigit. Sin [Col. 1167D] autem verba mea contempseritis, deinceps necesse erit, ut praestem quae dixi ac supplicium irrogem, etc. Vides paternam curam ac sollicitudinem? Vides magistro congruentem providentiam? Nec tacuit, nec rursus poenam intulit. Verum saepius quoque praedicit, atque in interminatione constanter permanet, ac supplicium differt. Quod si in peccatis obstinati maneant, tum demum reipsa poenam se inflicturum minatur. Quid autem praedixisti, ac nunc etiam praesens scribis? Quod si venero iterum, non parcam. Posteaquam superius se hoc, nisi necessitate coactum, facere non posse ostendit, ac luctum et humiliationem eam rem appellavit, ne cum venero, inquit, humiliet me Deus apud vos, et lugeam eos qui ante [Col. 1168A] peccaverunt, et non egerunt poenitentiam, ac sese ipsis excusans, semel et iterum ac tertio praedixisse asseruit, quodque nihil non agat ac moliatur quo supplicium atque animadversionem propulset, eosque verborum terrore meliores efficiat, tum vero grave illud et horrendum collocat, dicens: Si venero iterum, non parcam. Non dixit: Puniam ac vindicabo, poenasque expetam: verum paternis verbis supplicium ponit, hinc nimirum viscera sua, animumque ipsis condolescentem ostendens, quod pro sua erga eos indulgentia, semper supplicium infligere differret. Postea autem ne nunc quoque ita existimarent, eum rursus dilatione uti, ac verborum tantum minas adhibere, ob eam causam prius quoque dixit, in ore duorum vel trium testium stabit omne verbum. Et, si venero iterum, [Col. 1168B] non parcam. Quod autem ait, est ejusmodi: Non jam diutius cunctabor, si vos, quod Deus avertat, emendationis expertes invenero, sed poenas haud dubie inferam, ac quod dixi, praestabo.« Cum divus Paulus, Dominum imitans, poenas non statim sumpserit de immunditia, et fornicatione et impudicitia quam multi gesserant: sed semel atque iterum eos admonuerit; cumque tot minas intenderit, ut vitia sua corrigerent, atque ipsorum contumacia non cogeretur illos ab Ecclesia expellere, neque supplicio afficere: nonne omnibus Ecclesiae praelatis egregium patientiae praebuit exemplum? Quod a Joanne Chrysostomo adeo luculenter expositum, satis declarat morem non fuisse Ecclesiae decreto sancitum de criminibus occultis et iis quae peccantium contumacia [Col. 1168C] non reddit publica, publice poenitendi.

Hieronymus in eadem verba Matth. Corripe eum, etc: »Corripiendus est autem frater seorsum: ne si semel pudorem ac verecundiam amiserit, remaneat in peccato. Et siquidem audierit, lucrifacimus animam ejus, et per alterius salutem, nobis quoque acquiritur salus. Sin autem audire noluerit, adhibeatur frater. Quod si nec illum audierit, adhibeatur et tertius, vel corrigendi studio vel conveniendi sub testibus. Porro si nec illos audire voluerit, tunc multis dicendum est, ut detestationi eum habeant; et qui non potuit pudore salvari, salvetur opprobriis. Quando autem dicitur: Sit tibi sicut ethnicus et publicanus, ostenditur majoris esse detestationis qui sub nomine fidelis agit opera infidelium, quam hi [Col. 1168D] qui aperte gentiles sunt, etc. Amen dico vobis: quaecunque alligaveritis, etc., potestatem tribuit apostolis, ut sciant qui a talibus condemnantur, humanam sententiam divina sententia roborari: et quodcunque ligatum fuerit in terra, ligari pariter et in coelo.« Si igitur juxta Hieronymi sententiam, cum ille trium testimonium audire noluerit, tunc multis dicendum sit, ut qui non potuerit pudore salvari salvetur opprobriis; procul dubio si sub trium testimonio fuisset emendatus, tunc non multis dicendum fuisset; et qui potuisset pudore sanari, non sanaretur opprobriis publicae poenitentiae. Itaque Hieronymus negat morem fuisse Ecclesiae decreto sancitum, publice do peccatis occultis poenitendi.

[Col. 1169A] Bacchiarius in epist. ad Januarium de recipiendis lapsis: »Ecce prohibetur ne in terminis Geth, neque in finibus Ascalonis, hoc est, in notitiam saecularium sive hominum mundanorum, casus fratris vel ruina seminetur: et nos passi sumus, non solum ipsam quam incolit civitatem, sed etiam totum orbem, famae ipsius desperatione compleri? Nonne huic praecepto cohaeret etiam ille evangelicus sermo, qui dicit: Si peccaverit in te frater tuus, corripe eum solus; quod si te non audierit, adhibe tecum duos vel tres testes, et reliqua quae continet sermo praecepti, etc.« Cum Bacchiarius increpet quorumdam temeritatem, qui peccata occulta publicaverant, liquido negat morem fuisse Ecclesiae decreto sancitum publice de criminibus occultis poenitendi.

[Col. 1169B] Augustinus serm. 16 de verbis Domini. »Ergo corripe inter te et ipsum solum, intuens correctioni, parcens pudori. Forte enim prae verecundia incipit defendere peccatum suum, et quem vis correctiorem, facis pejorem. Corripe ergo inter te, et ipsum solum. Si te audierit, lucratus es fratrem tuum, quia perierat nisi faceres. Si autem non te audierit, id est, peccatum suum quasi justitiam defenderit, adhibe illi duos vel tres, quia in ore duorum vel trium testium stet omne verbum. Si nec ipsos audierit, refer ad Ecclesiam: si nec Ecclesiam audierit, sit tibi sicut ethnicus et publicanus. Noli illum deputare jam in numero fratrum tuorum, nec ideo tamen salus ejus negligenda est, etc.« Et infra: »Si peccaverit in te frater tuus, corripe eum inter te et ipsum solum. Quare? [Col. 1169C] quia peccavit in te. Quid est, in te peccavit? Tu scis, quia peccavit. Quia enim secretum fuit, quando in te peccavit, secretum quaere, cum corrigis quod in te peccavit. Nam si solus nosti quia peccavit in te, et eum vis coram omnibus arguere, non es correptor sed proditor, etc. Ergo ipsa corripienda sunt coram omnibus, quae peccantur coram omnibus. Ipsa vero corripienda sunt secretius, quae peccantur secretius.« Profecto his verbis negat sanctus Augustinus morem fuisse Ecclesiae decreto sancitum publice de peccatis occultis poenitendi.

Julianus Pomerius, lib. II de Vita contemplativa, cap. 5. »Caeterum si Ecclesiae communione priventur infirmi, qui curari adhibita increpatione non possunt, aut intolerabilis mole tristitiae supra modum gravati [Col. 1169D] succumbunt, et sanctorum omnium vultus, per quos possent restitui Deo refugiunt: aut certe ad omnem peccandi impudentiam, si fuerint exacerbati, prosiliunt: et quidquid mali occulte faciebant, publice perpetrabunt: in tantam vesaniam reparandae salutis desperatione prolapsi ut seria verba corripientium in jocos exitiabiles impudenti urbanitate convertant, ac maledicaces in se ex ipsa jactatione turpitudinis suae turpiter viventium malevolas laetitias pascant. Propter hoc ergo, blanda pietate portandi sunt qui increpari pro sua infirmitate non possunt. Et revera, si peccanti salubrem pudorem, dum pro eo erubescis, incutias, ac verecundiam, quam pro peccatis ejus assumis, in eum pia animi compassione transfundas, [Col. 1170A] facile in illo reprimis omnem peccandi licentiam: atque ei totam impudentiam demis licentiosae turpitudinis hortatricem. Tunc mores ejus verecundia custos integritatis ornabit, ut ei placeat quod ante sordebat, quando in sordibus erat: ut sordeat, quod ante placebat, quando ipse bonis omnibus displicebat. Sanctos viros amando sectabitur, et sectando in eorum similitudinem paulatim vitae prioris emendatione formabitur, ut ei quam laboriosum fuit in sublimitatem virtutis evadere, tam deforme sit in vitia rursus, quibus se gaudet caruisse, descendere: quia sicut virtus onerosa est vitioso, ita virtutis amico vitiosa voluptas amara est. Ecce quomodo peccantes omnes blande tractat aut increpat, qui nihil aliud, nisi eorum salutem, quibus vult prodesse, considerat.« [Col. 1170B] Julianus Pomerius ostendit primo quam perniciosa sit infirmis increpatio publica, adeo ut timendum sit ne quidquid mali occulte faciebant, publice perpetrent: deinde declarat quam utilis sit ac prorsus necessaria poenitentia secreta pro peccatis occultis. Ergo plane negat cum caeteris Patribus morem fuisse Ecclesiae decreto sancitum publice de peccatis occultis poenitendi.



CAPUT II. Patres affirmant pro peccatis occultis poenitentiam secreto factam sufficere; atque de illis morem Ecclesiae fuisse secreto poenitendi.

Argumenta quibus Patres negant morem fuisse Ecclesiae decreto sancitum, publice de peccatis occultis poenitendi, eadem probant pro peccatis occultis poenitentiam [Col. 1170C] secreto factam sufficere. Etenim si qui ab uno correptus sese emendaverit, ille non debeat a duobus aut tribus corripi: et qui primo non obtemperans, sed duobus aut tribus paruerit, ille non debeat ab Ecclesia ejici, id est poenitentia publica plecti; cum omnino necessaria sit poenitentia, necesse est quoque ipsi poenitentiam secreto factam sufficere. Unde patet morem Ecclesiae fuisse de peccatis occultis secreto poenitendi. Eamdem tamen quaestionem aliis argumentis manifestis demonstrabimus, ut omnis tollatur dubitatio.

Origenes in psalmum XXXVIII, homil. 2: »Si autem ipse sui accusator fiat, dum accusat semetipsum, et confitetur, simul evomit et delictum, atque omnem morbi digerit causam. Tantummodo circumspice [Col. 1170D] diligentius cui debeas confiteri peccatum tuum. Proba prius medicum cui debeas causam languoris exponere, qui sciat infirmari cum infirmante, flere cum flente, qui condolendi et compatiendi noverit disciplinam: ut ita demum si quid ille dixerit, qui se prius et eruditum medicum ostenderit, et misericordem, si quid consilii dederit, facias, et sequaris: si intellexerit, et praeviderit talem esse languorem tuum, qui in conventu totius Ecclesiae exponi debeat, et curari, ex quo fortassis et caeteri aedificari poterunt, et tu ipse facile sanari, multa hoc deliberatione, et satis perito medici illius consilio procurandum est.« En tria argumenta quibus Origenes affirmat morem Ecclesiae fuisse de peccatis [Col. 1171A] occultis secreto poenitendi.« 1. Non probat Origenes coram omnibus se reum confiteri, sed tantum coram medico perito et probato. Nunquid vero probandus esset medicus? Nunquid circumspiciendum esset peccatori, cui confiteretur peccatum, nisi mos Ecclesiae fuisset secreto poenitendi? Frustra respondetur, confessionem publicam a publica poenitentia distingui: non minus enim pudori parceret poenitentia publica, ex qua tunc temporis cuique licuisset, judicare, aut homicidii crimen, aut adulterii, aut idololatriae commissum esse. 2. Iste medicus probatus dat consilium publice poenitendi, et non praeceptum: ergo nondum Ecclesiae decreto sancita erat pro criminibus occultis publica poenitentia: sed potius mos erat secreto poenitendi: quia, ut ait Hieronymus [Col. 1171B] lib. I adversus Jovinianum: »Ubi consilium datur, offerentis arbitrium est; ubi praeceptum, necessitas est servientis.« 3. Publice poenitendi consilium datur solummodo in casu singulari: atqui, sicut exceptio firmat regulam, ita morem Ecclesiae secreto poenitendi pro criminibus occultis demonstrat casus singularis. Patres concilii Neocaesariensis, can. 4: »Si quis proposuerit concupiscere mulierem ad dormiendum cum ipsa, ejus autem desiderium ad opus non venerit, videtur esse a gratia liberatus.« Grave crimen est adulterium in corde commissum, et tamen Patres declarant poenitentiam secreto factam sufficere, ac proinde morem fuisse Ecclesiae de criminibus occultis secreto poenitendi.

Hilarius Pictavorum episcopus in psalm. LI enarratione. [Col. 1171C] »Non enim confessio peccatorum nisi in hujus saeculi tempore est: dum voluntati suae unusquisque permissus est, et per vitae licentiam habet confessionis arbitrium, etc.« Confessionis autem causam addidit dicens: quia fecisti: auctorem scilicet universitatis hujus Dominum esse confessus, nulli alii docens confitendum quam qui fecit olivam fructiferam spei misericordia in saeculum saeculi.

Basilius Magnus in homilia in psalmum XXXVII: »Proprium est hominum prudentium, ob ea quae peccando admiserint praesumpta quapiam cogitatione aut subreptione inimici non se efferre, sed pudore aspergi potius et erubescere, et veluti stimulis conscientiam pertundere seque gerere submissius atque humiliari. David igitur post haec ait: Rugiebam a [Col. 1171D] gemitu cordis mei, vel, secundum Aquilam, Fremebam a fremitu cordis mei. Non ut multis manifestus fiam, ore fatear, sed corde ipso clausis oculis tibi soli respicienti arcana mecum ipse rugiens, ostendo meos gemitus; non enim multis verbis mihi opus ad confessionem, ad quam et cordis mei suspiria, et ex animae penetralibus imis ad te Deum meum transmissi questus satis existunt.«

Basilius in Regulis brevioribus, resp. ad interrogat. 229: »Omnino in peccatorum confessione eadem ratio est, quae etiam in apertione vitiorum corporis. Ut igitur vitia corporis nequaquam quibusvis temere homines aperiunt, sed iis tantummodo etiam peccatorum confessio fieri debet, apud eos videlicet [Col. 1172A] qui ea possint curare; consentaneum in modum illi quod scriptum est, vos qui firmiores estis, imbecillitates infirmiorum portate, hoc est tollite diligentia et cura vestra. Sic sanctus Hilarius et Basilius adeo secretam esse volunt confessionem et poenitentiam, ut coram Deo solo, et coram iis tantum qui curare possint, eam agendam esse dicant. Quare aperte affirmant morem Ecclesiae fuisse de peccatis occultis secreto poenitendi.

Gregorius Nyssenus in epistola canonica ad Letoium episcopum Melitinensem: »Qui autem latenti ablatione sibi alienum usurpat, si deinde per enuntiationem peccatum suum sacerdoti aperuerit, vitii studio in contrarium mutato aegritudinem curabit: dico autem: largiendo quae habet, ut dum quae [Col. 1172B] habet profundit, se ab avaritiae morbo liberum aperte ostendat. Sin autem nihil aliud, praeterquam solum corpus habeat, jubet Apostolus per laborem corporalem ei morbo mederi. Dictionis autem ita habet contextus: Qui furabatur non amplius furetur: sed potius laboret bonum operans, ut possit ei largiri qui indiget.« Sanctus Gregorius Nyssenus in hac epistola canonica non suam, sed suorum patrum sententiam, atque canonicam referre testatur. Cur igitur qui latenti ablatione sibi alienum usurpavit, secundum canones non plectitur poenitentia publica, sed ei sufficit poenitentia secreto facta, nisi quia mos erat Ecclesiae de peccatis occultis secreto poenitendi?

Hilarius diaconus auctor sub Damaso papa in [Col. 1172C] Quaestionibus ex Veteri et Novo Testamento utroque mixtim, quaest. 52: »Et adhuc est aliquid quod deprehendit Novatianus: Cur, inquit, corpus Domini tradunt eis quos noverunt peccatores? Quasi possint ipsi accusatores esse, qui sunt judices. Si autem accusati fuerint et manifestati, potuerunt abjici. Nam quis judex accusantis sumat personam? Nam si ipse Dominus Judam passus est quem sciebat furem esse, et ea quae mittebantur exportare, nec eum qui accusatus non est, abjecit: hoc exemplo uti oportet, ut eum abjicere non liceat, qui publice detectus non fuerit. Nam nec justo viro competit aliquem accusare. Unde Matthaeus, Joseph cum esset, inquit, homo justus, et nollet eam traducere, voluit eam occulte dimittere. Judas ergo cum esset inter discipulos, [Col. 1172D] contagione sua non eos maculavit, dissentientes utique a furtis ejus, et Eucharistiam inter eos accipiens non polluit innocentes. Nec Dominus ei quem latronem sciebat, corpus suum denegabat, quia secundum Apostolum, Qui indigne sumit, gladium sibi sumit.« Hilarius diaconus contra Novatianos morem Ecclesiae catholicae confirmat exemplo Christi, ut eum abjicere non liceat, qui publice detectus non fuerit: ergo mos erat Ecclesiae de peccatis occultis secreto poenitendi.

Ambrosius in psalmum XXXVII enarrat.: »Accusabatur et tacebat. Ducebatur ad mortem, et silentio se tegebat, ne nudaret pudorem. Intra se tamen loquebatur Deo, qui eam magis audivit tacentem. Quae si voluisset loqui, forsitan non esset audita. Et tu ergo [Col. 1173A] qui proposuisti satisfacere pro delictis Domino Deo tuo, illi soli interiore corde te purga, illum contuere qui potest peccata diluere.« Hac exhortatione uti non potest sanctus Ambrosius, quin affirmet et morem Ecclesiae fuisse de peccatis occultis secreto poenitendi. Unde auctor ipsius vitae testatur hunc morem tam diligenter servasse, ut caeteris sacerdotibus bonum reliquerit exemplum. Quotiescunque, inquit, illi aliquis ad percipiendam poenitentiam lapsus suos confessus esset, ita flebat, ut et illum flere compelleret. Videbatur etiam sibi cum jacente jacere. Causas autem criminum quas illi confitebantur, nulli nisi Domino soli apud quem intercedebat loquebatur: bonum relinquens exemplum posteris sacerdotibus, ut intercessores apud Deum sint, magis quam accusatores [Col. 1173B] apud homines. Nam et secundum Apostolum circa hujusmodi hominem confirmanda charitas est: quia ipse sui accusator est, nec exspectat accusatorem, sed praevenit, ut confitendo suum allevet ipse delictum, nec habeat quod adversarius criminetur. Ideoque Scriptura dicit: Justus in principio sermonis accusator est sui. Vocem enim eripit adversario, et quasi dentes quosdam paratos ad praedam criminationis infestae peccatorum suorum confessione confringit, dans honorem Deo, cui nuda sunt omnia, et qui vult vitam magis peccatoris quam mortem.

Joannes Chrysostomus in homilia 20 in cap. V Genes.: »Scortator enim, vel adulter, vel qui aliud tale quiddam admisit, etiamsi omnes latere queat, nunquam tamen sic in tranquillitate vivit, etc. Attamen [Col. 1173C] qui haec fecit, si voluerit ut decet uti conscientiae adjumento, et ad confessionem facinorum festinare, et medico ostendere ulcus, qui curet et non exprobret, atque ab illo remedia accipere, et soli ei loqui, nullo alio conscio, et omnia dicere cum diligentia, facile peccata sua emendabit. Confessio enim peccatorum abolitio etiam est delictorum.« Quid his verbis clarius, quibus sanctus Joannes Chrysostomus affirmat poenitentia secreto facta, quaelibet crimina, ut scorta, adulteria, et alia ejusdem generis qui alios latent, aboleri? Quidam putant, ita loqui Joannem Chrysostomum, ex eo quod a praedecessore suo Nectario episcopo Constantinopolitano sublatam fuisse poenitentiam publicam arbitrentur. Sed primo refelluntur ipsismet J. Chrysostomi testimoniis qui publicam [Col. 1173D] poenitentiam in suis homiliis apud Constantinopolim dictis praedicavit, sicut optime demonstratur in ipsius Vita Gallicana lingua scripta a Godefrido Hermantio theologo eruditissimo et socio sorbonico. 2. Nullius momenti potest esse ista objectio, cum non dubium sit quin homilias in Genesim apud Antiochiam recitaverit, sicut homilias in Epist. ad Corinth. ubi poenitentiam publicam pro peccatis publicis viguisse sic declarat in homilia 28 in Ep. II ad Corinth.: »Iterum cum arcemus eos qui non possunt sacrae mensae participes esse, aliam fieri oportet precem, omnesque similiter humi jacere, etc.«

Sanctus Chrysostomus, in homilia 21, ad populum Antiochenum: »Contrarium Agonotheta noster facit, [Col. 1174A] non ipsum assumens circumducit, et dicit: Nunquis hunc accusat? Sed clamat, licet daemones cum diabolo constituti ipsum accusent de turpissimis et occultis criminibus, non rejicio nec abominor, sed ab accusatoribus ipsum liberans, et ab iniquitate absolvens, sic ad certamina duco: nec immerito, etc. Nec hoc tantum est admirabile quod nobis peccata dimittit, verum et quod ipsa non revelat, nec manifesta facit, nec accedentes cogit in medio patrata edicere, sed soli sibi rationem reddere jubet, et sibi confiteri: Etenim ex saecularibus judicibus, si quis alicui captorum latronum, vel eorum qui sepulcra effodiunt diceret, ut peccata confiteretur, et a poena dimitteretur, omni certe promptitudine hoc suscepissent, salutis cupiditate pudorem contemnentes; [Col. 1174B] hic vero non hoc est, verum et peccata dimittit, nec cogit praesentibus quibusdam ipsa enuntiari: sed unum solum exigit ut ipse remissione fruens doni magnitudinem discat.

J. Chrysostomus in homilia 8 de Poenitentia: »Probet autem seipsum homo, et sic de pane illo comedat, et de calice bibat. Non revelavit ulcus, non in commune theatrum accusationem produxit. Non delictorum testes statuit: intus in conscientia astante nemine, praeter eum, qui cuncta videt, Deum, qui et scrutatur et de peccatis judicat, et omnium vitam quasi lance quadam librat, judicium peccatorum statuens, et vitam omnem recogitans in mentis judicium peccata deducito, reforma quod deliquisti, atque sic pura conscientia sacram attinge mensam, [Col. 1174C] particepsque sancti sacrificii fias. Haec mente retinentes, et omnium quae de luxuria diximus recordati, quantaque his poena posita sit, qui incontinenter et minus pudice respiciunt in mulieris faciem, et prae gehenna Dei timorem et charitatem habentes ante oculos, nosmetipsos hinc inde purgantes sic sacris mysteriis propinquemus, ne in judicium damnationemque nobis fiant, sed in salutem et animae sanitatem fiduciamque continuam salutis hujus suscipiamus.«

In homilia 10 de Poenitentia, quae non recte inscribitur 9 in editis: »Quamvis in extrema canitie peccaveris, ingredere, poenitentiam age: medicinae locus est hic, non judicii; non poenas exigens, sed peccatorum remissionem tribuens. Deo solum dic peccatum tuum: Tibi soli peccavi, et malum coram [Col. 1174D] te feci, et dimittitur peccatum tuum.«

In sermone de Pharisaeo et publicano: »Itaque admoneo ut confitearis peccata tua. Neque enim te ad theatrum conservorum tuorum, nec te cogo ea hominibus enuntiare: conscientiam tuam Deo expone, ei ostende facta et vulnera et ab eo medicinam pete: ostende te non exprobranti, sed curanti.«

In homilia 31 in Ep. ad Hebraeos: »Ne nos tantum dicamus peccatores, sed etiam peccata recenseamus, unumquodque enumerantes. Non tibi dico ut ea in publicum proferas, neque apud alios accuses, sed ut pareas Prophetae dicenti: Revela Domino viam tuam, apud Deum confitere peccata tua.«

In homilia 36, in Actus apostolorum: »Quid igitur [Col. 1175A] si graviter offenderim? Cessa offendere, et lacrymas funde, et ita accede, et statim inprimis invenies illum propitium. Dic solum, offendi, dic ex animo, et pura mente: et soluta sunt omnia. Non adeo cupis dimitti peccata tua, sicut illa cupit peccata tua dimitti.« Vide eadem in homilia 5, de incomprehensibili Dei Natura; conc. 4, de Lazaro; homil. 2 in psal. L, et in homilia, Quod non peccata evulganda sunt. Vide quoque Cassianum J. Chrys. discipulum in collat. XX, cap. 8. Quae omnia demonstrant morem fuisse Ecclesiae, de peccatis occultis secreto poenitendi.

Innocentius I, in epistola ad Exuperium episcopum Tolosanum, cap. 4: »Et illud desideratum est sciri, cur communicantes viri cum adulteris uxoribus non conveniant, cum contra uxores in consortio adulterorum [Col. 1175B] virorum manere videantur. Super hoc Christiana religio adulterium in utroque sexu pari ratione condemnat. Sed viros suos mulieres non facile de adulterio accusant, et non habent latentia peccata vindictam: viri autem liberius uxores adulteras apud sacerdotes deferre consueverunt, et ideo mulieribus prodito earum crimine denegatur: virorum autem latente commisso, non facile quisquam ex suspicionibus abstinetur. Qui utique submovebitur, si ejus flagitium detegatur. Cum ergo par sit causa, interdum, probatione cessante, vindictae ratio conquiescit.« Quare plures viri adulterantes poenitentia publica non plectuntur? Quia non habent, inquit, latentia peccata vindictam, virorum latente commisso. Ergo mos erat Ecclesiae de peccatis occultis secreto [Col. 1175C] poenitendi.

Bacchiarius in epistola ad Januarium. »Sed praetermissis his plangatur defunctus, sepeliatur mortuus: id est, partim nostro labore, partim verecundiae suae confusione peccatum ejus celetur, et auferatur e medio: nos autem consolationis linteamina, et coelestis spei pigmenta tribuamus. Ipse autem intra sepulcrum secreti sui confusus peccati pudore, contineat se: ibi conscientiae suae verme laceretur, qui totus in eo putredines obligat peccatorum.« Nonne illa est poenitentia secreto facta? Quam tamen pro adulterio nefando sufficere existimat Bacchiarius, cujus opuscula laudat Gennadius in Catalogo illustrium virorum.

Augustinus in psalmum XXXI: »Pronuntiabo adversum [Col. 1175D] me injustitias meas Domino, et tu remisisti impietatem cordis mei. Dixi. Quid dixisti? Non jam pronuntiat, sed promittit se pronuntiaturum, et ille jam dimittit. Attendite, fratres: magna res, dixi, Pronuntiabo. Non dixi, Pronuntiavi, et tu dimisisti: quia eo ipso quod dixit, Pronuntiabo, ostendit quia nondum pronuntiaverat, sed corde pronuntiaverat. Hoc ipsum dicere, Pronuntiabo, pronuntiare est: ideo et tu remisisti impietatem cordis mei. Confessio vero mea ad os nondum venerat. Dixeram enim, Pronuntiabo adversum me, verumtamen Deus audivit vocem cordis mei. Vox mea in ore nondum erat, sed auris Dei jam in corde erat.« Nulla secretior poenitentia cogitari potest, quam [Col. 1176A] tamen sufficere arbitratur sanctus Augustinus, cum peccatum a Deo dimissum esse agnoscat.

In serm. 44 in Evangelium Joannis: Qui viderit mulierem ad concupiscendum eam, jam moechatus est in corde suo. Nondum accessit corpore, consensit in corde; mortuum intus habet, nondum extulit. Et fit, ut novimus, ut quotidie homines se experiuntur aliquando audito verbo Dei, tanquam Domino dicente, Surge, condemnatur consensus ad iniquitatem, respiratur in salutem et justitiam. Surgit mortuus in domo, reviviscit in cogitationis secreto, facta est ista resurrectio animae mortuae intus: intra latebras conscientiae, tanquam intra domesticos parietes.« Pluribus aliis in locis eodem modo loquitur. Verbi gratia: In sermone 44 de [Col. 1176B] Verbis Domini: »Si vero adhuc peccatum conceptum est, et non processit in factum, poeniteat, corrigatur cogitatio, surgat mortuus intra domum conscientiae.« Quomodo fit ista resurrectio animae mortuae intus, in cogitationis secreto, intra domum conscientiae, intra latebras conscientiae, tanquam intra domesticos parietes, nisi poenitentia secreto facta? et cur non adhibetur publica? Quia, inquit Augustinus, mortuum intus habet et nondum extulit, id est, crimen nondum est publicum. In sermone 15 de Verbis Domini: »Peccantes coram omnibus corripe, ut caeteri timorem habeant. Certe si quis, quod solum est verum, distinguit tempora, et solvit quaestionem, verum est. Si peccatum in secreto est, secreto corripe. Si peccatum publicum est et apertum, [Col. 1176C] publice corripe, ut ille emendetur, et caeteri timeant. Et in sermone sequenti quaenam sit Ecclesiae disciplina manifeste declarat his verbis: »Ergo corripienda sunt secretius, quae peccantur secretius. Distribuite tempora, et concordat Scriptura. Sic agamus, et sic agendum est, non solum quando in nos peccatur, sed quando peccatur ab aliquo, ut ab altero nesciatur, in secreto arguere, ne volentes publice arguere, prodamus hominem. Nos volumus corripere, et corrigere, quid si inimicus quaerit audire quid puniat? Novit enim nescio quem homicidam episcopus, et alius illum nemo novit. Ego volo illum publice corripere, et tu quaeris inscribere. Prorsus nec prodo, nec negligo. Corripio in secreto, pono ante oculos Dei judicium, terreo cruentam conscientiam, [Col. 1176D] persuadeo poenitentiam. Hac charitate praediti esse debemus. Unde aliquando homines reprehendunt nos, quod quasi non corripiamus, aut putant nos scire quod nescimus, aut putant nos tacere quod scimus. Sed forte quod scis et ego scio, sed non coram te corripio, quia curare volo non accusare. Sunt homines adulteri in domibus suis, in secreto peccant, aliquando nobis produntur ab uxoribus suis plerumque zelantibus, aliquando maritorum salutem quaerentibus. Nos non prodimus palam, sed in secreto arguimus. Ubi contigit malum, ibi moriatur vulnus.« Itaque sanctus Augustinus frequenter docet morem Ecclesiae fuisse de criminibus occultis secreto poenitendi.

[Col. 1177A] Cassianus in collat. XX, de fine poenit., cap. 5: »Quamobrem verissimus examinator poenitentiae et indulgentiae judex in conscientia residet nostra, qui absolutionem reatus nostri ante cognitionis et judicii diem adhuc nobis in hac carne commorantibus detegit, et satisfactionis ac remissionis gratiam pandit.«

Petrus Chrysologus in sermone 24: »Petrus et Paulus principes fidei Christianae notitiam nominis Christi toto orbe diffuderunt: Mulier accedendi ad Christum prima tradidit disciplinam: mulier prima dedit formam quomodo peccator tacita confessione deleat sine confusione peccatum: quomodo delinquens soli Deo cognitus de reatu nudare apud homines verecunda conscientia non cogatur: quomodo [Col. 1177B] homo possit venia judicium praevenire.« Haec est Ecclesiae disciplina, de peccatis occultis secreto poenitendi, cujus mulier prima dedit formam, et quam deinceps Patres unanimi consensu praedicarunt.

Patres concilii Vasensis II, can. 8: »Quod si se tantum episcopus alieni sceleris conscium novit, quandiu probare non potest, nihil proferat; sed cum ipso ad compunctionem ejus secretis correptionibus elaboret.«

Leo I, in epistola ad universos episcopos per Campaniam, Samnium et Picenum constitutos: »Illam etiam contra apostolicam regulam praesumptionem, quam nuper agnovi a quibusdam illicita usurpatione committi, modis omnibus constituo [Col. 1177C] submoveri; de poenitentia videlicet, quae ita a fidelibus postulatur, ne de singulorum peccatorum genere libelli scripta professio publice recitetur: cum reatus conscientiarum sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Dei timorem apud homines erubescere non veretur: tamen quia non omnium hujusmodi sunt peccata, ut ea quae poenitentiam poscunt, non timeant publicare, removeatur tam improbabilis consuetudo, ne multi a poenitentiae remediis arceantur, dum aut erubescunt, aut metuunt inimicis suis sua facta reserari, pro quibus possint legum constitutione percelli. Sufficit enim illa confessio quae primum Deo offertur, tunc etiam sacerdoti qui pro delictis [Col. 1177D] poenitentium peccator accedit. Tunc enim demum plures ad poenitentiam poterunt provocari, si populi auribus non publicetur conscientia confitentis.« Quamvis sanctus Leo loquatur de confessione publica, hoc tamen simul intelligi debet de poenitentia publica, quae non minus parcebat pudori quam confessio publica: et quae ex occultis crimina tam publica reddebat, ut ab ea eximerentur, quibus timendum esset ne inimicis facta reserarentur, pro quibus poterant legum constitutione percelli; sicut probat canon 34 epistolae sancti Basilii ad Amphilochium. Cum igitur eadem prorsus mala oriantur ex confessione et poenitentia publica, fatendum est poenitentiam publicam pro occultis criminibus a [Col. 1178A] sancto Leone vocari contra apostolicam regulam praesumptionem, et improbabilem consuetudinem, quae nullo unquam Ecclesiae decreto firmata fuit. Quamobrem constat poenitentiam secreto factam pro criminibus occultis sufficere, atque morem Ecclesiae fuisse de iis secreto poenitendi.

Gennadius lib. de ecclesiasticis Dogmatibus, cap. 53: »Sed et secreta satisfactione solvi mortalia crimina non negamus.«

Julianus Pomerius lib. II de Vita contemplativa, cap. 7: »Porro illi, quorum peccata humanam notitiam latent, nec ab ipsis confessa, nec ab aliis publicata, si ea confiteri aut emendare noluerint, Deum quem habent testem, ipsum habituri sunt et ultorem. Et quid eis prodest humanum vitare [Col. 1178B] judicium, cum si in malo suo permanserint, ituri sint in aeternum, Deo tribuente, supplicium. Quod si ipsi judices fiant, et veluti suae iniquitatis ultores hic in se voluntariam poenam severissimae animadversionis exerceant, temporalibus poenis mutabunt aeterna supplicia: et lacrymis ex vera cordis compunctione fluentibus restinguent aeterni ignis incendia.« Quandoquidem si ipsi judices fiant, praeveniunt judicium Ecclesiae de poenitentia publica, manifestum est ipsis sufficere poenitentiam secreto factam. Illud etiam perspicuum est ex eo quod postea cum clericorum poenitentia, quam omnes norunt tunc temporis non fuisse publicam, eorum poenitentiam conjungat, atque utramque eodem modo sic describat: »Quapropter Deum sibi facilius placabunt [Col. 1178C] illi qui non humano convicti judicio, sed ultro crimen cognoscunt: qui aut propriis illud confessionibus produnt, aut nescientibus aliis quales occulti sunt, ipsi in se voluntariae excommunicationis sententiam ferunt, et ab altari cui ministrabant, non animo, sed officio separati, vitam tanquam mortuam plangunt, certi quod reconciliato sibi efficacis poenitentiae fructibus Deo, non solum amissa recipiant, sed etiam cives supernae civitatis effecti, ad gaudia sempiterna perveniant.« Itaque mos erat Ecclesiae de peccatis occultis secreto poenitendi.

Caesarius Arelatensis episcopus in homilia quae inscribitur 44, tom. II Bibl. Patrum, p. 349: »Admoneo, fratres, in conspectu Dei . . . . . Si autem agit poenitentiam ex toto corde, sed si agat veram poenitentiam; [Col. 1178D] ubi Deus vidit sicut cor David, quando increpatus a propheta, graviter et post comminationes terribiles Dei exclamavit dicens: Peccavi, et mox audivit, Dominus abstulit peccatum tuum. Quantum valent tres syllabae? tres enim syllabae sunt: Peccavi: sed in istis tribus syllabis flamma sacrificii cordis ejus ad coelum ascendit.« Haec homilia in quibusdam codicibus mss. tribuitur Augustino, in aliis Ambrosio. Sed a quocunque auctore catholico haec dicta sint, illa significant pro criminibus etiam gravissimis poenitentiam secreto factam sufficere.

Laurentius Novariensis episcopus in homilia de poenitentia: »Si est in te prudentia, si habes consilium et proprium mentis arbitrium: Deus in te est. [Col. 1179A] Ipse tibi erit poenitentia, et fons et baptisma et remissio, qui nunquam in te nec desinit, nec deficit. Quid ambiguus aestuas? Quid resolveris animo, et inter inepta taedia conscientiae tuae fatigatus torpescis? peccasti post fontem, lapsus es post baptisma, fecisti crimen post indulgentiam generalem, quid nunc perit jam spes? nunquid intercepta est retributio? . . . Ex illa die illaque hora qua egressus de lavacro, ipse tibi es fons jugis, et diuturna remissio. Non opus habes doctore, nec dextra sacerdotis. Mox ut ascendisti de sacro fonte, vestitus es veste alba, et unctus es unguento mystico: facta est super te invocatio, et venit super te trina virtus, quae vas novum hac nova perfudit doctrina. Exinde teipsum statuit tibi judicem et arbitrum; deditque tibi notitiam, [Col. 1179B] ut possis ex te discere bonum et malum: id est, inter meritum et peccatum. Et quia non poteras, manens in membris corporisque compage liber existere a peccato, immunisque esse a noxa, post baptisma remedium tuum in te ipso statuit, remissionem in arbitrio tuo posuit, ut non quaeras sacerdotem, cum necessitas efflagitaverit. Sed ipse jam ac si scitus perspicuusque magister errorem tuum intra te emendes, et peccatum tuum poenitudine abluas. Itaque desinat duritia, cesset desperatio, desinat ignavia, fons nunquam deficit, aqua intus est: ablutio in arbitrio est: sanctificatio in solertia est, remissio in rore lacrymarum. Nolite solvere in segnitiem: fons est in homine conservatus perpetua poenitudo. Ibi est poenitentia ad vocem Baptistae qui [Col. 1179C] sic vociferatur in eremo, et penetrabili clamore desertas hominum mentes exaggerat dicens: Poenitentiam agite, appropinquabit enim regnum coelorum. Nemo potest superni imperii habere apicem, habere fastigium; nisi fuerit poenitentiae suffragio fultus. Ad regni superni penetrabilia non pervenit quisquam, nisi egerit poenitentiam. Repetit adhuc Baptista: Ego, inquit, baptizo vos aqua in poenitentiam; sed alter est post me veniens, qui vos baptizabit in Spiritu sancto et igni. Noli tu jam quaerere neque Joannem neque Jordanem. Ipse tibi esto Baptista. Pollutus es post lavacrum, vitiata sunt viscera tua, contaminata est anima? Tinge te in aqua poenitentiae, ablue te abundantia lacrymarum, exuberet fons compunctionis [Col. 1179D] in extis tuis: exundent aquae vivae in fibris tuis. Para te venienti Domino, et ipse baptizabit in Spiritu sancto et igni, habens ventilabrum in manu sua: quod est inspectio vel ponderatio poenitudinis ac peccati. Ipse perpendit in te utrumque pondus; ipse conspicit in te molem, et molem: unam poenitentiae, unam pestilentiae. Et poenitentiae quidem fructus, ac si triticum, congerit in tuum profectum: peccata vero tua, quasi pestilentiae paleas, comburit igni inexstinguibili. Haec est privata remissio, intimo corde provocata, et poenitudine acquisita.« Quot verba, tot argumenta, quibus probatur poenitentiam pro criminibus occultis secreto factam sufficere, atque morem Ecclesiae fuisse de peccatis occultis secreto poenitendi.

[Col. 1180A] Gregorius, lib. IV Moralium, in cap. III B. Job, cap. 15: »In tenebras ergo diem vertimus, cum nosmetipsos districte punientes, ipsa delectationis pravae blandimenta per districta poenitentiae lamenta cruciamus, et cum flendo insequimur, quidquid in corde taciti ex delectatione peccamus. Quia enim fidelis quisque cogitationes in judicio exquiri subtiliter non ignorat, Paulo attestante, qui ait: inter se invicem cogitationum accusantium, aut etiam defendentium; semetipsum introrsus discutiens, ante judicium vehementer examinat, ut districtus judex eo jam tranquillius veniat, quo reatum suum, quem discutere appetit, jam pro culpa punitum cernit.« Deinde hanc poenitentiam secreto factam sufficere, satis superque confirmat comparatio quam sanctus [Col. 1180B] Gregorius in toto capite sequenti instituit inter poenitentiam quae fiet maxime publica in die extremi judicii, et aliam spontaneam quae tunc in hac vita agitur a plurimis, qui intra latebras conscientiae semetipsos dijudicant, ut non utique in die manifestationis a Domino judicentur.

Gregorius, lib. Pastoralis curae, part. III, admonit. 8: »Aliter admonendi sunt impudentes, atque aliter verecundi. Illos namque ab impudentiae vitio non nisi increpatio dura compescit. Istos autem plerumque ad melius exhortatio modesta componit. Illi se delinquere nesciunt, nisi etiam a pluribus increpentur: istis plerumque ad conversionem sufficit quod eis doctor mala sua saltem leniter ad memoriam reducit. Illos melius corrigit qui invehendo [Col. 1180C] reprehendit; istis autem major profectus adducitur, si hoc quod in eis reprehenditur, quasi ex latere tangatur. Quod postea ostendit exemplo Dei et Pauli; cujusque rei hanc affert rationem, ut inquit, et illorum culpas increpatio dura detegeret, et horum negligentiam mollior sermo velaret.« Publica igitur poenitentia impudentibus necessaria est, quorum crimina increpatione dura deteguntur; occulta vero poenitentia sufficit verecundis quorum peccata molliori sermone velantur.

In admonitione 30: »Saepe enim misericors Deus eo citius peccata cordis abluit, quo haec exire ad opera non permittit: et cogitata nequitia quanto citius solvitur, quia effectu operis districtius non ligatur. Unde recte per Psalmistam dicitur: Dixi: [Col. 1180D] pronuntiabo adversum me injustitias meas Domino, et tu remisisti impietatem cordis mei. Qui enim impietatem cordis subdidit, quia cogitationum injustitias pronuntiare vellet indicavit. Denique ait, pronuntiabo adversum me injustitias meas. Dumque ait: Dixi, Pronuntiabo, atque illico adjunxit, et tu remisisti, quam sit super haec facilis venia ostendit. Et dum se adhuc petere promittit, hoc quod petere se promittebat, obtinuit: quatenus quia usque ad opus non venerat culpa, usque ad cruciatum non perveniret poenitentia, sed cogitata afflictio mentem tergeret, quam nimirum tantummodo cogitata iniquitas inquinasset.«

In admonitione 32: »Rursumque admonendi [Col. 1181A] sunt, ut si mali esse non metuunt, erubescant saltem videri quod sunt. Plerumque enim culpa dum absconditur, effugatur: quia dum mens erubescit videri quod tamen esse non timuit, erubescit quandoque esse quod fugit videri.« Sic pluribus testimoniis delarat sanctus Gregorius verecundis quorum peccata occulta sunt, poenitentiam secreto factam competere atque sufficere, et ideo morem Ecclesiae fuisse de peccatis occultis secreto poenitendi.

Joannes, abbas Raithu, ad quem scripsit epistolam Joannes Climacus, in suis Scholiis ad quintum gradum J. Climaci, et in haec verba: securaque cujusque sui cura. »Quia, inquit, de nullo terreno curat, sed pro se sibi sollicita, quomodo sibi Deum reconciliet, et salutem perditam per peccatum inveniat, [Col. 1181B] poenitendo et lugendo festinat. Et pro se sollicita, et pro se dijudicata sit, quia omnia quae sunt mundi, et se ipsum puniendo contemnit, qui est poenitens, et vigilanter ab omni judicio se dignum cernit. Per se igitur cogitatio dijudicata est, quia aliquo alio ad dijudicationem non eget, sed qui est poenitens, ipse sui ipsius judex et vindex est.«

Eligius, Noviomensis episcopus, in homilia de filio prodigo: »Vos etiam, fratres, post exhortationem quam habuimus ad poenitentes, mecum admoneo ut unusquisque nostrum recurrat ad conscientiae suae secreta, et interroget semetipsum qualiter per totum annum, maxime his sacris diebus, conversatus est. Et si invenerit in corde suo spinas et tribulos delictorum, studeat auxiliante Deo quantocius [Col. 1181C] evellere, et evellendo eradicare, hisque eradicatis fodiat vomere salutari, ac stercora, id est, bona opera immittat, ut possit facere fructum: et si vel hodie puriter confessus ac devote conversus fuerit ut valeat dignus interesse solemnitati praesentis diei, quae quia in ea Dominus cum apostolis suis coenavit, Coena vocatur. Videat summopere ut sacramenta corporis et sanguinis Domini digne recipere queat; quatenus potius salutem quam damnationem acquirat, etc. Non ergo abhorreamus poenitentes istos propter magnitudinem scelerum suorum; quia potest fieri quod multi sunt inter nos qui pejora commiserint.« Quare igitur qui forsan pejora commisit quam poenitentes publici, et qui in corde suo spinas et tribulos delictorum invenit, si vel hodie [Col. 1181D] puriter confessus ac devote conversus fuerit, dignus valet interesse solemnitati et quidem coenae Domini; nisi quia mos Ecclesiae erat de peccatis occultis secreto poenitendi?

In homilia 15 de utriusque agni Paschalis esu: »Quicunque ergo vestrum his quadragenum dierum observationibus poenitentiam et confessionis suae debitum se exercuisse recolit, agat Domino gratias: et quidquid templum Dei violando in se destruxerit, non desperet, sed cito de malo iniquitatis suae consurgat. Non enim quod peccat, sed quod in peccato perseverat, Deo odibilis est. Ut ergo verbis Domini secundum Marcum utar, quibus dicit: Quod dico, omnibus dico, vigilate: similiter, quod [Col. 1182A] dico, omnibus vobis dico: clericis, laicis ac sanctimonialibus: ut quidquid se recolit invidiae, aut detractionis, odii quoque et fornicationis sive incestus, vel perjurii, caeterorumve vitiorum contagione attactum, saltem hodie per divinae salutis medicamentum, inquantum praevalet, se purificare procuret. Confiteatur adversum se injustitiam suam Domino ut remittat impietatem cordis sui, et reliquiae cogitationum ejus diem festum agent Domino. Tunc enim reliquiae cogitationis diem festum agunt Domino, quando peccator quilibet post prius datam confessionem, se cohibere pollicetur ab iniquitate sua, totusque prorumpit in lacrymas et in affectionem cordis, quoniam cor contritum et humiliatum Deus non spernit: hujusmodi festivitas angelis exsultantibus [Col. 1182B] fit, Veritate attestante quae ait: Quoniam gaudium est in coelo super uno peccatore coram angelis Dei.« Cum mox sanctus Eligius convertat sermonem ad publicos poenitentes, patet peccatores occultos allocutum esse, et eos quidem quos notat incesti crimen forsan perpetrasse: affirmat nihilominus illo cito posse de malo iniquitatis suae consurgere; ita ut, si confiteantur adversum se injustitiam suam Domino, ipse remittet impietatem; reliquiae cogitationum diem festum agent Domino, haec festivitas angelis exultantibus celebranda sit: atque hoc eodem die per divinae salutis medicamentum se purificaturi sint.

Haec sunt testimonia Patrum juxta seriem temporum usque ad Theodorum archiepiscopum Cantuariensem [Col. 1182C] deducta; quae omnia demonstrant pro peccatis occultis poenitentiam secreto factam sufficere, atque morem Ecclesiae fuisse de iis secreto poenitendi.



CAPUT III. Patres testantur poenitentiam publicam pro publicis tantum criminibus ab Ecclesia canonice fuisse statutam.

Non necesse est ostendere Tertullianum in libro de Poenitentia, et Cyprianum in suis epistolis, de poenitentia publica ut imperata, nonnisi ob publica crimina locutos esse. Quod satis superque declaravit Nicolaus Rigaltius, vir omnium eruditissimus, qui illos Patres suis notis illustravit.

Origenes in Josue homil. 21: »Sed sicut dicitur [Col. 1182D] de zizaniis, ne forte eradicantes zizania simul cum illis eradicetis et triticum: ita etiam super iis dici potest in quibus vel dubia vel occulta peccata sunt. Neque enim dicimus de iis qui manifeste et evidenter criminosi sunt, ut non de Ecclesia expellantur.« Et paulo post: »Ergo quia non possumus ejicere istos qui nos conculcant, eos saltem quos possumus, quorum peccata manifesta sunt. Ubi enim peccatum non est evidens, ejicere de Ecclesia neminem possumus, ne forte eradicantes zizania, eradicemus simul cum ipsis etiam triticum.« Si, ubi peccatum non est evidens, praesules de Ecclesia neminem possunt ejicere, liquet id quod supra dixit Origenes, eos solummodo qui manifeste et evidenter criminosi [Col. 1183A] sunt ab Ecclesia expelli, atque ideo poenitentiam publicam pro publicis tantum criminibus ab Ecclesia fuisse statutam.

Origenes in Judicum cap II, homil. 2: »Et, ut mihi videtur, dupliciter etiam nunc traduntur homines de Ecclesia in potestatem Zabuli: uno modo quo superius diximus, cum delictum ejus manifestum fit Ecclesiae, et per sacerdotes de Ecclesia pellitur, ut notatus ab omnibus erubescat, et converso eveniat illi quod sequitur, ut spiritus salvus fiat in die Domini nostri Jesu Christi. Alio autem modo quis traditur Zabulo, cum peccatum ejus manifestum non fit hominibus, Deus autem qui videt in occulto, perspiciens ejus mentem, et animam vitiis ac passionibus servientem, et in corde ejus non solum amorem [Col. 1183B] saeculi, sed aut avaritiam, aut libidinem, aut jactantiam, vel alia hujusmodi, istum talem ipse Dominus tradit Satanae.« Haec manifesta duplicis excommunicationis publicae et occultae distinctio, manifeste ostendit publicam poenitentiam pro publicis tantum criminibus fuisse statutam.

Origenes in Matthaeum tractat. XXXV: »Propter hoc enim et in Ecclesia Christi consuetudo tenuit talis, ut qui manifesti sunt in magnis delictis, ejiciantur ab oratione communi, et ne modicum fermentum non ex corde mundo orantium totam unitatis conspersionem et consensus corrumpat. Talis est igitur consuetudo in Ecclesiis Christi, ut peccatores ejiciantur ab Ecclesia, et agant poenitentiam publicam; non quia magna delicta commiserunt, sed [Col. 1183C] quia manifesti sunt in magnis delictis.« Sic Origenes saepius declarat publicam poenitentiam pro publicis tantum criminibus ab Ecclesia fuisse statutam.

Patres concilii Neocaesariensis, can. 9: »Quod si de se non fuerit ipse confessus, et argui manifeste nequiverit, potestatis suae judicio relinquatur.«

Basilius, in epist. 246: »Necesse est canonibus a Domino sancitis tradi. Scriptum est enim: Si deliquerit frater tuus, inter te et illum, illum corripe; quod si te non audiet, assume tibi alium: quod si ne sic audiet, dic Ecclesiae: quod si neque Ecclesiam audiet, sit tibi de caetero tanquam ethnicus et publicanus. Hoc ipsum in ipso factitatum fuit. Simul accusatus et delatus est: coram uno atque altero [Col. 1183D] reprehensus est: tertio in facie Ecclesiae. Quocirca cum simus ipsi contestati, neque nobis acquievit; deinceps esto excommunicatus, et toti Ecclesiae denuntiatur, ne ipsum admittant.« Canonibus a Domino sancitis ille non traditus fuit, nisi cum pertinacia ipsius crimen in publicum protulerit; et hoc non aliter fieri debuisse affirmat sanctus Basilius. Cum ergo canones Ecclesiae a canonibus Domini non sint diversi, fateatur quisque necesse est publicam poenitentiam ob crimina tantum publica ab Ecclesia fuisse statutam.

Hilarius diaconus in Epistola Pauli ad Corinthios I cap. V: »Cognito opere isto pellendum illum fuisse de coetu fraternitatis. Omnes enim crimen ejus sciebant, et non arguebant, publice enim novercam [Col. 1184A] suam loco uxoris habebat. In qua re neque testibus opus erat, neque tergiversatione aliqua poterat tegi crimen.«

Et in Quaestionibus ex Veteri et Novo Testamento, utroque mixtim, quaest. 102: »Hinc est unde Apostolus plebem Corinthiorum arguit, propterea quod illum qui publice uxorem patris habebat, non corriperent aut evitarent, ut se emendaret, dicens: Nescitis quia modicum fermentum totam massam corrumpit? Cum enim non esset dux aliquis aut praepositus Ecclesiae, plebis erat corripere eum quem videbant tam turpiter et obscene inter eos conversari. Ac per hoc quasi consentientes eos crimini ejus Apostolus arguit. Nec enim in hac re accusatore opus erat, aut testibus. Publice enim novercam suam [Col. 1184B] loco uxoris habebat.« Expressa omnino est publicae poenitentiae ratio, quam Hilarius refert. »Omnes enim, inquit, crimen ejus sciebant. Publice novercam suam loco uxoris habebat. In qua re neque testibus opus erat, neque tergiversatione aliqua poterat tegi crimen.«

Joannes Chrysostomus in caput Matth. XII, homil. 82: »Sed facillimum est, dicet aliquis, invidos accusare: dicendum autem est quomodo hoc morbo liberabimur. Quomodo igitur ne veneno suo nos inficiat, faciemus? Si dabimus operam ut quemadmodum fornicatori nefas ad ecclesiam ingredi, sic invido quoque.« J. Chrysostomus invidiam quae veneno suo alios inficit, id est, quae publica est, et aliis scandalo, poenitentia publica puniendam esse [Col. 1184C] contendit, quam tamen non judicat esse necessariam pro scortis et adulteriis occultis, sicut supra ostendimus. Quare aperte testatur poenitentiam publicam pro publicis tantum criminibus ab Ecclesia fuisse statutam.

Augustinus in homilia ultima: »Judicet ergo seipsum homo in istis voluntate dum potest, et mores convertat in melius, ne cum non poterit, etiam praeter voluntatem a Domino judicetur. Et cum in se protulerit severissimae medicinae sententiam, veniat ad antistites, per quos illi in Ecclesia claves ministrantur, et tanquam bonus incipiens jam esse filius, maternorum membrorum ordine custodito a praepositis sacrorum accipiat satisfactionis suae modum, ut in offerendo sacrificio cordis contribulati, devotus [Col. 1184D] et supplex, id tamen agat quod non solum illi prosit ad recipiendam salutem, sed etiam caeteris ad exemplum: ut si peccatum ejus non solum in gravi ejus malo, sed etiam in scandalo est aliorum, atque hoc expedire utilitati Ecclesiae videtur antistiti, in notitia multorum, vel etiam totius plebis agere poenitentiam non recuset: non resistat, non lethali et mortiferae plagae per pudorem addat tumorem.« Ut igitur antistes poenitentiam publicam peccatori indicat, non sufficit ut peccatum ejus sit in gravi malo, sed etiam in scandalo aliorum, id est publicum.

Augustinus in lib. III contra epistolam Parmeniani, cap. 2: »Ad hoc enim et ipse Apostolus ait, Si [Col. 1185A] quis frater nominatur. In eo quippe quod ait, Si quis, nihil aliud videtur significare voluisse, nisi eum posse tali modo salubriter corrigi, qui inter dissimiles peccat, id est, inter eos quos peccatorum similium pestilentia non corrumpit. In eo vero quod ait, nominatur, hoc nimirum intelligi voluit, parum esse ut sit quisque talis, nisi etiam nominetur, id est, famosus appareat; ut possit omnibus dignissima videri, quae in eum fuerit anathematis prolata sententia. Ita enim et salva pace corrigitur, et non interfectorie percutitur et medicinaliter uritur.«

Augustinus in sermone 41, de Sanctis: »Pro capitalibus vero criminibus non hoc solum sufficit, sed addendae sunt lacrymae, rugitus et gemitus, continuata longo tempore ac protracta jejunia, et largiores [Col. 1185B] eleemosynae erogandae, ultro nos ipsos a communione Ecclesiae removentes, in luctu et in tristitia multo tempore permanentes, et poenitentiam etiam publice agentes. Quia justum est ut qui cum multorum destructione se perdiderit, cum multorum aedificatione se redimat.

Augustinus in Enchiridio ad Laurentium, cap. 65. »Verum quia plerumque dolor alterius cordis occultus est alteri, neque in aliorum notitiam per verba vel quaecunque alia signa procedit, cum sit coram illo cui dicitur, Gemitus meus a te non est absconditus; recte constituuntur ab iis qui Ecclesiae praesunt, tempora poenitentiae, ut fiat etiam satis Ecclesiae, in qua remittuntur ipsa peccata.« Poenitentia publica agitur, ut fiat satis Ecclesiae. Porro nullus [Col. 1185C] satisfacere censetur, nisi qui injuriam intulit, et talem qualis est satisfactio. Si igitur satisfactio debet esse publica, necesse quoque est ut publica fuerit injuria.

Augustinus, lib. de Correptione et Gratia, cap. 16: »Peccantes coram omnibus corripe, ut caeteri timorem habeant.« Quod de his peccatis accipiendum est quae non latent, ne contra Domini sententiam putetur locutus. Itaque frequenter sanctus Augustinus testatur poenitentiam publicam pro publicis tantum criminibus ab Ecclesia fuisse statutam.

Julianus Pomerius, lib. II de Vita contemplativa, cap. 7: »Ea autem crimina quorumlibet si ipsis criminosis confiteri nolentibus undecunque claruerint, quaecunque non fuerint patientiae levi medicamento [Col. 1185D] sanata, velut igni quodam piae increpationis urenda sunt et curanda. Quod si nec sic quidem aequanimiter sustinentis ac pie increpantis medela profecerit in eis qui diu portati et salubriter objurgati corrigi noluerint, tanquam putres corporis partes debent partes debent ferro excommunicationis abscindi: ne sicut caro nobis emortua, si abscissa non fuerit, saltem reliquae carnis putredinis suae contagione corrumpit: ita isti qui emendari despiciunt, et in suo morbo persistunt, si moribus depravatis in sanctorum societate permanserint, eos exemplo suae perditionis inficiant.« Propter scandalum quod aliis injiciunt, ab Ecclesia expelluntur. Ergo quia ipsorum crimen erat publicum. Et quoniam [Col. 1186A] declarat illos non debere excommunicari, nisi postquam diu portati et salubriter objurgati noluerint corrigi, et exemplo suae perditionis alios infecerint, clare ostendit poenitentiam publicam pro publicis tantum criminibus ab Ecclesia fuisse statutam.

Caesarius Arelatensis in homilia 1: »Si vero quisque conscientiam suam interrogans, facinus aliquod capitale commisit, aut si fidem suam falso testimonio expugnavit ac prodidit, aut sacrum Veritatis nomen violavit, si veram baptismi tunicam, et speciosam virginitatis holosericam coeno commaculati pudoris infecit, si in semetipso novum hominem nece hominis occidit, si per augures, et divinos, atque incantatores captivum se diabolo tradidit: haec et ejusmodi commissa expiari penitus communi et mediocri, [Col. 1186B] licet secreta, satisfactione non possunt; sed graves causae graviores et acriores publicas curas requirunt, ut qui cum plurimorum afflictione se perdidit, simili modo cum plurimorum aedificatione se redimat.« Illa est certissima publicae poenitentiae ratio, quam Patres saepissime repetunt, ut qui cum plurimorum afflictione et destructione se perdidit, simili modo cum plurimorum aedificatione se redimat. Sicque testantur publicam poenitentiam propter crimina publica ab Ecclesia fuisse statutam.

Gregorius Magnus, lib. XII, epist. 32, ad Felicem episcopum Messanae: »Manifesta quoque peccata non sunt occulta correctione purganda: sed palam sunt arguendi, qui palam nocent, ut dum aperta objurgatione sanantur, ii qui eos imitando deliquerant [Col. 1186C] corrigantur. Dum enim unus corripitur, plurimi emendantur. Et melius est ut pro multorum salute unus condemnetur quam per unius licentiam multi periclitentur.«

Isidorus Hispalensis in Regulis monachorum, cap. 15: »Peccatum palam commissum, palam est arguendum, et dum manifeste peccans emendatur, ii qui eum in malo imitati sunt, corrigantur.«

Eligius Noviomensis episcopus, in homilia 16: »Duos praeterea, fratres mei, alloquimur: quos publica actio criminalis publicam coegit agere poenitentiam.« Cum iidem Patres, ut supra ostendimus, affirment morem fuisse Ecclesiae de peccatis occultis secreto poenitendi, non possunt hanc publicae poenitentiae [Col. 1186D] rationem referre, quin manifeste declarent pro publicis tantum criminibus publicam poenitentiam ab Ecclesia fuisse statutam.

Sed si Patres affirment poenitentiam publicam pro publicis tantum criminibus ab Ecclesia fuisse statutam; si Patres testentur de peccatis occultis morem Ecclesiae fuisse secreto poenitendi; si denique Patres plane negent morem fuisse Ecclesiae decreto sancitum publice de peccatis occultis poenitendi: mirum quomodo J. Morinus dicere potuit, Theodorum primum esse qui aperte morem sustuli publice de criminibus occultis poenitendi; hujusque moris antiqui tot esse argumenta, quod fere canones ante mille annos in criminum reos conditi. Quod ut probet [Col. 1187A] tria praesertim adhibet argumenta, quae nunc examinanda suoque momento ponderanda sunt.



CAPUT IV. Primum argumentum J. Morini proponitur et refellitur.

Joannes Morinus, vir eruditissimus, ad probandum criminum occultorum capitalium confessione sacerdoti secreto facta, poenitentiam secundum canones publice actam fuisse, hoc primum proponit argumentum, lib. V de Administratione sacramenti poenitentiae, cap. 9: »Tot sunt, inquit, hujus antiquae praxis argumenta, quot fere canones ante mille annos in criminum reos conditi. Quid est enim aliud, imo quid aliud animo fingi potest, quam poenitentia publica, cum edicunt canones, qui homicidium perpetraverit, [Col. 1187B] qui fornicationem, qui adulterium, qui incestum, qui magos et incantatores consuluerit, etc, in auditione perseveret tot annis, in substratione tot annis; in consistentia tot annis: deinde boni, perfecti, communionis sit particeps? His enim et aliis nominibus reconciliatio cum Deo et Ecclesia ab antiquis vocari solet. Excipiet forsan aliquis negari nullo modo posse poenas istas publicas esse: quis enim sui compos hoc diffiteri posset? sed de peccatis publicis tantum esse intelligendas. Qui sic excipit, tria velim consideret. Primum est, quod recte etiam adnotavit Albaspinaeus episcopus Aurelianensis in can. 32 concil. Carthag. III, nullum istorum canonum distinguere inter crimen publicum et occultum: Cujus fornicatio est publica stabit inter audientes, [Col. 1187C] etc.; sed absolute, qui fornicatus fuerit, qui homicidium perpetraverit. Distinguunt saepe canones homicidium ultro factum, aut casu; fornicationem ab adulterio; adulterium naturae ab humano; incestus varias species, et unicuique convenientes poenas, sed semper publicas imponunt. At nunquam leges, Si crimen istud est publicum, ita punietur; hoc vero modo si occultum.«

Responsio.---Sed nonne aperte distinguunt Patres inter crimina publica et occulta, et poenitentiam quae utrisque competit, publicis publicam, occultis secretam, quoties negant morem Ecclesiae fuisse de peccatis occultis publice poenitendi, sicut in primo capite ostendimus: quoties affirmant morem Ecclesiae fuisse de criminibus occultis secreto poenitendi, sicut in [Col. 1187D] secundo capite declaravimus; quoties denique asserunt poenitentiam publicam pro publicis tantum criminibus ab Ecclesia fuisse statutam, sicut in tertio capite probavimus. Quid aliud est distinguere? quam cum sanctus Augustinus verbi gratia dicit in sermone de Verbis Domini: »Certe si quis, quod solum est verum, distinguit tempora, et solvit quaestionem, verum est. Si peccatum in secreto est, in secreto corripe. Si peccatum publicum est et apertum, publice corripe, etc.« Et in sermone sequenti: »Ergo ipsa corripienda sunt coram omnibus quae peccantur coram omnibus, ipsa vero corripienda sunt secretius quae peccantur secretius.« Manifestiorne distinctio afferri potest quam quae allata est a Patribus concilii Neocaesariensis, qui [Col. 1188A] crimen adulterii in corde commissum nullo publicae poenitentiae genere puniendum esse decernunt: et a Patribus concilii Vasensis II, qui prohibent can. 8 ne quis episcopus, cui crimen occultum detectum est, reum ab Ecclesia ejiciat, et publice puniat, sed secretis, ut aiunt Patres, correptionibus elaboret. Manifeste quoque distinguunt Patres concilii Carthaginensis tertii, can. 3, cujus difficultatem J. Morinus perspiciens, eam ita sibi proponit dissolvendam. »Statim, inquit J. Morinus, forsan objiciet lector can. 3 concilii Carthag. III: »Cujuscunque poenitentis publicum et vulgatissimum crimen est, quod universa Ecclesia noverit, ante absidem manus ei imponatur.« Diversa quaedam est lectio in isto canone, sed ad rem nihil facit. Verum, ut bene animadvertit [Col. 1188B] laudatus a nobis capite praecedente Dionysius Petavius, validum ex hoc canone cum praecedente comparato pro sententia nostra colligitur argumentum. Praecedit enim, »Presbyter inconsulto episcopo non reconciliet poenitentem nisi absente episcopo, et necessitate cogente;« postea sequitur, »Cujuscunque autem poenitentis publicum, etc.;« evidentissime duas poenitentium publicorum species constituit. Unam quorum crimen est publicum, alteram quorum crimen non est publicum, hoc est occultum.«

Verum si his sic inter se comparatis, canon duas poenitentium publicorum constituat species, unam quorum crimen est publicum, alteram, quorum crimen non est publicum, hoc est occultum, necessario [Col. 1188C] inde sequitur, cujuscunque poenitentis crimen est publicum et vulgatissimum, illum inconsulto episcopo non posse a presbytero reconciliari absente episcopo et necessitate cogente. Quod repugnat disciplinae Africanae, etiam temporibus sancti Cypriani, qui in epistola 12, edit. Rigalt., ad clerum scribit, ne vacui exeant lapsi, id est qui quidem idololatriae crimine totam Ecclesiam adversum se commoverant: »Si incommodo, inquit, aliquo, et infirmitatis periculo occupati fuerint, non exspectata praesentia nostra apud presbyterum quemque praesentem: vel si presbyter repertus non fuerit, et urgere exitus coeperit, apud diaconum quoque exomologesim facere delicti sui possint; ut manu eis in poenitentia imposita veniant ad Dominum cum pace.« [Col. 1188D] Deinceps sancitum est pluribus canonibus, ne quis vacuus e vita exeat. Quapropter a vero sensu multum abhorret J. Morini expositio. Verus igitur ac genuinus sensus hujusce canonis sic facile intelligi potest, ut presbyter, inconsulto episcopo, non reconciliet poenitentem, nisi absente episcopo, et necessitate cogente: cujuscunque autem poenitentis publicum crimen est, extra necessitatis casum ante absidem manus imponi debeat. Atque hunc sensum certissimum esse demonstrat Poenitentiale Theodori, in quo testatur apud Romanos reconciliationem poenitentium fieri intra absidem, in Coena Domini, tantum ab episcopo, et consummata poenitentia, et si episcopo difficile sit, presbytero posse necessitatis [Col. 1189A] causa praebere potestatem ut impleat. Eadem testantur Halitgarius in praefatione ad Poenitentiale Romanum; Regino, lib. I de ecclesiasticis Disciplinis, cap. 296. Cum igitur quorumlibet publice poenitentium apud Romanos extra necessitatis casum reconciliatio fiat intra absidem: cumque Patres concilii Carthaginensis III asserant hujusce reconciliationis publicae rationem esse crimen publicum, liquet poenitentiam publicam nonnisi ob publica crimina ab Ecclesia fuisse impositam, atque idcirco illa crimina publica distinxisse ob occultis, pro quibus omnes Patres unanimi consensu censuerunt poenitentiam secreto factam sufficere.

Hic est ordo charitatis continendae, quem Deus erga populum Israel tenuit: quem Christus in Evangelio [Col. 1189B] praecepit, et tota Patrum traditio comprobavit. Haec est denique lex aequitatis publicae, et juris communis ab omnibus sapientibus laudati, ut solvatur quisque eo modo quo funibus peccatorum suorum colligatur.



CAPUT V Secundum argumentum refellitur: et ostenditur, licet fere omnes antiqui canones intelligendi sint de criminibus publicis, non tamen recte a J. Morino concludi, inde sequi Patres antiquos gravissimorum animi morborum sanationem prorsus neglexisse, cum Patres antiqui praeter poenitentiam publicam, et qualem J. Morinus describit, plura alia proposuerint remedia, quae ad sanationem gravissimorum animi morborum omnino sufficere judicaverint.

»Secundum, inquit J. Morinus, sequetur antiquos Patres de publicis criminibus curam tantum gessisse, [Col. 1189C] de occultis vero nullam. Si enim canones illi de peccatis publicis intelligendi sunt, de occultis homicidiis, fornicationibus, etc., nulli amplius supersunt. Atqui crimina ejusmodi secreta perpetrantur occulte, dum unum aut alterum publice deprehenditur: consequeretur igitur gravissimorum animi morborum sanationem antiquos Patres prorsus neglexisse; quod cogitare nefas est, nedum dicere. Si poenitentiae rationem tantum haberent poenarum, tolerari forsan hoc posset. Verum cum medicamentorum rationem potissimum induant, hancque rationem Patres prae caeteris spectent, dici non potest ulcerum tam pestiferorum nisi publice et in propatulo serperent, quod quam rarissime et vix contingit, curationem deseruisse, susque deque habuisse, et de levibus tantum [Col. 1189D] venialibusque peccatis sanandis curiosos fuisse et sollicitos.«

Responsio.---Quamvis Patres antiqui in canonibus, qui sunt leges publicae judicii ecclesiastici, non exposuerint remedia quibus crimina occulta diluuntur, non tamen inde recte concluditur a J. Morino Patres antiquos gravissimorum animi morborum sanationem prorsus neglexisse. Etenim alibi praeter poenitentiam publicam, qualem J. Morinus describit lib. IV de Administratione sacramenti poenitentiae, cap. 7, quamque ab ipsis etiam incunabulis Ecclesiae constitutam esse dicit in afflictionibus et macerationibus corporis manifestis, Patres antiqui plura alia proposuerunt remedia, quae ad sanationem gravissimorum [Col. 1190A] animi morborum omnino sufficere judicaverunt. Ut igitur pateat Patres antiquos gravissimorum animi morborum sanationem non neglexisse, licet canones intelligendi sint de criminibus publicis, imo de eorum sanatione maximam gessisse curam; haec remedia proferemus ex antiquissimis Patribus.

Clemens, apostolorum discipulus, in epistola, quam nomine Ecclesiae Romanae ad Corinthiorum Ecclesiam scripsit, et quam Eusebius lib. III eccles. Histor., cap. 16, testatur ab omnibus unanimi consensu receptam esse, ut pote eximiam ac prorsus admirabilem, haec peccatorum remedia proponit. »Divinae gratiae ministri, Spiritu sancto afflati, de poenitentia locuti sunt. Ipse etiam rerum omnium Dominus cum juramento de poenitentia locutus est. [Col. 1190B] Vivo, inquit, Dominus, nolo mortem peccatoris, sicut poenitentiam addens insuper dictum egregium: Resipiscite, domus Israel, ab iniquitate vestra. Dic filiis populi mei, Si peccata vestra a terra ad coelum usque multiplicentur, si cocco rubriora et cilicio nigriora fuerint, et ad me ex toto corde conversi fueritis et dixeritis, Pater, tanquam populo sancto aurem vobis praebebo. Et in alio loco, sic dicit, Lavamini, mundi estote, auferte mala ex animabus vestris ab oculis meis, quiescite a malitiis vestris. Discite facere bonum, quaerite judicium, liberate oppressum, judicate pupillo, et justificate viduam. Et venite colloquamur, dicit Dominus, et si fuerint peccata vestra quasi phoenicium, sicut nivem dealbabo, et si fuerint ut coccinum, sicut lanam dealbabo. [Col. 1190C] Illa sunt remedia poenitentiae, quae divinae gratiae ministri Spiritu sancto afflati docuerunt, atque ipse rerum omnium Dominus.« Quis porro negabit sanctum Clementem censuisse, haec remedia ex Scripturis petita ad remissionem criminum gravissimorum sufficere?

Justinus martyr in dialogo cum Tryphone Judaeo: »Non in hisce beneplacitum consistit Dei nostri. Si quis in vobis est perjurus aut fraudator, peccare desinat. Si quis fornicator, a malo resipiscat: et vera laetaque Dei sabbata peregerit. Si quis impuras habet manus, lavet, et purus fuerit« Sanctus Justinus videtur spectasse verba Epistolae divi Pauli ad Ephesios, cap. IV et V, ubi Apostolus proponit apta remedia pro quibuslibet fere peccatis, scilicet pro [Col. 1190D] peccatis mendacii, loqui veritatem: Propter quod deponentes mendacium, loquimini veritatem unusquisque cum proximo suo, quoniam sumus invicem membra. Pro peccatis iracundiae et vindictae, mansuetudinem, misericordiam ac remissionem debitorum: Irascimini et nolite peccare: Sol non occidat super iracundiam vestram. Nolite locum dare diabolo, et omnis amaritudo et ira, et indignatio, et clamor et blasphemia tollatur a vobis cum omni malitia; estote autem invicem benigni, misericordes, donantes invicem, sicut et Deus in Christo donavit vobis. Pro crimine furti, eleemosynam: Qui furabatur jam non furetur: magis autem laboret, operando manibus suis quod bonum est, ut habeat [Col. 1191A] unde tribuat necessitatem patienti. Pro peccatis fornicationis, immunditiae, aut avaritiae: Fornicatio autem et omnis immunditia, aut avaritia ne nominetur in vobis, sicut decet sanctos. Deinde Apostolus describit quinam sint hujus poenitentiae fructus: Eratis enim aliquando tenebrae, nunc autem lux in Domino. Ut filii lucis ambulate; fructus enim lucis est in omni bonitate et justitia et veritate, probantes quod sit beneplacitum Deo: et nolite communicare operibus infructuosis tenebrarum, magis autem redarguite. Et in Epistola ad Galatas, cap. V, omnia vitia describit, quibus statim apta remedia subjicit: Manifesta sunt autem opera carnis, quae sunt fornicatio, immunditia, impudicitia, luxuria, idolorum servitus, veneficia, inimicitiae, contentiones, aemulationes, [Col. 1191B] irae, rixae, dissensiones, sectae, invidiae, homicidia, ebrietates, comessationes, et his similia: quae praedico vobis, sicut praedixi, quoniam qui talia agunt regnum Dei non possidebunt. Fructus autem Spiritus est: charitas, gaudium, pax, patientia, benignitas, bonitas, longanimitas, mansuetudo, fides, modestia, continentia, castitas.« Haec sunt remedia quae sanctus Justinus martyr post Apostolum repraesentat, cumque non alia recenseat, cum divo Paulo illa sufficere arbitratus est.

Clemens Alexandrinus Paedag. lib. I: »Poenitentiam agere est a morbo convalescere.« Lib. II Stromatum, idem pastor dicit etiam poenitentiam esse magnam intelligentiam. »Qui enim eorum quae fecit ducitur poenitentia, non amplius facit, vel dicit, [Col. 1191C] etc. Est tarda cognitio poenitentia, cognitio autem est prima a peccato cessatio. Fidei ergo officium quoque et opus est poenitentia. Nisi enim crediderit esse peccatum quo prius tenebatur, non dimovebitur; et nisi crediderit ei quidem qui delinquit impendere supplicium, paratam autem esse salutem ei qui ex praeceptis vivit, ne sic quidem mutabitur.« Lib. IV Stromatum: »Est autem sufficiens, ut ego opinor, homini purgatio, perfecta firmaque ac stabilis poenitentia, si cum de praecedentibus nos damnaverimus actionibus, anterius procedamus, postea intelligentes, et mentem immersam amore Dei sustollentes, tam ab iis quae per sensum delectant quam prioribus delictis.« Lib. VI Stromatum: »Est duplex poenitentia: una quidem communis, [Col. 1191D] propterea quod peccaverit; altera vero cum peccati naturam didicerit, persuadet ab ipso desistere peccato per principalem rationem cui est consequens ut non peccet.« Libro Quis dives salvandus, cap. 38: »Si quis illam in animum susceperit, quamvis peccatis obnoxius sit, quamvis multa illicita perpetraverit, adaucta charitate puraque adhibita resipiscentia, errata sua corrigere potest.« Poenitentiae definitiones quas sanctus Clemens Alexandrinus refert, maxima continent remedia, quae ipse affirmat ad remissionem peccatorum gravissimorum sufficere; inter quae tamen nullo modo recensetur illa poenitentia publica quam J. Morinus dicit ab ipsis incunabulis Ecclesiae constitutam fuisse in afflictionibus [Col. 1192A] et macerationibus corporis manifestis.

Tertullianus, lib. II adversus Marcionem, cap. 24. »Nam et in Graeco sono, poenitentiae nomen, non ex delicti confessione, sed ex animi demutatione compositum est, quam apud Deum pro rerum variantium sese occursu regi ostendimus.«

Origenes, lib. III contra Celsum: »Neque injusto docemus sufficere ad hoc ut a Deo recipiatur, si agnoscat suam miseriam, sed qui damnata praeterita sua vita, convertat se ad meliorem frugem, eum a Deo recipi.«

Lactantius, lib. VI de vero Cultu, cap. 13: »Agere autem poenitentiam, nihil aliud est quam profiteri et affirmare se ulterius non peccaturum.« In eodem libro, cap. 24: »Is enim quem facti sui poenitet, errorem [Col. 1192B] suum pristinum intelligit. Ideoque Graeci melius, et significantius dicunt, quam nos possimus resipiscentiam dicere, etc. Purgemus igitur conscientiam quae oculis Dei pervia est; et ut ait idem, semper ita vivamus ut rationem reddendam nobis arbitremur; putemusque nos momentis omnibus non in aliquo, ut ille dixit, orbis terrae theatro ab hominibus, sed desuper spectari ab eo qui et judex et testis idem futurus est, cui rationem vitae reposcenti, actus suos inficiari non licebit. Ergo satius est aut effugere conscientiam, aut nos ipsos ultro aperire animum, et perniciem rescissis vulneribus effundere; quibus nemo alius mederi potest, nisi solus ille qui gressum claudis, visum caecis reddidit; maculata membra purgavit, mortuos excitavit.« [Col. 1192C] Libro de Ira Dei, cap. 21: »Itaque Deus non thure, non hostia, non pretiosis muneribus, quae omnia sunt corruptibilia, sed morum emendatione placatur; et qui peccare desinit, iram Dei mortalem facit. Idcirco enim non ad praesens noxium quemque punit, ut habeat homo resipiscendi et corrigendi sui facultatem.«

Hilarius Pictavorum episcopus in psalm. II: »Sed hoc irrationabilis materiae vas etiam sub alia intelligentia ad rationem humanae voluntatis aptatum est, homines quidem per haec vitia sua cadere: sed si in his poeniterent, id est, si ab his desinerent, se quoque Deus in his quae ad poenam casus hujus constituerit poenitere.«

[Col. 1192D] Athanasius in epistola de Interpretatione Psalmorum: »Sunt quidem et in aliis Scripturis sententiae prohibitoriae, quae mala vetant, sed in hoc codice, quomodo abstinendum sit a malis, exprimitur: ut edictum alibi est, poenitentiam agendam esse, et poenitentiam esse a peccatis desinere.« Quid his remediis ad remissionem criminum occultorum efficacius? Inter quae cum nec Tertullianus, nec Origenes, nec Lactantius, nec Hilarius Pictavorum episcopus, neque Athanasius ullo modo commemorent poenitentiam publicam; nunquid idcirco dicendum est hos omnes Patres gravissimorum animi morborum curam prorsus neglexisse? Absit vero talis injuria.

Basilius in homilia in aliquot Scripturae locos, ubi [Col. 1193A] de variis disserit vitiis: »Hic castus est, ille libidinosus. Utrum horum ditior: qui castitatem servat, an qui pecuniam ex injuria possidet? Certe qui castus. Hujus memoria sempiterna, illius fragiles sunt divitiae; hujus thesaurum fur nullus effodiet, illius divitiae hodie florent, cras marcescent. Igitur respice aequalia ac plana, suum cuique tribuens honorem: pretiosiorem rationem habe, ut misericordiam invenias. Dic, age, estne inter vos quisquam inanis gloriae cupidus, qui non sit iracundus? Cupidus es inanis gloriae? non vides plana. Iracundus es? cum iracundo ne habites. Vides quomodo per breviloquentiam vitia nostra corrigantur, etc. Accipe remedium. Si accerseris medicum, et videris apud eum varia pharmaca variis contenta tabellis, [Col. 1193B] considerabis quid tuo morbo conveniat. Non enim qui pede offendit, quaerit oculi curationem; sed qui oculum habet affectum, commodam opem quaerit oculo. Itaque quisque sibi ex Scripturis morbo suo convenientia sumat. Iracundus es? cohibe iram. Vir iracundus, inquit, turpis est, disce ex hac Scriptura.«

Gregorius Nazianzenus in oratione 15: »Alius nostrum pauperem oppressit, ac terrae partem ipsi abstraxit, maleque vel per fraudem, vel per vim terminum transgressus est, et agrum agro copulavit, ut proximo aliquid eriperet, etc. Alius usuris et fenoribus terram contaminavit, etc. Alius reti suo multa colligenti immolavit, ac pauperis praedam domum habens, aut Dei memoriam ex animo aut certe illius male recordatus est, etc.« Et post alia Patrem [Col. 1193C] sic hortatur, ut suum populum haec doceat remedia, quibus illorum vitia curentur, et ira Dei reprimatur: »His populum tuum instrue. Doce panem esurienti frangere, et pauperes tecto carentes colligere, et nuditatem tegere, nec consanguineos despicere: ac nunc praesertim, ut bonum nostrum ex penuria sit, non ex abundantia: quo munere Deus magis quam multis oblationibus magnisque largitionibus delectatur.«

Gregorius Nyssenus in oratione adversus eos qui alios acerbius condemnant. »Tu vero, cujus animus aeger est, cur non ad medicum properas? cur non ei confitendo morbum ostendis tuum? Quid pateris, ut depascatur, ut superet, ut inflammetur? Tandem [Col. 1193D] aliquando resipisce, ac teipsum nosce. Deum offendisti, procreatorem tuum irritasti, eum qui et praesentis vitae potestatem habet, et futurae Dominus ac judex est. Deliciis indulgens in morbum delapsus es: eum inedia et jejuniis cura. Animus laborat incontinentia, adhibetur temperantiae medicamentum. Multiplici ac nimia pecuniae cupiditate in febrim incidisti, liberalitate et eleemosyna depellatur. Haec enim est nimium expletae mentis curatio. Laesit te rerum alienarum direptio, quae rapta sunt ad proprios dominos revertantur; mendacium te proxime duxit ad interitum, Perdes enim, inquit, omnes qui loquuntur mendacium, veritatis studio periculum evitetur, etc. Quid enim aliud est poenitentia, nisi dissolutio et eversio praeteritorum, quae vel re, vel [Col. 1194A] cogitatione sunt admissa? etc. Ostende mihi amaras atque uberes lacrymas tuas, ut meas ego quoque commisceam. Afflictionis participem et socium sume sacerdotem, ut patrem, etc. Quamobrem major tibi eo fiducia sit qui te in Deo genuit, quam in illis a quibus corpore procreatus es. Audacter ostende illi quae sunt recondita. Animi arcana tanquam occulta vulnera medico retege. Ipse et honoris et valetudinis tuae rationem habebit.«

Ambrosius, lib. II, epistola 7: »Simul enim ac confessus quis fuerit, absolvitur. Denique dixi, Pronuntiabo adversum me injustitiam meam Domino, et tu remisisti impietatem cordis mei. Mora ergo absolutionis in confitendo est, confessionem sequitur peccatorum remissio.« Multiplices animi morbos [Col. 1194B] gravissimos Patres describunt, iisque multiplicia subjiciunt remedia quae ad salutem aptissima esse profitentur. Si vero canones publicae poenitentiae intelligendi sint tam de criminibus occultis quam de publicis, cur Patres saluberrimi remedii non meminerint? Cogitare nefas est, nedum dicere, illud a Patribus tanta cum incuria fuisse praetermissum.

Joannes Chrysostomus in homilia in Psalmum I Jacobo Billio abbate interprete: »Totam tuam juventutem probro ac dedecore affecisti, totum vitae tuae tempus perdidisti? prius scortator eras, postea rapuisti ac suum alteri detraxisti, perjurio et blasphemia te obstrinxisti. Quaenam tibi salutis spes esse queat? Actum est de te. Nihil aliud superest, quam ut praesentis saltem vitae voluptatibus fruaris. [Col. 1194C] Haec diaboli verba sunt. At mea contraria: Periisti, ad salutem consequei potes. Stupris ac libidini operam dedisti? at pudicitiae studere potes. Adulterium admisisti? at hac labe liberari potes. Cecidisti? at resurgere potes. Exigua poenitentia tua est? at magna Domini benignitas. Caedem perpetrasti, suum alteri ademisti? at meliorem mentem indue. Adulterio te devinxisti? at ab eo te remove. Sauciatus es? at medicinam adhibe, etc. Diurno tempore id faciendi spatium non habes, verum et praefectorum metus, et sodalium colloquia et negotiorum cura et alendae prolis studium, et uxoris procuratio, et parandae mensae sollicitudo, ac denique infinitae res animum tuum distrahunt. Si in lecto sis, atque in [Col. 1194D] peccatorum tuorum memoriam venias, collacryma: atque hac ratione ea delere potes. Deum tuum roga atque obsecra: Sicque corpus somno trade, posteaquam prius peccata tua confessus fueris ac rationes a te ipso exegeris. Sic enim requiem a Deo obtinebis. Molestumne ac grave est in lecto jacentem quotidiana peccata supputare? Cum autem ea supputas, animum tuum suspende, ipsum exspoli, ipsum gehennae metu aperi, ipsi sectionem, quae dolore careat adhibe. Horrendum tribunal tibi effice, animum leniorem redde, ut postero die ad perpetranda peccata cunctantius accedas.«

J. Chrysostomus, in homilia 10 in caput III Matthaei: »Poenitentiam vero dico, non solum ut a malis prioribus desistamus, verum etiam ut bonorum operum [Col. 1195A] fructibus impleamur. Facite, inquit, fructus dignos poenitentiae. Quo autem modo fructificare poterimus, si utique peccatis adversa faciamus. Verbi gratia, aliena repuisti? incipe donare jam propria. Longo es tempore fornicatus? A legitimo quoque usu suspendere conjugii, ac perpetuam continentiam saepius paucorum dierum castitate medicare. Injuriam vel opere cuiquam, vel sermone fecisti? refer benedictionis verba conviciis: et percutientes te, nunc officiis, tunc etiam beneficiis placare contende. Neque enim vulnerato sufficit ad salutem tantummodo spicula de corpore evellere, sed etiam remedia adhibere vulneribus. Deliciis ante et temulentia diffluebas? jejunio et aquae potu utrumque compensa, ut famem superes imminentem. Vidisti impudicis [Col. 1195B] alienum decorem oculis? feminam jam omnino non videas, majore tractus cautione post vulnera. Declina, inquit, a malo, et fac bonum. In homilia 43 in cap. XII Matth.: »Quis ab avaritiae crimine mundus: noli enim mihi dicere, te moderate aliena atque timide tetigisse: sed cogita propter hanc rem parvam quam rapuisti, non parvo te cruciatu in aeternum esse puniendum. Id inquam cogita et poenitentiam age. Quis a convicio atque obtrectatione liber est? id autem procul dubio intrudit. Quis occulte proximum calumniatus non est? Quis superbia non intumuit? hic etiam caeteris omnibus immundior est. Quis oculos a lascivo aspectu continuit? quem adulterio deliquisse non dubitamus? quis frustra fratri suo iratus, non consilio atque reatui reus est? Quis [Col. 1195C] non perjuravit? De quo quid possum dicere videtis, cum qui juravit, eum a malo esse contendam. Quis aliquando mammonae servus non fuit? qui profecto fecit ne Christi servus sit. Possum et alia his majora recensere: sed haec sufficientia duxi ad compunctionem vos inducere, nisi quis valde lapideus aut insensatus est. Nam si singula istorum ad gehennam deducunt, quid futurum est, si ad unum omnia coeunt? Quomodo igitur, inquies, salvari possibile est? si opposita his adhibeamus remedia, misericordiam in pauperes, orationem compunctionem, poenitentiam, humilitatem, contritum cor apprime, contemptum rerum praesentium. Mille namque salutis vias Deus nobis proposuit, dummodo diligenter velimus attendere. Animadvertamus igitur nos, ita medicinam [Col. 1195D] recipiamus, ut per omnia remedia vulnera nostra curemus, et maculas detergamus: Quod facile facimus, si misericordes simus, si his qui nobis dolori fuerant, nequaquam irascimur; si gratias in omnibus Deo agimus, jejunantes pro viribus, orantes assidue, amicos nobis ex mammona iniquitatis facientes. Sic enim certe poterimus et delictorum veniam impetrare, et futura bona consequi.« In homilia de beato Philogonio: »Proinde et tu nunc quibus rebus provocasti Deum, per has rursum facito propitium. Provocasti illum pecuniarum rapina, per easdem illum reconcilia, cumque et rapta restitueris illis quos injuria affeceras et alia insuper addideris, dicito juxta Zachaeum: Reddo omnium, quae rapui, [Col. 1196A] quadruplum. Provocasti lingua et maledicentia, multis contumelia affectis, vicissim lingua placato, puras emittens preces, benedicens maledicentibus, laudans vituperantes, gratias agens injuriam inferentibus. Haec non egent multis diebus annisve, sed solo animi proposito, et unico die perficiuntur. Discede a malo, virtutem amplectere, desiste a pravitate: Pollicere te posthac ista non commissurum, et istud sufficiet ad excusationem. Ego testificor ac fidejubeo fore, ut si nostrum quisque qui peccatis obnoxii sumus recedens a pristinis malis, ex animo vereque promittat Deo se postea nunquam ad illa rediturum, nihil aliud Deus requirit ad excusationem majorem, etc. Non necesse est trajicere mare, neque montium superare cacumina, sed domi sedens, si pietatem exhibeas, [Col. 1196B] multamque cordis compunctionem, potes illum videre, potes totam diruere maceriem, totum submovere obstaculum, abbreviare viae longitudinem.« J. Chrysostomus singulis criminibus singula apposuit et idonea remedia, in quibus nullatenus poenitentia publica deprehenditur. Si loquatur de lacrymis, statim animadverti se intelligere lacrymas quae in secreto domus suae, et per noctem in lecto effusae crimina delent: si vero de jejuniis, non ea pro quibuslibet criminibus, sicut in poenitentia publica, mandari declarat, sed tantum pro deliciarum et temulentiae peccatis. Affirmat denique remedia a se proposita, licet non multis diebus, nec multo labore egeant, ea tamen omnino sufficere, nec aliquid aliud Deum requirere ad excusationem majorem.

[Col. 1196C] Hieronymus in epistola ad Rusticum: »Quando ingressus est David ad Bethsabee uxorem Uriae Ethei, et a Nathan prophetante correptus, respondit: Peccavi; statimque meruit audire: Et Dominus a te abstulit peccatum, etc. Justitia justi non liberabit eum in quacunque die peccaverit. Et iniquitas iniqui non nocebit ei quacunque die conversus fuerit: unumquemque judicat, sicut invenerit. Nec praeterita considerat, sed praesentia: si tamen vetera crimina novella conversione mutentur.

Sulpitius Severus in Historia divi Martini, cap. 24: »Testabantur etiam aliqui ex fratribus, audisse se daemonem protervis Martinum vocibus increpantem, cur intra monasterium aliquos ex fratribus, qui olim baptismum diversis erroribus perdidissent, conversos [Col. 1196D] postea recepisset, exponentem crimina singulorum: Martinum diabolo repugnantem respondisse constanter antiqua delicta melioris vitae conversatione purgari: et per misericordiam Domini absolvendos esse peccatis qui peccare desinerent.«

Augustinus, lib. de Fide et Operibus, cap. 26: »Sed nisi essent quaedam ita gravia ut etiam excommunicatione plectenda sint, non diceret Apostolus: Congregatis vobis et meo spiritu, tradere ejusmodi hominem Satanae in interitum carnis, ut spiritus salvus sit in die Domini Jesu. Unde etiam dicit: Ne lugeam multos ex iis qui ante peccaverunt, et non egerunt poenitentiam super immunditiam et fornicationem quam gesserunt. Item nisi essent quaedam non ea [Col. 1197A] humilitate poenitentiae sananda, qualis in Ecclesia datur eis qui proprie poenitentes vocantur, sed quibusdam correptionum medicamentis, non diceret ipse Dominus, Corripe eum inter te et ipsum solum; Et si te audierit lucratus es fratrem tuum. Postremo nisi essent quaedam sine quibus haec vita non agitur, non quotidianam medelam poneret in oratione quam docuit, etc.« Sic remedia criminum occultorum non minus aperte distinguuntur a remediis criminum publicorum, id est publici scandali, sicut eodem modo declarat sanctus Augustinus in homilia ultima ex L, cap. 11, quam a remediis peccatorum sine quibus haec vita non agitur et quorum quotidiana medela est.

Cassianus in Collat. XX, de fine poenitentiae, cap. [Col. 1197B] 10: »Noverimus autem nos, ut superius diximus, tunc demum pro praeteritis satisfecisse peccatis, cum ipsi motus atque affectus, per quos poenitenda commisimus fuerint de nostris cordibus amputati. Quod tamen nullus obtinere posse se credat qui non prius ipsas causas atque materias, pro quibus in illa collapsus est crimina, omni spiritus fervore succiderit ut verbi gratia si in fornicationem vel adulterium perniciosa feminarum familiaritate collapsus est, summa festinatione etiam ipsum earum devitet aspectum: aut certe si per abundantiam vini epularumque est nimietate succensus, illicientium ciborum crapulam summa districtione castiget. Et rursum, si in perjurium, aut furtum, aut homicidium, aut blasphemiam, pecuniarum desiderio atque [Col. 1197C] amore correptus incurrit, materiam avaritiae illectricem suae deceptionis abscidat; si in iracundiae vitium superbiae passione propellitur, arrogantiae ipsius fomitem summa humilitatis virtute convellat, etc.«

Fulgentius, de Incarnatione et Gratia Christi: »Nempe cum ipse Salvator noster propriae vocis imperio humanam convenit voluntatem dicens: Poenitemini, et credite Evangelio, claret tamen quia ut homo in Deum credere incipiat, a Deo accipit poenitentiam ad vitam, ita ut omnino credere non possit, nisi poenitentiam dono Dei miserantis acceperit: quae est autem poenitentia hominis, nisi mutatio voluntatis?« Lib. I de Remissione peccatorum, cap. 13: [Col. 1197D] »De illis vero qui intra ecclesiam positi malis operibus insistebant, sic ad Corinthios loquitur medicinali sermone: Ne iterum cum venero, humiliet me Deus apud vos, et lugeam multos ex his qui ante peccaverunt, et non egerunt poenitentiam super immunditia, et fornicatione et impudicitia quam gesserunt. Nec istos utique tristis doleret, nec illos humiliatus doleret Apostolus, si impiis et iniquis exacerbantibus divinam justitiam sine conversione cordis remissionem peccatorum crederet conferendam: cum ipsa remissio peccatorum nonnisi in conversione cordis sortiatur effectum.«---Cap. 15: »Ipsius enim remissionis effectus in cordis conversione consistit, etc. Quid est enim aliud remissionem peccatorum consequi, nisi a peccati dominatione liberari?«---Cap. [Col. 1198A] 16: »Conversio autem tunc vera probatur in homine, si impietas, et iniquitas pellatur ex corde.«---Et cap. 17: »Conversio ergo illa in conspectu Dei grata est et accepta, in qua simul et fidei rectitudo servatur et vitae bonae regula custoditur: id est, ut principaliter recta teneatur de Deo sententia, deinde proximo exhibeatur charitas divinitus imperata.«

Eligius Noviomensis episcopus, in homilia 2: »Si vero tam pauper quis fuerit ut veram innocentiam cum simplicitate puri cordis et castitate mentis et corporis offerre nequiverit: duos saltem turtures, vel duos pullos columbae; id est, duo compunctionis genera, timoris scilicet et amoris, offerat, unum videlicet, hoc est, timorem pro peccato, pro quo timet [Col. 1198B] et gemit ne ad tartari supplicia pertrahatur. Postea vero alterum in holocaustum, id est amorem pro coelestis patriae desiderio, cum jam veniam praesumens non gemit pro supplicio, sed quia tandiu a desiderato Dei regno differtur.«

In homilia 11: »Duo sunt namque genera compunctionis, quibus semetipsos Domino in arca cordis immolant fideles; nimirum si Dominum sentiens anima prius timore compungitur, vel postea, amore. Prius sese in lacrymis afficit; quia dum peccatorum suorum recordatur, pro his perpeti supplicia aeterna pertimescit: at dum longa mortis anxietate fuerit formido consumpta, quaedam jam de praesumptione veniae securitas nascitur, et in amorem coelestium gaudiorum animus inflammatur: et qui prius flebat [Col. 1198C] ne duceretur ad supplicium; postmodum flere amarissime incipit, quia differtur a regno. Contemplatur etenim mens qui sint illi angelorum chori, quae ipsa societas beatorum spirituum, quae majestas aeternae visionis Dei, et amplius plangit quia bonis perennibus deest, quam flebat prius cum mala aeterna metuebat. Utramque autem nostrae compunctionis hostiam gratanter accipere dignetur Christus; qui et pro peccato lugentibus atque afflictis clementer errata dimittit, et pro ingressu vitae coelestis tota mentis intentione ferventes, aeterna suae visionis luce reficit Jesus Christus Dominus noster.« Et ne quis existimet duo haec genera compunctionis poenitentiam publicam complecti, ipsemet postea convertens [Col. 1198D] sermonem ad publicos poenitentes, testatur se de alia prius locutum esse, id est de poenitentia secreta, quae criminibus occultis competit.

Ex his omnibus manifestum est, praeter poenitentiam publicam, qualem J. Morinus describit, Patres antiquos docuisse tot alia esse remedia, quae ad sanationem gravissimorum animi morborum omnino sufficiunt, quot sunt crimina occulta. Unde satis mirari non possum quod vir summae eruditionis affirmaverit, si canones intelligendi sint de criminibus publicis, inde sequi Patres antiquos gravissimorum animi morborum sanationem prorsus neglexisse, et de criminibus occultis nullam curam gessisse. Non solum enim hoc argumentum nimis probat de poenitentia publica pro criminibus occultis, sed etiam pro [Col. 1199A] criminibus publicis, cum Patres testentur antiquos canones poenitentiae publicae non intelligendos esse de omnibus criminibus publicis, atque aliam fuisse poenitentiam quae ad remissionem quorumdam criminum licet publicorum sufficeret, sicut in sequenti capite demonstramus.



CAPUT VI. Idem argumentum J. Morini refellitur: demonstratur Patres testari antiquos canones poenitentiae publicae intelligendos non esse de omnibus criminibus publicis; atque aliam fuisse poenitentiam quae ad remissionem minorum criminum publicorum sufficere arbitrarentur. Unde dignoscitur quaenam crimina publica publicae poenitentiae obnoxia fuerint.

Origenes in Commentariis in Matthaeum, edit. [Col. 1199B] Huet, tom. I, pag. 334: »Quemadmodum igitur qui talia de omni peccato dicta esse pronuntiat, sive peccatum illud caedes sit, sive veneficium, sive puerorum stuprum, sive aliquid simile, occasionem praebuit cur summam Christi patientiam et procrastinationem animo comprehenderemus; ita e contrario qui fratrem ab eo qui frater appellatur distinxit, eum qui propter minima peccata quibus obnoxii sunt homines, post reprehensionem non fuerit conversus, habendum esse docet pro ethnico et publicano, propter peccata quae non ad mortem, vel, ut ea in Numeris lex appellat, mortifera non sunt; quod utique nimis crudele videtur; nec enim facile quemquam reperiri posse arbitror, qui non ter ob idem noxae genus fuerit objurgatus, maledicti, verbi [Col. 1199C] gratia, quo maledici, vel qui ira excandescunt, propinquorum nomini detrahunt; vel vinolentiae; vel orationis mendacis et otiosae, vel alterius cujuspiam culpae ex iis quae multis inhaerere solent.« Secundum Apostolum I ad Corinth. cap. VI: Neque molles, neque avari, neque ebriosi, regnum Dei possidebunt; et tamen Origenes testatur morem non fuisse Ecclesiae, ut maledicos, nequidem eos qui propinquorum nomini detrahebant, et ebriosos publica poenitentia puniret. Si quis objiciat ab Origene haec minima vocari, attendat Patres horum temporum non aliter locutos esse. Quare apud sanctum Cyprianum idololatriae crimen summum est delictum, gravissimum et extremum: minora vero, adulterium et homicidium.

[Col. 1199D] Cyprianus in libro de Lapsis: »Studebant augendo patrimonio singuli; et obliti quid credentes, aut sub apostolis ante fecissent, aut semper facere deberent, insatiabili cupiditatis ardore ampliandis facultatibus incubabant. Non in sacerdotibus religio devota, non in ministris fides integra, non in operibus misericordia, non in moribus disciplina. Corrupta barba in viris; in feminis forma fucata. Adulterati post Dei manus oculi, capilli mendacio colorati. Ad decipienda corda simplicium callidae fraudes, circumveniendis fratribus subdolae voluntates. Jungere cum infidelibus vinculum matrimonii, prostituere gentilibus membra Christi: non jurare tantum temere, sed adhuc etiam pejerare: praepositos [Col. 1200A] superbo tumore contemnere, venenata sibi ore maledicere, odiis pertinacibus invicem dissidere: episcopi plurimi, quos et hortamento esse oportet caeteris et exemplo, divina procuratione contempta, procuratores rerum saecularium fieri, derelicta cathedra, plebe deserta, per alienas provincias oberrantes, negotiationis quaestuosae nundinas aucupari. Esurientes in Ecclesia fratribus non subvenire, habere argentum largiter velle, fundos insidiosis fraudibus rapere, usuris multiplicantibus fenus augere.« Ex his verbis sancti Cypriani colligo cum sancto Augustino lib. III contra epistolam Parmeniani, avaros et rapaces qui regnum Dei non possidebunt, temporibus sancti Cypriani in Ecclesia fuisse toleratos; nec morem Ecclesiae fuisse ut crimina avaritiae, [Col. 1200B] furti et perjurii, publica poenitentia plecterentur.

Pacianus in Paraenesi ad poenitentiam: »Primum igitur, ut diximus, de modo peccantium retractemus, sedulo requirentes quae sint peccata, quae crimina: ne quis existimet, propter innumera delicta quorum fraudibus nullus immunis est, me, omne hominum genus, indiscreta poenitendi lege constringere. Apud Mosen et veteres, minimi quoque peccati, et quadrantis unius, ut ita dixerim, rei, in eodem infelicitatis aestuario volutati sunt. Et qui sabbata violaverant, et qui immunda contigerant, et qui escarum vetita praesumpserant, et qui murmurabant, et qui pariete corrupto, et qui veste maculata templum sumni regis intraverant, et qui altarium his obnoxii [Col. 1200C] manu contrectaverant, aut veste contigerant, ut in coelum ascendere citius fuerit, aut emori satius quam haec universa servare. His igitur nos omnibus multisque praeterea carnalibus vitiis ut citius ad destinata quisque perveniat, sanguis Domini liberavit redemptos a servitute legis, et libertate fidei emancipatos. Ideoque apostolus Paulus; Vos autem, inquit, in libertatem vocati estis. Haec illa libertas, quod non omnibus astringimur quibus veteres tenebantur; sed donata ut ita dixerim silva delictorum et remediorum indulgentia destinata in pauca conclusi sumus et necessaria; quae et servare facillimum esset credentibus, et cavere; ut meritissimo Tartarum non recusaret qui tantae donationi [Col. 1200D] ingratus, ne haec quidem pauca servasset. Quae sint autem ista, videamus. Post Domini passionem, apostoli tractatis omnibus atque discussis epistolam tradiderunt, his qui ex gentibus crediderant, perferendam. Epistolae sententia haec fuit: »Apostoli et presbyteri fratres his qui sunt Antiochiae et Syriae, et Ciliciae fratribus qui sunt ex gentibus salutem. Quoniam audivimus quosdam ex nobis exiisse, et conturbasse vos verbis.« Item infra: »Visum est enim sancto Spiritui et nobis, nullum amplius imponi vobis pondus praeterquam haec: necesse est ut abstineatis vos ab idolothytis, et sanguine, et fornicatione, a quibus observantes, bene egetis, valete.« Haec est Novi Testamenti tota conclusio. Despectus in multis Spiritus sanctus, haec [Col. 1201A] nobis, capitalis periculi conditione, legavit. Reliqua peccata meliorum operum compensatione curantur: haec vero tria crimina, ut basilisci alicujus afflatus, ut veneni calix, ut letalis arundo, metuenda sunt: non enim vitare animam, sed intercipere noverunt. Quare tenacitas humanitate redimetur, convicium satisfactione pensabitur, tristitia jucunditate, asperitas lenitate, gravitate levitas, honestate perversitas, et quaecunque, contrariis emendata proficiunt. Quid vero faciet contemptor Dei? Quid aget sanguinarius? Quod remedium capiet fornicator? nunquid aut placare Dominum desertor ipsius poterit: aut conservare sanguinem suum, qui fudit alienum; aut redintegrare Dei templum, qui illud fornicando violavit? Ista sunt capitalia, fratres, ista mortalia, etc. Accipite [Col. 1201B] remedium si desperare coepistis; si miseros vos agnoscitis, si timetis.« Multa sunt in hoc testimonio maxime consideranda: I. Pacianus declarat a se requiri quaenam sint crimina publica poenitentia plectenda, ne quis existimet se velle omne genus humanum indiscreta lege poenitendi constringere. II. Dicit fideles novae legis ab antiqua lege servitutis liberatos ad pauca redactos esse et necessaria, quae et servare facillimum esset et cavere. III. Ista quae caveri debent, ab apostolis notata esse his verbis: Visum est Spiritui sancto et nobis, nullum amplius imponi vobis pondus praeterquam haec: necesse est ut abstineatis vos ab idolothytis, et sanguine, et fornicatione, etc. IV. Haec tria crimina vocari capitalia et mortalia, et sola esse quae poenitentiae publicae [Col. 1201C] remedio indigent. V. Reliqua peccata meliorum operum compensatione curari. Non igitur recte J. Morinus concludit, crimina de quibus intelligi non possunt antiqui canones poenitentiae, ab antiquis Patribus prorsus neglecta fuisse.

Basilius in epistola canonica ad Amphilochium, can. 30: »De his qui rapiunt canonem quidem antiquum non habemus, sed propriam sententiam proferimus, ut ipsi et qui cum eis rapiunt tribus annis sint extra orationes.« Cum sanctus Basilius declaret se primum esse qui poenitentiam publicam raptoribus indixerit, nunquid idcirco Patres antiqui crimen raptus prorsus neglexerunt et nullam de eo curam gesserunt. Sed vide Origenis homiliam 3 in [Col. 1201D] Levitici cap. VI, ubi asserit omnes raptores, sive mulierum, sive aliarum rerum, non posse regnum Dei possidere, nisi de iis egerint poenitentiam.

Basilius in prooemio ad librum Ethicorum: »Sine dubio pessima nos decepit consuetudo; sine dubio magnorum in nobis malorum causa exstitit perversa hominum traditio, quae videlicet ex peccatis partim declinarit, partim nullo discrimine adhibito susceperit: et cum aliis vehementer se assimulet succensere, veluti homicidio, adulterio et caeteris generis ejusdem, alia ne simplici quidem increpatione digna judicet, veluti iracundiam, convicium, temulentiam, avaritiam, et si qua sunt his similia, adversus quae omnia alibi etiam is, ex cujus ore Christus loquebatur, [Col. 1202A] Paulus sententiam extulit, cum dixit, dignos morte esse qui talia agunt.« Saltem consuetudinis, quam improbat, ipse testis est sanctus Basilius. Utrum vero mos quem sanctus Pacianus testatur ex traditione apostolorum descendisse, jure reprehendendus sit, sic exponit ipsius frater sanctus Gregorius Nyssenus.

Gregorius Nyssenus in epistola canonica ad Letoium episcopum: »Restat ad haec ut irascentem animae partem examinandam proponamus, quando lapsa a bono irae usu in peccatum ceciderit. Cum autem multa sint quae per iram fiunt peccata, et omnis generis mala, placuit omnibus nostris Patribus, in aliis quidem non nimium subtiliter agere, nec nimium in eo studii operaeque ponere, ut omnia [Col. 1202B] quae ex ira nascerentur delicta curarent: quamvis Scriptura non solum vulnus prohibeat, sed etiam omne convicium vel maledictum, et si quid aliud ejusmodi ira efficit: sed solam caedis cautionem suis poenis introduxerunt, etc. Altera autem idololatriae species, sic enim divinus apostolus avaritiam appellat, nescio quomodo absque ulla poenae medela a Patribus praetermissa sit. Atqui hoc malum quidem videtur esse trium animi constitutionum affectio, etc. Et ut in universum dicam, hic morbus cum apostolica avaritiae definitione consentit. Divinus enim apostolus eam non solum idololatriam, sed etiam omnium malorum radicem pronuntiavit, etc. Sed de iis quidem, quoniam id a Patribus praetermissum est, sufficere existimo publica doctrinae ratione, ea quomodo [Col. 1202C] fieri potest curare, veluti quosdam morbos ex repletione ortos, inexplebilis avaritiae affectiones, oratione purgantes. Solum autem furtum, et sepulcrorum effossionem, et sacrilegium vitia existimamus, quod sic a Patrum consequentia, haec nobis traditio facta sit. Atqui apud divinam Scripturam et fenus et usura sunt prohibita, et per quamdam potentiam, ad suam possessionem aliena traducere, etiamsi sub contractus aut transactionis specie hoc fortasse factum sit. Quoniam ergo nos quidem ad canonum potestatem assequendam fide digni non sumus, in iis quae ex confesso prohibita sunt, canonicam sententiam dictis jam adjiciemus.« Sanctus Gregorius Nyssenus non vituperat Ecclesiae morem, de tribus tantum criminibus a sancto Paciano supra [Col. 1202D] notatis publice poenitendi: imo existimat sufficere caetera peccata, quae licet a regno Dei excludant, aliis remediis curare, et veluti quosdam morbos ex repletione ortos, inexplebilis avaritiae affectiones purgare. Ne quis vero forsan opponeret sententiam sancti Basilii et Gregorii Nazianzeni, qui in oratione 39 sic loquitur: »Quid autem Novati crudelitatem pro lege habeam, qui avaritiam quidem, hoc est, alterum idololatriae genus, nullo supplicio vindicavit, stuprum autem ita saeve acerbeque condemnavit, quasi nuda ipse carnis et corporis parte constaret. Veluti objectiones praeveniens, haec ita se sentire fatetur, quoniam, inquit, nos quidem ad canonum potestatem assequendam fide digni non sumus.«

[Col. 1203A] Ambrosius lib. II de Poenitentia, cap. 10: »Nam si vere agerent poenitentiam, iterandam postea non putarent, quia sicut unum baptisma, ita una poenitentia, quae tamen publice agitur. Nam quotidiani nos debet poenitere peccati. Sed haec delictorum graviorum, illa leviorum.« Quaenam vero sint delicta leviora, sic declarat in exhortatione ad agendam poenitentiam: »Quid est bene vivere post poenitentiam? doce nos. Dico vobis, abstinere ab ebrietate, a concupiscentia, a furto, a malo eloquio, ab ipso immoderato risu, a verbo otioso, unde reddituri sunt homines rationem in die judicii. Ecce quae levia dixi, ut tacerem gravia et pestifera.« Itaque Sanctus Ambrosius affirmat morem non fuisse Ecclesiae de omnibus peccatis publicis, scilicet ebrietatis, [Col. 1203B] furti et aliis, publice poenitendi. Quae peccata non levia et minora nuncupantur, nisi cum maximis et gravioribus delictis comparata, ut jam ex sancto Cypriano animadvertimus.

Joannes Chrysostomus non solum crimina gravissima, adulteria, homicidia et alia ejusdem generis, sed invidiam et iracundiam, et quidem juramentum publica poenitentia puniendum esse censuit. At privata auctoritate non canonica hoc a se primum statutum esse ipse in homilia 42 ad cap. Matthaei XII de invidia aperte declarat his verbis: »Quomodo igitur ne veneno suo nos inficiat, faciemus? Si dabimus operam, ut quemadmodum fornicatori nefas ad ecclesiam ingredi, sic invido quoque: imo vero multo magis invidus quam [Col. 1203C] fornicator a coetu fidelium exterminandus est. Si enim nunc cum id malum indifferens pene videatur, a nonnullis spernitur: profecto si atrocitas malignitatis ejus omnibus patuerit, facile ab ea resiliemus. Lacrymarum igitur fontes in fletibus manare deberent ex oculis. Deus orandus, perdiscendumque tibi est, turpissimum flagitium esse invidiam: sic enim affectus celeriter tanquam a periculoso morbo fugies, ac poenitentiam ages. Sed quis ignorat, inquies, vitium esse invidiam? Ignorat quidem, ut dicis, nemo: non tamen sicuti fornicationem, aut adulterium abominandam ducunt. Quod ut credas, quaeso, dic mihi: quando quisquiam amare flevit, quoniam in invidiam lapsus esset? Quando Deum aliquis propitium esse sibi oravit, quoniam [Col. 1203D] invidia peccasset. Nemo certe unquam. Sed quamvis omnibus invidentior hominibus sit, jejunio tamen aliquo, aut parvo argento pauperibus dato effecisse credit, ut nihil mali commisisse videatur, cum tamen omnium pessima atque scelestissima passione vexetur.« Idem S. Chrysostomus de iracundia et juramentis testatur in homilia de simultate seu ira. »Ut enim, inquit, fornicantem blasphemantemque impossibile est sacrae mensae participem fieri, ita quoque qui inimicitias fovet, aut in ira pertinax est, non potest frui sancta communione. Neque id immerito: qui enim meretricatus est, aut adulterium commisit, simul ut animum explevit, finem peccato imposuit; quod si resipiscens se a lapsu excitare [Col. 1204A] voluerit, magnamque ostenderit poenitentiam, assequetur haud dubie non vulgarem consolationem: qui autem simultatis tenax est, singulis diebus peccatum facit, nec unquam illud absolvit. Illic in adulterio, contra, simul cum flagitio expletum est peccatum: hic quotidie idem scelus tentatur: quam igitur veniam sperabimus, qui nos tali belluae ultro dedimus?« Et in eadem homilia de juramentis: »Quadraginta dies jam praeterierunt, si Pascha quoque sacrum praeterierit, nulli jam deinde veniam dabo, non admonitionem, sed vim imperii et severitatem non contemnendam adhibebo. Non enim haec valida est consuetudinis excusatio: cur non praetendit fur consuetudinem, et a supplicio liberatur? Cur non idem facit homicida et adulter? [Col. 1204B] Jam igitur denuntio et protestor si conveniam singulos et capiam. Nam haud dubie capiam: quod si deprehendam aliquos haec vitia non correxisse, poenam irrogabo, edicam ut foris extra sacra mysteria consistant.« Similiter pro spectaculis J. Chrysostomus non amplius pharmaca levia, sed styptica et mordacia poenitentiae publicae adhibenda esse judicat pluribus in locis, ac praesertim in homilia 7 ad caput Genes. I, his verbis: »Neque enim semper expedit pharmaca levia adhibere: sed quando ulcus curationi resistit, oportet styptica et mordacia admovere quo morbo occurratur citius: sciant igitur omnes his criminibus obnoxii, si post hanc nostram admonitionem in ea negligentia manserint, non toleraturos nos, sed legibus ecclesiasticis [Col. 1204C] usuros, et magna austeritate docturos, ne talia posthac negligant, neve tanto contemptu divina audiant eloquia.« Cum igitur J. Chrysostomus se profiteatur horum decretorum primum auctorem, de quo plures conquerebantur, satis ostendit haec statuisse privata non canonica auctoritate: ac proinde non in more Ecclesiae fuisse positum, ut saltem tunc temporis haec crimina publica publicae poenitentiae obnoxia fuerint.

Hieronymus in libro III in Epist. ad Galatas, cap. V: »Ergo in anima in qua peccatum regnaverit, non potest Dei regnare regnum. Quae enim participatio justitiae et iniquitati? Quae communicatio lucis ad tenebras? Qui consensus Christo et Belial? Et putamus nos regnum Dei consequi, si a fornicatione, [Col. 1204D] idololatria, et veneficiis immunes simus. Ecce inimicitiae, contentio, ira, rixa, dissensio, ebrietas quoque et caetera quae parva arbitramur, excludunt nos a regno Dei. Nec refert uno quis a beatitudine excludatur, an pluribus: cum omnia similiter excludant.« Et in haec verba Epistolae posterioris, cap. XIII: Timeo enim ne forte cum venero non quales volo inveniam vos, et ego inveniar a vobis qualem non vultis, ne forte contentiones, aemulationes, animositates, dissensiones, detractiones, susurrationes, inflationes, seditiones sint inter vos. »Propter haec se dicebat severissime vindicare. Quid faceret, si nostris temporibus adveniret, quibus, ad comparationem aliorum criminum, ista ne putantur quidem [Col. 1205A] esse peccata.« Haec falsa persuasio procul dubio nata erat, ex eo quod ista peccata quae licet excludant a regno Dei, non tamen publica et ardua poenitentia, sed aliis remediis facillimis curari solerent.

Augustinus, libro de Fide et Operibus, cap. 19: »Qui autem opinantur et caetera eleemosynis facile compensari, tria tamen esse non dubitant excommunicatione punienda, donec poenitentia humiliore sanentur, impudicitiam, idololatriam, homicidium. Neque enim nunc opus est quaerere qualis sit eorum ista sententia, et utrum corrigenda an approbanda, ne opus susceptum mittamus in longum, etc.« Etsi sanctus Augustinus alibi videatur dicere omnia crimina poenis publicae poenitentiae obnoxia [Col. 1205B] esse, sed requisitis multis conditionibus, quas infra referemus: nunc tamen testatur plures esse in Ecclesia qui, sine dubio iisdem rationibus moti quibus movebantur antiqui Patres, et inter caeteros sanctus Pacianus et Gregorius Nyssenus, existimabant haec tria crimina, impudicitiam, idololatriam, homicidium, sola esse quae humilioris poenitentiae remediis indigerent, cum caetera eleemosynis et aliis ejusmodi facile compensari possent.

Postremo, ut traditio Patrum deducatur usque ad Theodorum, egregium Eligii episcopi Noviomensis testimonium proferam ex homilia 16: »Poenitentia autem illa est vera, ut jam amplius non faciat homo mala quae gessit, sed de praeteritis poeniteat et de futuris caveat, nec ad ipsa iterum revertatur. [Col. 1205C] Et ideo, charissimi, juxta Psalmistae vocem; declinemus a malo et faciamus bonum: et ut scire possitis quomodo id fieri oporteat, audite quae dicturi sumus attentius. Quicunque superbus fuit aut elatus, reprimat superbiam suam, et sit humilis et simplex; quia Deus superbis resistit, humilibus autem dat gratiam. Qui erat iracundus, vel, quod est deterius, furibundus et minax, protervus atque crudelis, compescat saevitiam suam et mentis crudelitatem, et sit patiens, mitis atque pius, quoniam ira viri justitiam Dei non operatur; et absque patientia et pietate regnum Dei consequi nemo potest. Qui fuit grassator idem carnifex, sive, quod est deterius, homicida, conversus agat dignam poenitentiam et sit mansuetus et pius: quoniam sicut homicidae, [Col. 1205D] nisi dignam egerint poenitentiam, vitam aeternam consequi non possunt, ita nec grassatores, qui sine pietate miserorum membra dilaniant sive detruncant. Qui erat invidus sive odiosus, conversus a malitia sua, sit benignus atque misericors, discat diligere fratrem suum quem prius odio habebat. Qui fuit fornicator aut adulter seu incestus, immundus, conversus agat poenitentiam, et deinceps vivat sobrie atque continenter, etc. Qui erat scurra, id est, minator turpia sectans et immunda loquens, corrigat semetipsum, et desinat esse quod fuit: discat bonum loqui, qui prius vana et turpia loquendo tam se quam auditores suos maculabat. Qui erat avarus aut tenax, id est, qui aliena cupiebat, et qui sua [Col. 1206A] minime largiebatur, contentus suis propriis rebus, sit largus et beneficus: id est, aliena non concupiscat, non rapiat, non fraudetur, et inquantum vires ei suppetunt, porrigat. Qui furabatur jam non furetur, sed magis laboret operando manibus suis quod bonum est, ut habeat unde tribuat necessitatem patienti. Qui erat comessator, id est, glutto aut ebriosus, sit parcus et sobrius. Qui consueverat propter humanam famam indiscrete res suas in cibo et potu superflue effundere, discat rationabiliter eas dispensare; quoniam sicut abominatio est apud Dominum avaritia, id est tenacitas, ita peccatum est indiscreta effusio: nec tenaces enim nos esse vult Deus, nec prodigos, id est effusos. Qui erat mendax aut falsarius, corrigat malum suum, et cesset esse [Col. 1206B] qualis fuit, sitque amator veritatis et rectitudinis.« Sic exceptis criminibus adulterii, homicidii, et aliis quibus digna competit poenitentia, qualis tunc in Ecclesia publice agebatur, testatur sanctus Eligius caetera peccata, veluti superbiae, iracundiae et sevitiae, quae excludunt a regno Dei; invidiae et odii, animi turpia et immunda sectantis, avaritiae quae est idolorum servitus, ebrietatis, prodigalitatis et mendacii, aliis remediis facile curari.

Hinc constat non pro omnibus criminibus publicis publicam poenitentiam fuisse impositam. Si ergo argumentum J. Morini de criminibus publicis nimium probat, multo magis de criminibus occultis: cumque argumentum quod nimis probat, juxta leges [Col. 1206C] dialecticae nihil probet; fateatur quisque necesse est secundum argumentum, quo J. Morinus utitur ad demonstrandum antiquam Ecclesiae fuisse praxim de criminibus occultis publice poenitendi, nullius esse momenti.



CAPUT VII. Tertium argumentum J. Morini refellitur: et exponitur Augustini testimonium.

»Tertium, inquit J. Morinus, si crimina quis sponte enuntiasset, minori tempore in substratione, auditione, etc., commoraturum, quam si accusatus et convictus esset. Plerique enim canones et Patrum pleraque dicta hanc legem reis criminum dictant, cujus rei testimonia multa legere potes lib. [Col. 1206D] II, c. 6. Si crimina ponas publica pro specie istarum legum explananda, quae ratio fingi potest istius temperamenti? Si crimen publicum est, jam convictio per se facta est: ipsa facti, ut ita dicam, notorietas convictioni aequivaluit. Delatus tergiversari non potest. Imo ne delatore quidem opus habet episcopus, cum ponatur crimen publicum et notorium, sed monitore, ac ne monitore quidem, cum eo casu episcopus sola muneris peragendi conscientia stimulatus publicum peccatorem, et resipiscentem poenitentia castigare possit.«

Responsio.---Quamvis faterer crimen esse occultum, quid inde concluditur, si postea spontanea denuntiatione coram judicibus Ecclesiae fiat publicum? [Col. 1207A] Volenti enim non fit injuria. Porro ista denuntiatio quae varias ob causas agebatur coram judicibus Ecclesiae, praesertim vero ne de crimine jam a quibusdam cognito rei accusati et convicti majori poenitentia punirentur, non potest accipi pro confessione secreta, propter quam nemini unquam licuit juxta canones mandare poenitentiam publicam, ut tot Patrum testimoniis supra demonstravimus. Quare tertium J. Morini argumentum nullo modo valere potest.

Persequitur J. Morinus: »Sanctus Augustinus, homil. 49, ex 50, c. 3 et sequentibus, evidenter admodum hoc nos docet; baptizatos et fideles compellat: »Si non potuistis habere vel noluistis pudicitiam conjugalem, seu continentiam, et deviastis [Col. 1207B] a proposito, seu vinculo conjugali, vel devotione continentiae, sit in vobis dolor et humilitas poenitentiae.« Quia vero alicui forsan obscurum esset, quod peccati genus, quam poenitentiam intelligeret, statim hoc explicat: »Apertius dico: nemo dicat, non intellexi. Qui post uxores vestras vos illicito concubitu maculastis, si praeter uxores vestras cum aliqua concubuistis, agite poenitentiam, qualis agitur in Ecclesia, ut pro vobis oret Ecclesia.« De adulterio perpetrato illi quaestio, eoque potissimum occulto: generatim enim quoslibet adulteros compellat, eosque pari et indistincta necessitate, verbisque de crimine hypotheticis quae de publico stolide enuntiarentur, ad poenitentiam publicam exhortatur et astringit, poenitentiam scilicet qualis [Col. 1207C] agitur in Ecclesia, ut pro iis oret Ecclesia.«

Responsio.---Cum sanctus Augustinus alibi saepissime declaret poenitentiam publicam nonnisi pro publicis criminibus indictam esse, et pro occultis secreto factam sufficere, sicut supra ostendimus: nemo non videt, ubi sanctus Augustinus loquitur generatim de criminibus publica poenitentia puniendis, nonnisi publica intelligi posse; verbi gratia, cum quis dicit leges civiles mulieres adulteras punire, loquitur tantum de iis quae de adulterio convictae sunt in judicio saeculari. Idem vero sentiendum esse dejudicio ecclesiastico affirmat sanctus Augustinus in homilia ultima ex L, cap. 12: »Nos vero, inquit, a communione prohibere quemquam non possumus, quamvis haec prohibitio nondum sit mortalis, sed medicinalis, [Col. 1207D] nisi aut sponte confessum, aut in aliquo sive saeculari sive ecclesiastico judicio nominatum atque convictum. Quis enim sibi utrumque audeat assumere, ut cuiquam ipse sit et accusator et judex? Cujusmodi regulam etiam Paulus apostolus in eadem ad Corinthios Epistola breviter insinuasse intelligitur, cum quibusdam commemoratis criminibus, ecclesiastici judicii formam ad omnia similia ex quibusdam daret.« Et paulo post: »Noluit enim hominem ab homine judicari ex arbitrio suspicionis, vel etiam extraordinario usurpato judicio, sed potius ex lege Dei secundum ordinem Ecclesiae, sive ultro confessum, sive accusatum atque convictum. Alioquin illud cur dixit, Si quis frater nominatur aut fornicator, [Col. 1208A] aut idolis serviens, et caetera, nisi quia eam nominationem intelligi voluit quae fit in quemquam cum sententia ordine judiciario atque integritate profertur? Nam si nominatio sola sufficit, multi damnandi sunt innocentes, quia saepe falso in quoquam crimina nominantur.«

Persequitur J. Morinus: »Deinde prorsus improbabile est eos de peccato publico secretam esse agendam poenitentiam pertinaciter contendisse, ut contendebant ii quos refutat. Statim enim occurrit quorumdam objectioni, qui ut publicae poenitentiae dedecus vitarent praetexebant se privatim et occulte poenitentiam agere, quasi crimini suo eluendo privata poenitentia sufficeret. Sed hoc negat Augustinus et negationis suae rationem reddit. »Nemo sibi dicat, occulte [Col. 1208B] ago, apud Deum ago: novit Deus qui mihi ignoscit, quia in corde ago. Ergo sine causa dictum est, Quae solveritis in terra, soluta erunt in coelo? Ergo sine causa sunt claves datae Ecclesiae Dei? frustramus Evangelium Dei, frustramus verba Christi? promittimus vobis quod ille negat? nonne vos decipimus? Qui poenitentiam occulte vult agere de eo peccato cui publicam imposuit Ecclesia, frustrat Evangelium Christi, et supervacanea existimat illius verba, quibus Ecclesiae tribuit ligandi potestatem, cum illi ejusque decretis sese non submittat. Existimat Ecclesiam eum fallere, et vana remissionis peccatorum promissione, si jussa fecerit, deludere.«

Responsio.---At illud non prorsus improbabile [Col. 1208C] est, cum paulo infra sanctus Augustinus testetur peccatum celari non potuisse. Nonne poterant dicere se de peccatis publicis occulte agere poenitentiam? qualem non multo post plures egisse refert Anastasius Sinaita ad finem orationis de sancta synaxi his verbis: »Esto, fratrem tuum peccatorem esse, unde caeteras ejus actiones compertas habes? Nam multi crebro reperiuntur qui palam peccarunt, sed clam et occulte magnam poenitentiam egerunt. Et nos quidem novimus quando peccant, at vero poenitentiam et conversionem illorum ignoramus, et a nobis quidem judicantur peccatores, apud Deum autem justificati sunt.«

Joan. Morinus: »Sublato hoc poenitentiae occultae suffragio aliud poenitentiae publicae agendae impedimentum [Col. 1208D] tollit, erubescentiam scilicet, non confessionis publicae, nam non magis erubuisset occulte confiteri, quam occulte poenitere, unumque facile ex alio consequitur. Deinde probabile videtur, imo certum, eos de quibus agit privatim peccata confessos, sed poenitentiam publicam recusasse, et privatae actionem praetexuisse. Nam totus est sanctus Augustinus ad actionum publicarum necessitatem astruendam. Unde necessario inferendum eos in quos disputat, aut jam confessos esse privatim, aut de confessione privata litem nullam movisse, sed tantum poenitentiam publicam exhorruisse. Sed quidquid sit, actiones occultas non spectavit Augustinus, sed publicas tantum, de quibus erubescentiam amollire [Col. 1209A] conatur. »Resistit mihi filius pestilentiae, et erubescit genu figere sub benedictione Dei? Quod non erubescit imperator, erubescit nec senator, sed tantum curialis, etc. Propterea Deus voluit ut Theodosius imperator ageret poenitentiam publicam in conspectu populi, maxime quia peccatum ejus celari non potuit, et erubescit senator quod non erubescit imperator, etc.« Hoc est quod praesertim erubescebant genua figere in ecclesia cum poenitentibus, et caput manibus et benedictionibus sacerdotum supponere, ac consequenter ab Ecclesiae sacrificio et fidelium coetu expelli. Ut autem ista modeste et humiliter perferant, Theodosii imperatoris exemplo hortatur. Quod notat sanctus Augustinus Theodosium poenitentiam publicam egisse, maxime [Col. 1209B] quia peccatum ejus celari non potuit, criminis occulti poenitentiam publicam novo dicto confirmat. Necessario enim hinc infertur criminis et occulti et publici poenitentiam agi publicam, sed publici, aut qui celari non potest maxime.«

Responsio.---Quis putet sanctum Augustinum dialecticae peritum, adulteros quoslibet occultos ad agendam publicam poenitentiam exhortari, hoc scilicet argumento: Deus voluit ut Theodosius imperator ageret poenitentiam publicam in conspectu populi, maxime quia peccatum ejus celari non potuit; ergo Deus vult ut vos, quorum peccata sunt occulta, agatis poenitentiam publicam? Nunquid prompta esset excusatio? Imo Deus non vult ut agamus poenitentiam publicam, maxime cum peccatum nostrum [Col. 1209C] celari potuerit. Ut igitur exhortatio sancti Augustini quodammodo valeat, dicere debemus peccata eorum quos ad publicam poenitentiam agendam hortatur, publica fuisse.

Porro haec verba, maxime cum non novo dicto confirmant publicam poenitentiam agendam esse de peccatis occultis, sed tantum indicant fieri posse propter quasdam alias rationes, quas supra exposuit Origenes; et maximam publicae poenitentiae rationem, et solam quae fuerit a Patribus sancita, esse crimen publicum.

J. Morinus nonnulla alia Patrum testimonia proponit, quibus, ne eadem saepius repetantur, sufficit respondere: I. Nullum testimonium proferri, quod [Col. 1209D] aperte probet pro peccatis occultis secundum canones publicam poenitentiam agendam esse. II. Quae Patres dicunt de peccatis capitalibus poenitentia publica diluendis, nonnisi de criminibus publicis intelligi posse, cum Patres alibi manifestissime distinguant inter crimina publica et occulta, et poenitentiam quae utrisque competit, occultis occultam, publicis publicam.



CAPUT VIII. Explicantur quaedam verba Poenitentialis: atque ostenditur poenitentiam publicam, qualem Joan. Morinus describit, pro publicis criminibus etiam gravissimis non esse absolute necessariam; et quare Patres plures publicos peccatores ab ea exemerint.

Aliquis forsan objiciet verba Poenitentialis, ubi [Col. 1210A] Theodorus refert in sua provincia non esse reconciliationem, quia non est publica poenitentia; contendetque Theodorum non solum pro peccatis occultis, sed etiam pro publicis poenitentiam publicam mutasse. Verum animadvertendum est, id quod nullo unquam Ecclesiae decreto fuit stabilitum, a Theodoro non potuisse mutari contra canones, scilicet pro criminibus occultis publicam poenitentiam. De publicis vero criminibus considerare oportet, Theodorum disciplinam totius Ecclesiae, tam Orientalis quam Occidentalis, proponere; et morem quem in sua provincia institutum repererat, spectata plurimorum infirmitate, maluisse tolerare quam cum scandalo aliorum auferre privata auctoritate. Quapropter, ne quis severioris disciplinae amator vituperet Theodorum, [Col. 1210B] quem Patres in synodis pium aeque ac doctum laudarunt; oportet ostendere: I. poenitentiam publicam, qualem lib. IV de Poen., cap. 7, J. Morinus describit, et quam plures dicunt ab incunabulis Ecclesiae constitutam esse in afflictionibus et macerationibus corporis manifestis ac diuturnis, non esse omnino necessariam ad remissionem publicorum criminum etiam gravissimorum. II. Quibusnam rationibus moti sunt Patres, ut multos peccatores publicos ab illa poenitentia eximerent.

Justinus in Apologia, juxta Eusebium prima, quae idcirco male inscribitur secunda in editis: »Propheta a persona Patris dicit: Et diem magnnm jejunii, et otium non sustinebo, neque cum veneritis ut appareatis mihi, exaudiam vos. Plenae sunt manus [Col. 1210C] vestrae sanguine. Et cum offertis similam aut incensum, abominatio mihi est. Adipem agnorum et sanguinem hircorum nolo. Quis enim requisivit haec ex manibus vestris? Verum dissolve omnem colligationem iniquitatis; disrumpe fasciculos violentorum contractuum; vagum et nudum tege, frange esurienti panem tuum. Et qualia quidem sint quae per vates suos a Deo praecepta sint, his exemplis intelligere potestis.«---In dialogo cum Tryphone Judaeo: »Quid mihi jejunatis, ut hodie audiatur in clamore vox vestra? Jejunium hoc ego non elegi, ut in die humiliet vir animam suam. Atque si flectas tanquam circulum collum suum, et saccum cineremque substernas, ne si quidem vocabitis jejunium et diem acceptum Domino. Non istius modi jejunium ego [Col. 1210D] elegi, dicit Dominus: sed solve omnem colligationem iniquitatis, solve obligationes violentorum contractuum, emitte confractos in remissione et omnem syngrapham iniquam discerpe; frange esurienti panem tuum, et egenos vagos induc in domum tuam. Cum videris nudum, operi eum: et e vernaculis seminis tui, ne quemquam despexeris. Tunc erumpet matutinum lumen tuum; et sanitates peccatoris citius orientur: et praeibit ante te justitia tua, et gloria Dei complectetur te. Tunc clamabis, et Deus exaudiet te: adhuc te loquente, dicet: Ecce adsum. Si abstuleris a te colligationem, et manuum complicationem, et verbum murmuris, et dederis esurienti panem tuum ex animo, et animam humiliatam impleveris: [Col. 1211A] tunc exorietur in tenebris lumen tuum, et tenebrae tuae ut meridies.« Sanctus Justinus loquitur de poenitentia quae ad remissionem gravissimorum et publicorum criminum penitus sufficit: attamen non illa est poenitentia qualem J. Morinus describit, et quam plures viri docti dixerunt ab incunabulis Ecclesiae constitutam esse in afflictionibus corporis manifestis ac diuturnis. Itaque sanctus Justinus hanc poenitentiam ad remissionem gravissimorum et publicorum criminum non absolute necessariam esse judicavit.

Theophilus Antiochenus ad Autolicum, lib. III: »Caeterum Isaias propheta communiter omnes, imprimis tamen Judaeos, compellat, ut ad poenitentiam convolent, dicens: Quaerite Dominum, quando ille [Col. 1211B] inveniri potest: invocate eum, quando ille prope est. Derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum nostrum, quoniam abundabit ut remittat. Alius praeterea propheta, Ezechiel, inquit: Quod si impius aversus fuerit ab omnibus peccatis suis quae fecit, et custodierit omnia statuta mea, feceritque judicium et justitiam, vivendo vivet et non morietur. Omnes iniquitates ejus quas fecit non venient in recordationem ejus, sed in justitia sua quam fecit, vivet. Nunquid desidero aut volo mortem impii, dicit Dominus Deus? an non magis ut convertat se a viis suis et vivat? Isaias iterum inquit poenitentiam inculcans: Convertimini qui profundum consilium initis et iniquum, ut salvemini. [Col. 1211C] Similiter Jeremias: Convertimini ad Dominum Deum vestrum, quemadmodum vindemians ad cartallum, et misericordiam consequemini. Plurima sunt et numerum fere omnem excedunt, quae in Scriptura sacra de poenitentia agenda comprehenduntur, etc. Utriusque Testamenti ministri, uno eodemque Spiritu inspirati locuti sunt. Isaias sic clamat: Auferte malitiam conatuum vestrorum a conspectu oculorum meorum, cessate malefacere, discite benefacere, quaerite judicium, salvate oppressum, agite in judicio causam pupilli et viduae. Idem alibi dicit: Dissolve impias colligationes, solve fasciculos onerosos, dimitte confractos liberos, et ut dirumpatis omne onus. Nunquid ut partiaris esurienti panem tuum, et pauperes vagos introducas in [Col. 1211D] domum? Si videris nudum, operies eum, et a propinquo tuo te non abscondes. Tunc proferetur quasi aurora lux tua, et sanitas tua velociter crescet, et ibit ante te justitia tua. His astipulatur Jeremias dicens: State juxta vias, et circumspicite, interrogate de semitis antiquis, et quae via melior fuerit, in ea ambulate: ut inveniatis requiem pro animabus vestris: judicium justum judicate; quia in his consistit voluntas Domini Dei vestri. Huic consentit Moses, qui ait: Custodite judicium, et appropinquate ad Dominum Deum vestrum, qui firmavit coelum et condidit terram. Ab his non dissentit Zacharias, dicens. Judicate judicium veritatis, et facite pietatem atque misericordiam unusquisque [Col. 1212A] cum fratre suo. Viduam et pupillum, peregrinum et pauperem nolite calumniari: neque cogitetis in corde vestro unusquisque malum fratris sui.« Sanctus Theophilus pluribus Scripturarum testimoniis et praecipuis, veram describit poenitentiam, quae ad remissionem publicorum et gravissimorum criminum omnino sufficit: cumque non ea sit poenitentia quam plures dixerunt ab incunabulis Ecclesiae constitutam esse in afflictionibus et macerationibus corporis manifestis ac diuturnis, certum est sanctum Theophilum, ad remissionem publicorum et gravissimorum criminum non absolute necessariam judicasse hanc poenitentiam.

Irenaeus, lib. IV adversus haereses, cap. 32: »Sed miserans eorum caecitati, et verum sacrificium insinuans, [Col. 1212B] quod offerentes propitiabuntur Deum, ut ab eo vitam percipiant. Quemadmodum alibi ait: Sacrificium Deo cor contribulatum; odor suavitatis Deo cor clarificans eum qui plasmavit, etc. Et Zacharias autem in duodecim prophetis, significans eis voluntatem Dei, ait: Haec dicit Dominus omnipotens. Judicium justum judicate, pietatem et misericordiam facite unusquisque ad fratrem suum. Viduam et orphanum et proselytum et pauperem nolite opprimere, et unusquisque malitiam fratris sui non recogitet in corde suo, et jurationem falsam ne dilexeritis. Quoniam haec omnia odi, dicit Dominus omnipotens. Et David autem similiter: Quis est, inquit, homo qui vult vitam, et amat videre dies bonos? Cohibe linguam tuam a malo, et labia tua [Col. 1212C] ne loquantur dolum. Declina a malo et fac bonum; inquire pacem, et sequere eam.« Aliis Scripturarum testimoniis sanctus Irenaeus describit perfectam pro criminibus sive publicis sive gravissimis poenitentiam, quae tamen non consistit in afflictionibus et macerationibus corporis manifestis ac diuturnis.

Clemens Alexandrinus in libro quem inscripsit: Quisnam dives salutem consequi possit, poenitentiam juvenis, qui instituto latronum collegio, ipse prompto animo dux eorum effectus, violentia, caedibus atque atrocitate cunctos superabat, sic refert: »Et accedentem senem, id est Joannem apostolum, complexus, gemitu ac lamentis quantum maxime poterat, veniam rogabat, et lacrymis quasi altero [Col. 1212D] quodam baptismo expiabatur, solam dextram occultans. Tum apostolus spondens ac dejerans se veniam ipsi a Servatore impetravisse, oransque ac in genua provolutus, et dextram ipsam juvenis, ut pote poenitentia expurgatam deosculans, ipsum in ecclesiam reduxit. Exinde partim crebris orationibus Deum deprecans, partim continuatis una cum juvene simul decertans, omnibus denique verborum illecebris animum ejus demulcens, non prius abscessit quam illum Ecclesiae restituisset, magnumque sincerae poenitentiae exemplum, et iteratae regenerationis ingens documentum, et conspicuae resurrectionis tropaeum omnibus ostendisset.« En magnum poenitentiae exemplum, quod declarat crimina [Col. 1213A] publica et gravissima absque diuturnis afflictionibus et macerationibus corporis dilui posse.

Hucusque testimonia Patrum plane demonstrant publicam poenitentiam quae consistit in afflictioninibus et macerationibus corporis manifestis ac diuturnis non esse absolute necessariam. Illud quoque erit perspicuum etiam dum maxime haec poenitentia vigebat, si ostendamus quibusnam rationibus moti sint Patres ut multos peccatores publicos a poenitentia publica eximerent.

Patres concilii Neocaesariensis, can. 9: »Presbyter si praeoccupatus corporali peccato provehatur, et confessus fuerit de se quod ante ordinationem deliquerit, oblata non consecret, manens in reliquis officiis, propter studium bonum.« Nam peccata [Col. 1213B] reliqua plerique dixerunt per manus impositionem posse dimitti. Crimen occultum ipsa confessione fit publicum. Qui tamen illud commisit, propter manus impositionem quam in ordinatione accepit, a poenitentia publica liberatur. Quam rationem posthac Innocentius I confutasse videtur in epistola ad episcopos Macedoniae, cap. 4, his verbis: »Ergo si ita est, applicentur ad ordinationem sacrilegi, adulteri atque omnium criminum rei, quia benedictione ordinationis crimina vel vitia putantur auferri. Nullus sit poenitentiae locus quia id potest praestare ordinatio quod longa satisfactio praestare consuevit.«

Basilius in epistola canonica ad Amphilochium, can. 32: »Qui peccatum ad mortem peccant clerici, [Col. 1213C] a gradu quidem deponuntur, a laicorum autem communione non arcentur. Non enim vindicabis bis in idipsum.« Quamvis alterius disciplinae antiquissima sint exempla, haec tamen antiqua est et valde probata, quam sanctus Basilius ut jam suo tempore stabilitam refert, et cujus postea Patres testes sunt ac defensores: Optatus Milevitanus in fine lib. II; Siricius in epistola ad Himerium Tarraconensem, cap. 14; Patres concilii Carthaginensis V, can. 11; qui canon refertur in integro codice Ecclesiae Africanae, can. 27; Hieronymus in epistola ad Sabinianum; Augustinus lib. I de Baptismo contra Donatistas cap. 1. Leo I in ep. ad Rusticum Narbonensem. resp. II: »Quod, inquit, sine dubio ex [Col. 1213D] apostolica traditione descendit, secundum quod scriptum est: sacerdos si peccaverit, quis orabit pro eo? Unde hujusmodi lapsis ad promerendam misericordiam Dei privata est expetenda secessio, ubi illis satisfactio, si fuerit digna, sit etiam fructuosa.« Patres concilii Epaunensis, can. 22: »Si presbyter aut diaconus crimen capitale commiserit, ab officii honore depositus in monasterium retrudatur, ibi tantummodo, quandiu vixerit, communione sumenda.« Et Isidorus Hispalensis, lib. II de ecclesiasticis Officiis, cap. 16: »Honorum duntaxat dignitate servata, ita ut a sacerdotibus et levitis Deo tantum teste fiat, a caeteris vero astante coram Deo solemniter sacerdote.«

Basilius in eadem ep. canonica, can. 34: »Adulteratas [Col. 1214A] mulieres, et confitentes, vel quomodocunque convictas publicare quidem patres nostri prohibuerunt, ne convictis mortis causam praebeamus. Eas autem stare sine communione jusserunt donec impleretur tempus poenitentiae.«

Gregorius Nazianzenus in oratione 39: »Siquidem illi poenitentia minime ducebantur, optimo jure eos repulit; nam ne ipse quidem eos recipio, qui vel nullo modo vel non satis deprimuntur, nec patrato crimini parem vitae emendationem afferunt: Cumque recipio, convenientem ipsis locum assigno, sin autem lacrymis confectos, haudquaquam imitabor.«

Joannes Chrysostomus, in homilia de David et Saule: »Nihil, inquam, istiusmodi frigidorum verborum [Col. 1214B] locutus est publicanus, quibus utimur quotidie nos, conviciis ac maledictis aspergentes, sed amare suspirans pectusque percutiens, hoc tantummodo dixit, Propitius esto mihi peccatori, et descendit justificatus. Vides celeritatem? Accepit probrum, et abluit probrum; agnovit peccata, et deposuit peccata, et criminum accusatio facta est illi criminum remissio, et hostis insciens factus est beneficus. Quot labores erant publicano subeundi, jejunando, humi dormiendo, vigilando, bona sua egenis impartiendo, longo tempore in sacco et cinere sedendo, ut illa tam multa peccata posset deponere? At nunc cum nihil tale fecerit, simplici verbo omnem deposuit iniquitatem, ac probra conviciaque Pharisaei, qui videbatur illum contumelia afficere, [Col. 1214C] pepererunt justitiae coronam, idque sine sudoribus, sine laboribus, et absque longi temporis mora.« In homilia 1 de poenitentia: »Cujus autem rei gratia praefinitum spatium ad tam breve tempus redegit? quo et barbarorum discas virtutem, dico autem Ninivitarum tribus diebus tantum peccatorum iram solvere valentium: atque Dei clementiam admireris, trium dierum poenitentia contenti tot pro peccatis? tuque desperatione non corruas, etsi millies peccaveris. Quemadmodum enim anima pigritans atque negligens, quanquam multum ad poenitentiam temporis accipiat, nihil operatur magnum, neque sibi ipsi Deum ob desidiam conciliat; sic qui proposito excitato fervet, atque multa cum solertia poenitentiam [Col. 1214D] ostendit, brevi temporis momento longaevi temporis peccata delere poterit? Nonne tertio Petrus negavit? nonne tertio cum juramento? nonne vilis cujusdam ancillae verba timens? Quid ergo? Oportuitne illum ad poenitentiam multos annos terrere? nequaquam; sed eadem nocte lapsus est et erectus; vulnusque et medicinam accepit: aegrotavit, atque ad priorem rediit sanitatem.«

In homilia de beato Philogonio: »Neque mihi quisquam dixerit, Vereor, habeo conscientiam peccatis oppletam, sarcinam circumfero gravissimam. Sufficit enim horum quinque dierum tempus, si sobrius fueris, si attentus, si vigilaveris, ut multidudinem peccatorum reddas contractiorem. Nec illud perpende quod breve tempus est, sed illud considera [Col. 1215A] quod benignus est Dominus, quandoquidem et Ninivitae tridui spatio tantam iram Dei a se depulerunt, nec obstitit illis temporis angustia, sed animi promptitudo, amplectens Domini benignitatem, totum peragere valuit. Et meretrix illa brevi temporis momento cum ad Christum accessisset, omnia probra diluit. Quia et calumniantibus Judaeis quod illam admisisset, tantamque praebuisset fiduciam, Christus illis quidem silentium imposuit, hanc vero malis omnibus liberatam, comprobatoque illius studio, ita domum remisit. Quid ita tandem? quoniam ferventi animo, et flagranti corde, ardentique accessit fide, sanctosque illos a sacros attigit pedes, solutis capillis, fontibus lacrymarum ex oculis emissis, unguento profuso.«

[Col. 1215B] Bacchiarius in epistola ad Januarium de recipiendis lapsis: »Qualiter rogo, de misericordia Domini possumus desperare, qui etiam Pharaonem arguit quare nequaquam poenitere dignatus sit, etc. Salomon ille mirabilis, qui meruit assistrici Dei, hoc est sapientiae, copulari, in alienigenarum mulierum incurrit amplexus, et vinculo libidinis illaqueatus, etiam sacrilegii errore se polluit, quia simulacrum Chamos Moabitico idolo fabricavit: sed qui per prophetam culpam erroris agnovit, nunquid misericordiae coelestis extorris est? Ac forsitan dicas, Nusquam eum in canone lego poenituisse, neque misericordiam consecutum. Audi ergo, frater, poenitentia ejus, quae non inscribitur publicis legibus, fortasse ideo acceptabilior judicatur, quia non ad faciem populi, [Col. 1215C] sed in secreto conscientiae Deo teste poenituit. Veniam autem ex hoc consecutum esse agnoscimus quia cum solutus fuisset a corpore, sepultum illum inter regum Israelitarum corpora Scriptura commemorat; quod tamen alibi peccatoribus regibus abnegatum esse cognoscimus, qui usque in finem vitae suae in propositi perversitate manserunt: et ideo quia inter reges justos meruit sepeliri, non fuit alienus a venia: veniam autem ipsam sine poenitentia non potuit promereri.«

Augustinus in homilia ultima ex L, cap. 11: »Nemo arbitretur, fratres, propterea se consilium salutiferae hujus debere poenitentiae contemnere, quia multos forte advertit et novit ad sacra altaris [Col. 1215D] accedere, quorum talia crimina non ignorat. Multi enim corriguntur ut Petrus.« Quare canones episcopis permittunt poenitentiae poenas eo leviores ac minores reddere, quo magis cordis compunctio augetur: atque Patres docent non tam considerandam esse mensuram temporis quam doloris. Augustinus in Enchiridio ad Laurentium, cap. 65: »In actione autem poenitentiae, ubi tale crimen commissum est, ut is qui commisit a Christi etiam corpore separetur, non tam consideranda est mensura temporis quam doloris. Cor enim contritum et humiliatum Deus non spernit.« Leo I, in ep. ad Nicetam episcopum Aquileiensem, cap. 5: »Consultationi charitatis tuae hoc etiam respondendum esse credidimus; [Col. 1216A] non tam temporis longitudine, quam cordis compunctione pensanda est.«

Vigilius papa I, in ep. ad Caesarium Arelatensem: »Sed quia, sicut charitatem tuam bene nosse confidimus, modus poenitentiae praesentium potius sacerdotum inspectioni committitur, ut juxta compunctionis meritum veniae quoque possit indulgeri remedium, tuae hoc potius aestimationi credimus relinquendum.« Unde Gennadius testatur in libro de ecclesiasticis Dogmatibus, cap. 53, a poenitentia publica prorsus immunes esse quicunque vere ac perfectae poenitentiae signa certissima dabant. »Sed et secreta, inquit, satisfactione solvi mortalia crimina non negamus, sed mutato prius saeculari habitu, et confesso religionis studio per vitae correctionem, et [Col. 1216B] jugi imo perpetuo luctu miserante Deo, ita duntaxat ut contraria pro iis quae poenitet, agat, et Eucharistiam omnibus Dominicis diebus supplex et submissususque ad mortem percipiat.« Denique Patres unanimi consensu declarant nihil aliud quam charitatem a peccatoribus requirere Deum a quo nonnisi cupiditate recesserunt; hoc esse in quo consistit tota lex et prophetae: ac propterea jugum esse suave, et onus leve, ad quod Christus omnes vocat qui laborant et criminum pondere onerati sunt. Innumera fere de hac re Patrum testimonia proferre possem, sed omnium instar erit Salviani testimonium, qui sic loquitur in libro VII de vero Judicio et Providentia Dei: »Praesertim cum a nobis Deus nihil onerosum, nihil grave exigat, etc. Quid namque ait? Venite ad [Col. 1216C] me omnes, qui laboratis et onerati estis, et ego reficiam vos. Tollite jugum meum super vos, et discite a me quia mitis sum et humilis corde, et invenietis requiem animabus vestris. Jugum enim meum suave, et onus meum leve. Non ergo nos ad laborem vocat Dominus, sed ad refectionem. Quid namque a nobis exigit, quid praestari sibi a nobis jubet, nisi solam tantummodo fidem, castitatem, humilitatem, sobrietatem, misericordiam, sanctitatem? quae utique omnia non onerant nos, sed ornant: nec solum hoc, sed adeo vitam praesentem ornant, ut futuram plus ornare possint.«

Non solum qui convertebantur ut Petrus, non eis imponebatur poenitentia publica, sed etiam multis qui ut Judas, aut ut pote nimis infirmi tolerabantur. [Col. 1216D] Illa est secunda ratio quam Augustinus refert in homilia ex L, cap. 11: »Multi enim corriguntur ut Petrus, multi tolerantur ut Judas.« Eamdem rationem alibi explicat sanctus Augustinus in lib. de Fide et Operibus, cap. 3: »Utrumque faciendum est, sicut et infirmitatis diversitas admonet, eorum quos utique non perdendos, sed corrigendos curandosque suscepimus, et alius sic, alius autem sic sanandus est: ita etiam est ratio dissimulandi et tolerandi malos in Ecclesia: et est rursus ratio castigandi et corripiendi, non admittendi vel a communione removendi. Errant autem homines non servantes modum, et cum in unam partem procliviter ire coeperint, non respiciunt divinae auctoritatis alia testimonia, [Col. 1217A] quibus possint ab illa intentione revocari, et in ea quae ex utrisque temperata est veritate ac moderatione consistere.

Augustinus in epistola 48 Vincentio contra Donatum et Rogat. de corrigendis haereticis: »Propter bonos mali tolerandi sunt: sicut toleraverunt prophetae contra quos tanta dicebant, nec communionem sacramentorum illius populi relinquebant: sicut ipse Dominus nocentem Judam usque ad condignum ejus exitum toleravit, et eum sacram coenam cum innocentibus communicare permisit: sicut tolerarunt apostoli eos qui per invidiam, quod ipsius diaboli vitium est, Christum annuntiabant: sicut toleravit Cyprianus collegarum avaritiam, quam, secundum Apostolum, apellat idololatriam.«

[Col. 1217B] Augustinus, in lib. III contra epistolam Parmeniani, cap. 4: »Dixit Isaias, Recedite, exite inde et immundum nolite tangere. Sed cur ipse in illo populo immunditiam quam graviter arguebat, in una cum eis congregatione tangebat, etc. Dixit David, Non sedi cum concilio vanitatis, et cum facinorosis non introibo: odio habui curiam nequissimorum, et cum iis non sedebo. Legant quales in se temporibus suis in illo populo toleravit, qui unctionis mystico sacramento tantum honorem detulit, ut id nec in sceleratissimo Saule contemneret, imo tantum veneraretur, ut amplius omnino non posset, etc. An hoc dicturi sunt quod illis temporibus recedere justis a malo populo non licebat, istis vero temporibus licet? Quid dici perversius potest, illo tempore [Col. 1217C] non potuisse bonos a malis corporaliter separari, quando multa sacramenta corporaliter observari videbantur: nunc autem necessariam esse corporalem separationem, quando jam illa spiritaliter observantur? Vae caecis ducentibus et caecis sequentibus.«

Augustinus in Expositionis Evangelii Joannis tractatu L: »Quid ergo voluit Dominus noster Jesus Christus, fratres mei, admonere Ecclesiam, quando unum perditum inter duodecim habere voluit, nisi ut malos toleremus, ne corpus Christi dividamus? Ecce inter sanctos est Judas, ecce fur est Judas, et ne contemnas, fur sacrilegus, non qualiscunque fur. Fur loculorum, sed Dominicorum: loculorum, sed sacrorum. Si crimina discernuntur in foro qualiscunque [Col. 1217D] furti et peculatus (peculatus enim dicitur furtum de re publica, et non sic judicatur furtum rei privatae quomodo publicae), quanto vehementius judicandus est fur sacrilegus, qui ausus fuerit non undecunque tollere, sed de Ecclesia tollere? Qui aliquid de Ecclesia furatur, Judae perdito comparatur. Talis erat iste Judas, et tamen cum sanctis discipulis undecim intrabat et exibat, ad ipsam Dominicam coenam pariter accessit, conversari cum eis potuit, eos inquinare non potuit. De uno pane et Petrus et Judas accepit, et tamen quae pars fideli cum infideli? Petrus enim accepit ad vitam, Judas ad mortem, etc. Quare furem admisit, nisi ut ejus Ecclesia fures patienter toleret? Sed ille qui consueverat de loculis [Col. 1218A] pecuniam tollere, non dubitavit accepta pecunia ipsum Dominum vendere. Videamus quid ad ista Dominus respondeat, videte fratres, non illi ait, Propter furta tua dicis ista. Furem noverat, et prodere nolebat, sed potius tolerabat, et ad perferendos malos in Ecclesia nobis exemplum patientiae demonstrabat.«

Augustinus, lib. III contra epistolam Parmeniani, cap. 2: »Cum vero idem morbus plurimos occupaverit, nihil aliud bonis restat quam dolor et gemitus, ut per illud signum quod Ezechieli sancto revelatur illaesi evadere ab illorum vastatione mereantur. Ideoque idem Apostolus cum jam multos comperisset, et immunda luxuria et fornicationibus inquinatos, ad eosdem Corinthios in secunda Epistola scribens, [Col. 1218B] non itidem praecipit ut cum talibus nec cibum sumerent. Multi enim erant, nec dici de his poterat, Si quis frater nominatur fornicator, aut idolis serviens, aut avarus, aut aliquid tale cum ejusmodi nec cibum quidem simul sumere; sed ait: Ne iterum cum venero ad vos, humiliet me Deus, et lugeam multos ex iis qui ante peccaverunt, et non egerunt poenitentiam super immunditia et luxuria et fornicatione quam gesserunt: per luctum suum potius eos divino flagello coercendos minans, quam per illam correptionem, ut caeteri ab eorum conjunctione se contineant. Consequenter enim dicit, Ecce tertio hoc veniam ad vos, ut in ore duorum vel trium testium stet omne verbum. Praedixi et praedico sicut praesens secundo, et nunc absens iis qui ante peccaverunt, et caeteris [Col. 1218C] omnibus: quia si venero iterum, non parcam, quia probationem quaeritis ejus qui in me loquitur Christus.«---Cap. 4 ejusdem libri: »Postremo si prophetae posteros monuerunt ut se ante tempus ultimae ventilationis a paleis corporaliter separarent, et tali separatione caverent tangere immundum, et cum facinorosis non introirent, cur hoc non fecit apostolus Paulus? An palea non erant qui non ex veritate, sed ex invidia Christum annuntiabunt? An immundi non erant qui non caste Evangelium praedicabant? Hos in illis temporibus Ecclesia fuisse testatur, cujus excellentissimam charitatem omnia tolerantem, etiam posteriores imitati sunt.«---Cap. 2 ejusdem libri: »Aperiantur oculi cordis, ne frustra pateant oculi corporis, et legant praedicatorem liberum [Col. 1218D] veritatis in eadem ipsa prima ad Corinthios Epistola scribentem: Nolite errare: neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces, regnum Dei possidebunt. Quomodo ergo Cyprianus et alia frumenta Dominica in illa tunc unitatis Ecclesia cum avaris et rapacibus, cum his qui regnum Dei non possidebunt, non laicis vel quibuscunque clericis, sed et ipsis episcopis panem Domini manducabant, et calicem Domini bibebant, cum idem Apostolus praecipiat non eis commisceri, et clamet cum ejusmodi nec cibum sumere? An quia non poterant ab eis corporaliter separari, ne similiter [Col. 1219A] eradicarent et triticum, sufficiebat eis a talibus corde sejungi, vita moribusque distingui, propter compensationem custodiendae pacis et unitatis, propter salutem infirmorum et tanquam lactentium frumentorum, ne membra corporis Christi per sacrilega schismata laniarent?« Et infra, cap. 4: »An immunditia, an etiam avaritia? Quam Cyprianus corde non tetigit, et tamen inter avaros pacatissime vixit. Non enim obsurduerat adversus verba Psalmorum ut sederet in conventiculo vanitatis, et cum facinorosis introiret: odio non haberet curiam malignorum, et cum impiis non sederet. Annon erat conventiculum vanitatis in eis qui, esurientibus in Ecclesia fratribus, largissimo argento nitere cupiebant? Annon erant facinorosi qui fundos insidiose [Col. 1219B] fratribus rapiebant? An nequissimi et impii non erant, qui usuris multiplicantibus fenus augebant? Ille vero lavabat manus suas cum innocentibus, et circumdabat altare Domini. Ideo quippe tolerabat nocentes, ne desereret innocentes, cum quibus manus lavabat, quia diligebat speciem domus Domini, quae species in vasis honorabilibus fuit.«

His omnibus exemplis motus sanctus Augustinus censet ebriosos et comessatores, quorum tanta erat multitudo, potius tolerandos esse quam ab Ecclesia arcendos et aspera poenitentia plectendos. Sic enim loquitur in epistola 64: »Cum enim Apostolus tria breviter genera vitiorum detestanda et vitanda uno in loco posuerit, de quibus innumerabilium peccatorum exsurgit seges, unum horum, quod secundo [Col. 1219C] loco posuit, acerrime in Ecclesia vindicatur; duo autem reliqua, id est primum et ultimum, tolerabilia videntur hominibus; atque ita paulatim fieri potest, ut nec vitia jam putentur. Ait enim Vas electionis: non in commessationibus et ebrietatibus, non in cubilibus et impudicitiis, non in contentione et dolo, sed induite vos Dominum Jesum Christum, et carnis curam ne feceritis in concupiscentiis. Horum ergo trium, cubilia et impudicitiae, tam magnum crimen putantur, ut nemo dignus non modo ecclesiastico ministerio, sed ipsa etiam sacramentorum communione videatur, qui se isto peccato maculaverit. Et recte omnino. Sed quare solum? Comessationes enim et ebrietates ita concessae et licitae putantur, ut in honorem etiam beatissimorum martyrum, non [Col. 1219D] solum per dies solemnes, quod ipsum lugendum quis non videat qui haec non carnis oculis inspicit, sed etiam quotidie celebrentur, etc.« Et paulo post: »Non ergo aspere, quantum existimo, non duriter. non modo imperioso ista tolluntur, magis docendo quam jubendo, magis monendo quam minando. Sic enim agendum est cum multitudine peccantium: severitas autem exercenda est in peccata paucorum.« Hanc tantae indulgentiae rationem, qua hic et alibi frequenter utitur et praesertim in libro III contra epistolam Parmeniani, ipse Augustinus discere potuerat ab Innocentio I, qui ita in epistola ad episcopos Macedoniae, cap. 6: »Pervideat ergo dilectio vestra hactenus talia transisse, et advertite [Col. 1220A] quod, ut dicitis, necessitas imperavit in pace jam Ecclesias constitutas non posse praesumere; sed, ut saepe accidit, quoties a populis aut turba peccatur, quia in omnes propter multitudinem non potest vindicari, inultum solet transire, priora dimittenda Dei judicio, et de reliquo maxima sollicitudine praecavendum.« Et in epistola ad synodum in Toletana civitate constitutam, cap. 1: »Quorum factum ita reprehendimus, ut propter numerum corrigendorum, ea quae quoquo modo facta sunt, non in dubium vocemus, sed Dei potius dimittamus judicio.«

Salvianus propter eamdem rationem innumeros fere improbos in Ecclesia toleratos fuisse refert lib. III de vero Judicio et Providentia Dei: »Quorum [Col. 1220B] enim quemque invenies in Ecclesia non aut ebriosum, aut belluonem, aut adulterum, aut fornicatorem, aut raptorem, aut ganeonem, aut latronem, aut homicidam? Et quod omnibus pejus est, prope haec cuncta sine fine, etc. In hanc enim probrositatem morum prope omnis Ecclesiae plebs redacta est, ut in cuncto populo Christiano genus quodammodo sanctitatis sit, minus esse vitiosum, etc. In templa autem, vel potius in altaria atque in sacraria Dei, passim omnes sordidi ac flagitiosi sine ulla penitus reverentia sacri honoris irrumpunt, etc. Denique si vult quispiam scire quid in templo hujusmodi homines cogitaverint, videat quid sequatur. Siquidem consummatis solemnibus sacris, statim ad consuetudinaria omnium studia discurrunt, alii scilicet ut [Col. 1220C] furentur, alii ut inebrientur, alii ut fornicentur, alii ut latrocinentur: ut evidenter appareat hoc eos esse meditatos, dum intra templum sunt, quod postquam egressi fuerint exsequuntur.«

Postremo Juliani Pomerii, et Anastasii Sinaitae testimonia proferam, quorum primus cum sit Latinus, alter vero Graecus, utriusque Ecclesiae disciplinam referunt; et quanta fuerit erga peccatores publicos Ecclesiae indulgentia propter multitudinem et infirmitatem peccantium testantur. Sic vero Julianus Pomerius in lib. II de Vita contemplativa, cap. 5: »Item alio loco idem apostolus dicit: Vos qui firmiores estis, imbecillitates infirmiorum sustinete. Sustinet ergo aequanimiter ut infirmos, quos emendare non potuerit castigatos. Proinde quia nec objugari [Col. 1220D] omnes expedit, nec omnes blande tractari, sciunt sancti sacerdotes atque discernunt quos debeant temperata severitate corripere, et quos sacerdotali magnanimitate portare: et ideo omnium quos per Dei gratiam curant, non voluntati sed utilitati prospiciunt. Denique alios honorari deformiter ambientes, quibus non expedire noverunt, non vitio alicujus invidiae, sed altae prudentiae consilio praetermittunt; et alios latere cupientes honorant, ut eis aditum ad majores profectus aperiant. Eos quos probant increpationem posse pati, castigant; et impatientes objurgationis ut languidos palpant: non eis adulando quod tales sunt, sed infirmitatibus talium compatiendo, si forte aliter sanari non possunt.«

[Col. 1221A] Anastasius Sinaita, ad finem orationis de sancta Synaxi: »Esto, fratem tuum peccatorem esse, unde caeteras ejus actiones compertas habes? Nam multi crebro reperiuntur qui palam peccarunt; sed clam et occulte magnam poenitentiam egerunt. Et nos quidem novimus quando peccant, at vero poenitentiam et conversionem illorum ignoramus, et a nobis quidem judicantur peccatores, apud Deum autem justificati sunt.«

Non igitur absolute necessaria est poenitentia publica, a qua tot publicos peccatores Ecclesia exemit, propter multas varias rationes, quae si in Patribus laudari debeant, saltem in Theodoro reprehendi non possunt, cujus sanctitas et doctrina a synodis toties praedicata est.



CAPUT IX. Defensio Redemptionum poenitentiarum quas Joannes Morinus vituperat; ac idcirco a Poenitentiali Theodori et Romano abjudicat.
[Col. 1221B]

Joannes Morinus, lib. X de Administratione sacramenti, cap. 17: »Tria nobis supersunt de his poenitentiarum Redemptionibus demonstranda, quae separatim explicare visum est. Quando in Ecclesia coepit istud redemptionis genus; quando desiit: et qua ratione imminuendis antiquis poenitentiis occasionem dedit. Primum, ex dictis capite praecedente facile colligitur: nullum enim testimonium octingentis et aliquot annis antiquius protulimus, ideo multo tempore non potest hanc epochen antecedere. Nullum [Col. 1221C] certe occurrit unquam hujusce rei testimonium nisi post annum Christi septingentesimum; raraque sunt hujusmodi testimonia donec attingas annum salutis nongentesimum. Lege Caroli Magni, Ludovici, Caroli Calvi capitularia, leges, concilia iis regnantibus celebrata, nusquam redemptionum poenitentiae mentio. Antiquissima est Isaaci Lingonensis, quam ex capitularibus dicit se excerpsisse, sed nunc, ut opinor, canon ille in iis non exstat. Quidquid sit, circumstantiam peculiarem continet, quae recta redemptionem de qua agimus non spectat. Concilium Triburiense proprie ad rem facit, sed anno 895 celebratum est. Quae antecedunt concilia sub Carolinis imperatoribus et regibus istorum non meminerunt. [Col. 1221D] Objici potest Burchardum, Ivonem, et Poenitentiale ab Antonio Augustino dictum Romanum nonnulla capitula ex istis redemptionum poenitentialium formulis velut ex Theodoro Cantuariensi archiepiscopo referre, etc.« Postea refert testimonia synodi Clovelhoviae in art. 3 et 4, ex quibus sic argumentatur: »His consideratis vix adduci possum, ut existimem Theodorum Cantuariensem istius redemptionis poenitentialis esse auctorem. Nam huic concilio praeerat Cusbertus Theodori uno intermedio successor, annumque quinquagesimum primum aut alterum post Theodori obitum celebrabatur illa synodus. Quis credat Theodori successorem Theodoro viro per totum orbem Christianum celeberrimo, tam facile derogasse, illius constitutiones vellicasse, novitatis accusasse, [Col. 1222A] caeterosque episcopos unanimi consensu ista probasse? Cum igitur prava ista consuetudine invalescente, aliqui scriptores ejusmodi redemptionum leges Theodori Poenitentialibus inseruissent, postea exemplaria ab iis descripta, et undique disseminata multis imposuerunt, ut Theodori crederent esse qui ipsius scriptis infarta tantum erant. Idem dicendum videtur de Romano Poenitentiali. Quem Halitgarius ante octingentos annos edidit, et libris suis de Remediis peccatorum ultimo loco addidit.«

Responsio.---Priusquam rationes J. Morini expendamus, intelligere oportet quaenam sint redemptiones poenitentiarum quae referuntur ab auctoribus ex poenitentiali Theodori et Romano. Si quis attente perlegerit eas, quas retulimus sub nomine [Col. 1222B] Theodori ex codice ms. et quae leguntur in Poenitentiali Romano, nihil aliud esse agnoscet, quam commutationes cujusdam generis poenitentiae in aliud: et quidem propter necessitatis casum. Porro haec poenitentia semper valuit apud Dominum, qui nunquam id quod fieri non potest jussit. Mirum igitur quod J. Morinus affirmet nullum occurrere hujusce rei testimonium, nisi post annum Christi septingentesimum: raraque esse ejusmodi testimonia usque ad annum salutis nongentesimum: et synodum Clovelhoviae illas redemptiones damnasse: ac propterea non posse ad Poenitentiale Theodori pertinere. Constat enim a synodo Clovelhoviae tantum damnatum fuisse abusum redemptionum, scilicet quando eo licentius peccant, quo majores eleemosynas largiuntur. [Col. 1222C] Nam Patres sic loquuntur can. 26: »Et non ad hoc sine dubio dandae, ut quaelibet vel minima saltem peccata, eo licentius cuiquam agere liceat, quo vel ipse, vel alius quilibet pro eo eleemosynas faciat.« Quae prorsus aliena sunt a redemptionibus poenitentiarum, quae citantur ex Poenitentiali Theodori et Romano. Etenim non in illis redemptiones poenitentiarum commendantur ad licentius peccandum, sed ad faciliorem peccatorum remissionem obtinendam: non ad mutandas absque ulla necessitate poenitentiae poenas jure canonico indictas; sed tantum propter necessitatis casum, cum poenitentia aliter peragi non potest; et secundum canones, qui permittunt episcopo eas augere aut imminuere, [Col. 1222D] prout praesens rerum status exegerit.

Verum quoquomodo res accipiatur, sive pro bono aut malo usu, J. Morinus non veram attigit epochem. Si intelligatur malus usus, longo ante tempore Patres antiqui eum redarguerant. Lactantius, lib. VI de vero Cultu, cap. 13: »Quoties igitur rogaris, tentari te a Deo crede, an sis dignus exaudiri. Circumspice conscientiam tuam, et quantum potes, medere vulneribus; nec tamen quia peccata largitione tolluntur, dari tibi licentiam peccandi putes. Abolentur enim, si Deo largiare, quia peccaveras. Nam si fiducia largiendi pecces, non abolentur.«

Augustinus, lib. XXI de. Civitate Dei ad Marcellinum, cap. 27: »Ut autem quotidiana sibi opinentur, quae facere omnino non cessant, qualiacunque [Col. 1223A] et quantacunque sint, per eleemosynas dimitti posse peccata, orationem quam docuit ipse Dominus, et suffragatricem sibi adhibere conantur et testem, etc. Qualiacunque ergo vel quantacunque sint, etiamsi quotidie perpetrantur, nec ab eis vita discedat in melius commutata, per eleemosynam venia non negata remitti sibi posse praesumunt. Sed bene, quod isti dignas pro peccatis commonent eleemosynas esse faciendas, quoniam si dicerent qualescunque eleemosynas pro peccatis et quotidianis, et magnis, et quantacunque scelerum consuetudine misericordiam posse impetrare divinam, ut ea quotidiana remissio sequeretur, viderent rem se dicere absurdam atque ridiculam. Sic enim cogerentur fateri fieri posse, ut opulentissimus homo decem nummulis diurnis [Col. 1223B] in eleemosynas impensis homicidia, et adulteria, et nefaria quaeque facta redimeret, etc. Propter hoc ergo eleemosynae faciendae sunt, ut cum de praeteritis peccatis deprecamur, exaudiamur, non ut in eis perseverantes, licentiam malefaciendi nos per eleemoynas comparare credamus.«

Caesarius Arelatensis, in homilia 17. »Eleemosynas dando alienam carnem pascimus, et crimina committendo nostram animam jugulamus. Et ideo, sicut frequenter admonui, sic pro majoribus peccatis eleemosynas demus, ut nunquam ad ipsa crimina redeamus.«

Eligius Noviomensis, in homilia 8: »Ille vero qui supra dicta mala in corde servat, et credit se [Col. 1223C] multa eleemosynis peccata sua posse redimere: audiamus de eo Dominum in Evangelio dicentem: Si offers munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo, et tunc veniens offeres munus tuum.« Sententia ista evidenter ostendit quod sacrificium offerre vel eleemosynas facere nihil proderit nisi prius reconciliatio praecesserit inimici. Itaque Patres qui tempora a J. Morino praefinita praecesserunt, abusum redemptionum poenitentiarum damnarunt.

Nunc vero si redemptiones poenitentiarum, quales leguntur sub nomine Theodori et in Poenitentiali Romano, accipiantur sicut accipi debent pro commutationibus [Col. 1223D] quorumdam poenitentiarum generum in quaedam alia faciliora, nempe perfectam cordis conversionem, eleemosynas, orationem, etc., et quidem propter necessitatis casum: haec poenitentiarum genera antiquissima esse, et vera quae in Scripturis sanctis ubique celebrantur, atque proinde esse praecipua et praestantiora, quibus peccata facilius remittantur, sic manifestissime declarant antiqui Patres.

Origenes in homilia 2 super Leviticum: »Audi nunc quantae sint remissiones peccatorum in Evangeliis. Est ista prima, qua baptizamur in remissionem peccatorum. Secunda remissio est in passione martyrii. Tertia est quae pro eleemosyna datur. Dicit [Col. 1224A] enim Salvator. Verumtamen date eleemosynam, et ecce omnia munda sunt vobis. Quarta nobis fit remissio peccatorum per hoc quod et nos remittimus peccata fratribus nostris. Sic enim dicit ipse Dominus et Salvator noster quia si dimiseritis fratribus vestris ex corde peccata ipsorum, et vobis remittet Pater vester peccata vestra. Quod si non remiseritis fratribus vestris ex corde, nec vobis remittet Pater vester: et sicut in oratione nos dicere docuit: Remitte nobis debita nostra, sicut et nos remittimus debitoribus nostris. Quinta peccatorum remissio est, cum converterit quis peccatorum ab errore viae suae. Ita enim dicit Scriptura divina, quia qui converti fecerit peccatorem ab errore viae suae, salvat animam ejus a morte, et cooperit multitudinem peccatorum. [Col. 1224B] Sexta quoque fit remissio per abundantiam charitatis, sicut et ipse Dominus dicit. Amen dico tibi, remittuntur ei peccata multa, quoniam dilexit multum; et apostolus dicit, quoniam charitas cooperit multitudinem peccatorum. Est adhuc et septima licet dura et laboriosa, per poenitentiam remissio peccatorum, cum lavat peccator in lacrymis stratum suum.« Sed ista omnia requiri forsan dicit aliquis: at qui hoc objicit, audiat Joannem Chrysostomum.

Joannes Chrysostomus in homilia qui inscribitur nona, de poenitentia: »Quidnam id est? de poenitentia sermonem instituimus ac diximus, quod multae variaeque sunt poenitentiae viae, quibus facilis nobis salus fiat. Nam si unam nobis dedisset repulissemus eam utique, dicentes: nequimus hanc ingredi, salvari [Col. 1224C] nequimus. Nunc ipsum hanc tuam amputans objectionem, non unam tibi, neque secundam, neque tertiam, sed plures ac diversas dedit, quo multitudine tibi ad coelum facilis ascensus fiat. Et dicebamus facilem esse poenitentiam, neque onus in ea: peccator es, Ecclesiam ingredere; dic Peccavi, et solvisti peccatum. Produximus peccantem David, et solventem peccatum. Hinc secundam subjecimus viam, super peccatum flere et diximus: Quisnam hic labor: non pecuniam opus effundere, non longas ire vias, nec tale quid dicere, sed peccatum flere duntaxat. Hoc de Scriptura induximus, quod in Achab Deus consilium mutarit; eo quod fleverit, quod moestus fuerit, peccatum ipsi dimisit, atque hoc ipse dicebat Heliae: Vidisti ut incesserit Achab [Col. 1224D] coram me flens, et contristatus: non faciam secundum iram meam. Hinc tertiam dedimus poenitentiae viam, ac de Scriptura Pharisaeum duximus in medium, simul et publicanum: quod Pharisaeus quidem superbe elatus, a justitia excidit; publicanus humilibus consentiens, fructum justitiae suscepit, neque ullo sub labore pressus justificatus est; verba dedit, res accepit. Age ergo coeptum sequamur, et quartam proferamus viam. Et quaenam ea est? eleemosyna, regina illa virtutum, homines celerrime ipsorum in coelorum axes adducit, advocati optimi loco fungens.« Et paulo infra: »Propterea et multas vias alias poenitentiae diversas dedit, quo nobis omnem desidiae occasionem amputet. Nam si unam haberemus [Col. 1225A] solam, hac vadere nequiremus, mucronem hunc diabolus semper fugit. Peccasti, ecclesiam ingredere, atque tuum dele peccatum. Quoties cecideris in foro, toties exsurgis: sic quoties peccaveris, peccati poeniteat, neque desperes. Tametsi secundo peccaveris, secundo poeniteat, neque animo consternatus a spe repositorum bonorum cadas. Quamvis in extrema canitie peccaveris, ingredere, poenitentiam age: medicinae locus est hic non judicii, non poenas exigens, sed peccatorum remissionem tribuens. Deo solum dic peccatum tuum. Habes et aliam poenitentiam haud difficilem, sed omnino accommodatissimam; qualem? hanc: defle super peccatum tuum, idque ex sacris docetur Evangeliis.«

[Col. 1225B] Sanctus Augustinus, lib. II contra Cresconium grammaticum, cap. 12: »Mundantur et verbo veritatis ab illo qui ait, Jam vos mundi estis, propter verbum quod locutus sum vobis. Mundantur et sacrificio contriti cordis ab illo de quo dictum est: Sacrificium Deo spiritus contribulatus, cor contritum et humiliatum Deus non spernit. Mundantur et eleemosynis ab illo qui ait: Date eleemosynam, et ecce omnia munda sunt vobis. Mundantur ipsa, quae supereminet omnibus, charitate ab illo qui per apostolum Petrum dixit: Charitas cooperit multitudinem peccatorum; quae una si adsit, omnia illa recte fiunt; si autem desit illa, omnia frustra fiunt.«

Cassianus, J. Chrysostomi discipulus, in collatione [Col. 1225C] XX, cap. 8: »Post illam namque generalem baptismi gratiam, et illud pretiosissimum martyrii donum, quod sanguinis ablutione conquiritur, multi sunt poenitentiae fructus, per quos ad expiationem criminum pervenitur. Non enim simplici illo poenitentiae nomine salus aeterna repromittitur, de quo beatus apostolus Petrus, Poenitemini, inquit, et convertimini ut deleantur peccata vestra. Et Joannes Baptista, vel ipse Dominus: Poenitentiam agite, appropinquabit enim regnum coelorum. Sed etiam per charitatis affectum peccatorum moles obruitur. Charitas enim operit multitudinem peccatorum. Similiter etiam per eleemosynarum fructum vulneribus nostris medela praestatur: quia sicut aqua exstinguit ignem, ita eleemosyna exstinguit peccatum. Ita [Col. 1225D] etiam per lacrymarum profusionem conquiritur ablutio peccatorum; Lavabo enim per singulas noctes lectum meum, lacrymis meis stratum meum rigabo. Denique subjungit ostendens eas non inaniter fuisse profusas, Discedite, inquiens, a me omnes qui operamini iniquitatem, quoniam exaudivit Dominus vocem fletus mei; nec non per criminum confessionem eorum abolitio conceditur: Dixi enim, ait, pronuntiabo adversum me injustitiam meam Domino, et tu remisisti impietatem peccati mei. Et iterum: Narra tu iniquitates tuas primus ut justificeris. Per afflictionem quoque cordis et corporis, admissorum scelerum remissio similiter obtinetur. Nam, Vide, inquit, humilitatem meam et laborem meum, et dimitte [Col. 1226A] omnia peccata mea. Praecipueque per emendationem morum: Auferte, inquit, malum cogitationum vestrarum ab oculis meis, quiescite agere perverse, discite benefacere, quaerite judicium, subvenite oppresso, judicate pupillo, defendite viduam, et venite et arguite me, dicit Dominus. Et si fuerint peccata vestra ut coccinum, velut nix dealbabuntur; et si fuerint rubra quasi vermiculus, velut lana alba erunt. Interdum etiam intercessione sanctorum impetratur venia delictorum. Qui enim scit fratrem suum peccare peccatum non ad mortem, petat et dabit ei vitam Deus peccanti non ad mortem. Et iterum: Infirmatur quis ex vobis, inducat presbyteros Ecclesiae et orent super eum, ungentes eum oleo in nomine Domini, et oratio fidei salvabit infirmum, et alleviabit eum Dominus: et [Col. 1226B] si in peccatis sit, dimittetur ei. Nonnunquam etiam misericordiae ac fidei merito labes excoquitur vitiorum, secundum illud: Per misericordiam et fidem purgantur peccata. Per conversionem plerumque et salutem eorum qui nostris monitis ac praedicatione salvantur. Quoniam qui converti fecerit peccatorem ab errore viae suae, salvat animam ejus a morte et operit multitudinem peccatorum. Per indulgentiam nihilominus et remissionem nostram, ad indulgentiam nostrorum facinorum pervenitur: Si enim dimiseritis hominibus peccata eorum, dimittet et vobis Pater vester coelestis delicta vestra. Videtis ergo quantos misericordiae aditus patefecerit clementia Salvatoris, ut nemo salutem cupiens, desperatione frangatur, cum videat se tantis ad vitam remediis invitari. Si [Col. 1226C] enim pro infirmitate carnis afflictione jejuniorum abolere te peccata non posse causaris, nec potes dicere: Genua mea infirmata sunt a jejunio, et caro mea immutata est propter oleum; quia cinerem tanquam panem manducabam, et potum meum cum fletu miscebam, eleemosynarum ea redime largitate. Indigenti si non habes quod impartias (licet nullum ab hoc opere necessitas inopiae ac paupertatis excludat, quando quidem et illius viduae duo tantum aera ingentibus divitum muneribus praeferuntur, et pro calice aquae frigidae mercedem se redditurum Dominus repromittit), certe absque illis morum poteris emendatione purgari. Quod si perfectionem virtutum exstinctione vitiorum omnium non potes adipisci, sollicitudinem piam erga utilitatem [Col. 1226D] alienae salutis impende. Si autem te idoneum huic ministerio non esse conquereris, operire peccata poteris charitatis affectu. In hoc quoque si te fragilem fecerit quaelibet mentis ignavia, oratione saltem atque intercessione sanctorum remedia vulneribus suis humilitatis affectu submissus implora. Postremo quis est qui non possit suppliciter dicere, Peccatum meum cognitum tibi feci, et injustitiam meam non operui? Ut per hanc confessionem etiam illud confidenter subjungere mereatur, et tu remisisti impietatem cordis mei. Quod si verecundia retrahente revelare coram hominibus erubescis, illi quem latere non possunt confiteri ea jugi supplicatione non desinas, ac dicere, Iniquitatem meam ego [Col. 1227A] cognosco, et peccatum meum contra me est semper, tibi soli peccavi, et malum coram te feci, qui et absque illius verecundiae publicatione curare, et sine improperio peccata donare consuevit. Post istud quoque tam promptum certumque subsidium, aliud quoque adhuc facilius largita est nobis divina dignatio, ipsamque remedii opem nostro commisit arbitrio, ut indulgentiam nostrorum scelerum pro nostro praesumamus affectu, dicentes ei: Dimitte nobis debita nostra, sicut et nos dimittimus debitoribus nostris.«

Caesarius Arelatensis in homilia 9: »Considerate, fratres charissimi, et videte quia nulla excusatio nobis potest remanere, per quam dicamus peccata nostra non potuisse redimere. Potes forsitan dicere quod carnem tuam jejuniis ac vigiliis non possis affligere, [Col. 1227B] a vino vel a carnibus non valeas abstinere: nunquid potes dicere, quod ea quae tibi, amplius quam opus erat, Deus dedit, non possis pro peccatis tuis pauperibus erogare? Est adhuc aliud genus eleemosynarum, de quo possumus sine ullo labore peccata redimere nostra. Si enim aliquis ita sit pauper, ut nec aurum habeat, nec frumentum, nec vinum vel oleum, unde corporalem eleemosynam faciat: quia non potest fieri ut ab aliquibus hominibus non patiatur injuriam, toto corde omnibus inimicis indulgeat, et nullum peccatum remaneat, quod ejus conscientiam mordeat, et securus in oratione Dominica dicat: Dimitte nobis debita nostra sicut et nos dimittimus debitoribus nostris. Et implebitur in eo illud quod Christus in Evangelio promittere dignatus est, [Col. 1227C] dicens: Si dimiseritis hominibus peccata eorum, dimittet vobis Pater vester coelestis peccata vestra. Et illud: Date et dabitur vobis, dimittite et dimittetur vobis, etc. Ecce dixisti te nec abundanter frumenta colligere, unde victum aut vestitum possis pauperibus dare, nec injuriam sustinere, quam inimicis debeas indulgere: et ideo dubitas quod non habeas unde possis peccata tua redimere. Accipe ergo et fideliter tene praeclarum ac praecipuum tertium genus eleemosynarum. Sit vitae bona voluntas: omnes homines dilige sicut teipsum: pro omnibus ora: et hoc illis desidera quod et tibi, et clamatur tibi ab angelis: Pax hominibus bonae voluntatis. Et quia bona voluntas ipsa est charitas, si illam habere volueris, impletur in te quod scriptum est: Charitas operit multitudinem [Col. 1227D] peccatorum. Agnosce ergo quia sublata est omnis excusatio peccatorum vel contradictio tua. Non enim poteris dicere quod bonam voluntatem habere non possis, quia potest fieri quod non velis: nunquam tamen probare poteris quod non possis. Et ideo beneficia et tam praeclara medicamenta Domini et Salvatoris nostri non negligenter, sed fideliter accipere, et custodire cum ipsius adjutorio laboremus: ut non solum indulgentiam peccatorum accipere, sed etiam ad aeterna mereamur praemia pervenire.«---In homilia 38: »Prima remissio est peccatorum, qua baptizamur in aqua, secundum illud quod scriptum est: Nisi quis renatus fuerit ex aqua et Spiritu, non potest videre regnum Dei. Secunda remissio est charitatis [Col. 1228A] affectus, ut est illud: Remittuntur ei peccata multa, quia dilexit multum. Tertia remissio est eleemosynarum fructus, secundum hoc: Sicut aqua exstinguit ignem, ita eleemosyna exstinguit peccatum. Quarta remissio, profusio lacrymarum, Domino dicente: Quia flevit in conspectu meo, et ambulavit coram me tristis, non inducam malum in diebus ejus. Quinta remissio est criminum confessio, Psalmista attestante: Dixi, confitebor adversum me injustitiam meam Domino, et tu remisisti impietatem peccati mei. Sexta remissio est afflictio cordis et corporis, Apostolo consolante: Dedi hujusmodi hominem Satanae in interitum carnis, ut spiritus salvus fiat in die Domini nostri Jesu Christi. Septima remissio est emendatio morum, hoc est abrenuntiatio vitiorum, evangelista [Col. 1228B] testante: Jam sanus factus es: noli ultra peccare, ne quid tibi deterius contingat. Octava remissio est intercessio sanctorum, ut est illud: Si quis infirmatur, inducat presbyteros Ecclesiae et orent pro eo. Et multum valet apud Dominum oratio justi assidua. Nona remissio est misericordia fidei meritum, secundum hoc, Beati misericordes, quoniam ipsi misericordiam consequentur. Decima remissio, salus aliorum, Jacobo apostolo affirmante: Qui converti fecerit peccatorem ab errore viae suae, salvabit animam ejus a morte, et cooperiet multitudinem peccatorum. Undecima remissio est indulgentia et nostra remissio, Veritate permittente: Dimittite, et dimittetur vobis. Duodecima remissio est passio martyrii, spe unica salutis et indulgentiae, et latroni cruento respondente Domino, [Col. 1228C] Amen, dico tibi, hodie mecum eris in paradiso.«

Eligius Noviomensis in homilia 4: »Si enim inter vos aliqui sunt, quod absit, qui se huc usque poenitentiam agere simulaverint potius quam vere egerint, neque istis de Dei misericordia desperandum esse dicimus, si hodie etiam ad ipsum saltem ex toto corde convertantur, apud quem nullas patitur moras vera conversio, dicente Spiritu Dei per prophetam: Cum conversus ingemueris, tunc salvus eris: et alibi, Dic tu iniquitates tuas prior, ut justificeris: itemque, quia apud Dominum misericordia ejus, et copiosa apud eum redemptio. Denique multiplex misericordia ejus, ad expiationem criminum, multiplices fructus nobis poenitentiae contulit: non enim tantum simplici illo poenitentiae nomine salus aeterna repromittitur, [Col. 1228D] de quo apostolus Petrus: Poenitemini igitur et convertimini ut deleantur peccata vestra. Et Joannes Baptista: Poenitentiam agite, appropinquabit enim regnum coelorum. Sed etiam fit absolutio peccatorum per charitatis affectum, per eleemosynarum fructum, per profusionem lacrymarum, per confessionem criminum, per cordis et corporis afflictionem, praecipueque per morum emendationem: interdum etiam per sanctorum intercessionem, per indulgentiam quoque ac remissionem nostram qua peccantibus in nos dimittimus: quibus omnibus modis aboleri posse peccata divina testis est Scriptura. Cum ergo indulgentiae aditus nobis salutares Dei nostri potentia ineffabilis patefecerit, quis miser misericordiam et salutem [Col. 1229A] desiderans, desperatione aliqua frangatur, cum ad veniam etiam multiplicibus remediis invitetur?«

Redemptiones igitur poenitentiarum quales leguntur sub nomine Theodori et in Poenitentiali Romano, optimae sunt et antiquissimae, quas ut pote Patres antiqui in Scripturis sanctis ubique esse probatas ostendunt. Quare a vero multum aberravit J. Morinus qui eas vituperat, et contendit de iis nullum testimonium octingentis et aliquot annis antiquius proferri posse. Etsi ergo redemptiones poenitentiarum sub nomine Theodori solummodo retulerim, non affirmando ad ipsius Poenitentiale pertinere: attamen rationes quibus J. Morinus ad id negandum utitur, nullius esse ponderis merito quidem ac jure concludere possum.



CAPUT X. Demonstratur, a Joanne Morino non certas rationes et veras causas Poenitentialis Theodori expositas fuisse.
[Col. 1229B]

Nunc proponamus quaenam sint rationes et causae a J. Morino allatae de Poenitentiali Theodori archiepiscopi Cantuariensis. »Verum, inquit in appendice lib. de Poenitentia, in Oriente et Occidente temporibus adnotatis, mutata disciplina, res aliter se habuit. Tum enim criminum quorumcunque occultorum poenitentia secreto imposita est, et ea secreto peracta, secreto quoque reconciliatio facta est. Ideo etiam poenitentiae istius canonicae impositio, et canonica post peractam illam poenitentiam absolutio quibusque [Col. 1229C] presbyteris permissa fuit. Ab eo tempore judicatum est canones non sufficere, sed libellos esse componendos in quibus unicuique peccato conveniens esset assignata poenitentia: in canonibus ad hunc finem multa superesse, multa deesse. Supersunt canones, plurimi scilicet, qui de poenitentiis criminibus imponendis verba non faciunt, quorum numerus alium longe superat. Sed in iis longe plura desunt. I. Canones saepe de uno et eodem crimine diversimode definiunt: diversitas autem ista simplices presbyteros ad quos privata illa poenitentiae impositio pertinet, facile perturbat. Deinde incommodum est et bono regimini adversum crimina in eadem provincia diversis modis puniri, his hunc canonem sequentibus, istis alium. II. Nonnunquam canones [Col. 1229D] simplicibus presbyteris obscuri sunt, ideo clariori expressione indigent. III. canones modum [Col. 1230A] ritusve confessionis edendae, poenitentiaeque imponendae, et reconciliationis praestandae non edisserunt. IV. Admonitiones et exhortationes confitentibus faciendas, eorumque de virtutibus et vitiis instructionem non continent. V. Sunt multa crimina specialia quibus canones poenitentiam non imponunt, quorum tamen poenitentiam visum est multis episcopis non esse simplicium presbyterorum arbitrio committendam. Itaque postquam criminum omnium occultorum poena quibuslibet presbyteris concessa est, libelli poenitentiales praeter canones conditi sunt, in quibus haec omnia distincte in simplicium presbyterorum gratiam et necessariam instructionem enarrabantur, ut poenitentiarum imponendarum officio defungi possent. Antea autem id non erat ita necessarium, eo [Col. 1230B] quod plurium istorum criminum poenitentiae essent publicae, et ab episcopis primariisque sacerdotibus impositae, qui facile poterant quae canonibus deerant supplere. Istorum libellorum poenitentialium in Occidente tres fuerunt celeberrimi. Omnium primus est Theodori Cantuariensis archiepiscopi.«

Fundamentum praecipuarum rationum J. Morini propositio est cujus falsitatem supra tota Patrum traditione usque ad Theodorum deducta demonstravimus. Fundamento igitur jam everso, praecipuae quoque rationes corruunt. Quocirca non constat mutata disciplina reconciliationem et absolutionem quibuslibet presbyteris esse permissam; imo contrarium legitur in Poenitentiali his verbis: »Reconciliatio poenitentium in Coena Domini tantum est ab [Col. 1230C] episcopo et consummata poenitentia. Si vero episcopo difficile sit, presbytero potest, necessitatis causa, praebere potestatem ut impleat.« Quam disciplinam et cum praecedenti et subsequenti omnino convenire, certissimis testimoniis in notis declaravimus. Denique diversitas disciplinae, qua J. Morinus existimavit simplices presbyteros posse facile perturbari, non ea est ratio quae Theodorum movit ad Poenitentiale suum componendum; cum e contra variam totius Ecclesiae tam Orientalis quam Occidentalis proponat.

Quae omnia adversus J. Morinum, cujus etsi variam multiplicemque eruditionem non possim non suspicere, notanda tamen judicavi solo veritatis amore impulsus, et studio gloriae Theodori archiepiscopi [Col. 1230D] Cantuariensis, a quo, quantum potui, omnem amovi novitatis suspicionem.



SUPPLEMENTUM AD AUCTORES INCERTI ANNI SAECULI VIII. ASCARICUS ET TUSAREDUS.
(Apud Gotth. Heine, Bibliotheca Anecdotorum.)




[Col. 1231]
MONITUM IN SEQUENTES ASCARICI ET TUSAREDI EPISTOLAS

[Col. 1231] Ascarici et Tusaredi epistolae, quas hic tibi praebeo, lector benevole, inveni in codice aera 1085, id est anno 1047, scripto, quem olim inter libros ecclesiae Caesaraugustanae conservatum nostris diebus in bibliotheca Scorialensi sub numero J. I. 3 habemus. Liber manuscriptus varia continet; incipit enim ab illis epistolis, quibus includuntur Isidori Hispalensis Etymologiae. Tum sequitur alia manu scriptus locus Commentarii Gregorii in Isaiam compositi, quem excipit sine ulla alia inscriptione: Incipit prologus. Sybillae generaliter omnes feminae dicuntur, etc., id est notus ille libellus de Sibyllis, cui subscripta sunt verba: Explicit liber feliciter Deo gratias. Dominico presbyter fecit XII Kal. Septembris aera 1305. Denique rursus alia manu scriptus liber de septem planetis coeli.

Tusaredus, ad quem prima epistola scripta est, et qui in secunda respondet, alioquin ignotus est; Ascaricus autem, qui ei scribit, et ab eo epistolam accipit, nemo alius est quam episcopus Asturum, qui Adoptianorum controversiis erumpentibus commemoratur. Adrianus papa in epistola ad Hispaniae episcopos data (ep. 97) queritur quod inter eos, praeter errores quos Egila, de quo jam saepius se locutum esse dicit, Migetio duce divulgasset, Elipandus quoque et Ascaricus de Filii Dei adoptione haereticas opiniones disseminarent. Elipandus autem in epistola ad Fidelium [Al., Fidelem] abbatem data huic Ascaricum exemplar, quod sequatur, proponit, laudans quod non magistri arrogantia sibi sumpta, sed interrogantis modestia usus se adisset.---Verum cum in epistolis quas hic edendas curavi, de propria controversia de Adoptione non sermo sit, neque censeri possit, aliud tempus, alium Ascaricum, episcopum Asturum, quem non noverimus, significari, statuamus necesse est, illas epistolas, antequam controversia vera erupisset, scriptas esse, in quibus cognoscimus sollicite scrutantes Asturum animos nec non Nestorianorum opiniones, quae celeriter officere et poterant et debebant, ut controversia aperte erumperet. Itaque magnam lacunam explent, quae usque ad haec tempora in Adoptianismi historia fuit. Caeterum eas eadem mala Latinitate scriptas profero, qua auctor usus est, sperans me linguarum investigatoribus gratum facturum.




[Col. 1231]
[EPISTOLAE ASCARICI ET TUSAREDI.]





I. ASCARICUS TUSAREDO. Directa Ascaricus episcopus ad Tusaredum Dei famulum de ipsis sanctorum dormientium, qui cum Christo surrexerunt corpora, quid exinde continet gesta nempe in gloria.
[Col. 1231]

Quamquam inconsonabilis luctus, intolerabilis dolor vehemensque meus meror, dum vulgi funestus personat et strepitus vos jacula insidiantum subire [Col. 1231A] exitium, tamen quia placida versa vice vos intonuit alia, vestrum incolumem benivolum persistere animum, omnis ylico convulsionis umbra a me est detersa et facti rediviba nuntii jucunditas mea usquequaque moestu perlustrare praecordia. Proinde ulnis cum voce porrectis ad aethera tota cum exaltatione Christi indignus benedixi potentiam, qui ita suos inter impiorum decipula tuetur et liberat. Denique licet scire post ergastula, post evulsionem, post lucturam, post innumera contumelia nobis secundum apostolum devita consolationis transmitterem verba, sed a prudentissimo fortissimoque viro scio eum jam esse et tempore et ratione sedata. Illa sunt solummodo qua nuper pullulant scismata in hiscis partibus [Col. 1232] germina vestrae curavi reverentiae insinuanda. Nam paene omnes abhinc Asturianis usque in ora, qui in clericatus persistunt officia uno seu vel quasi ex ore probrosa de illo quocum corpore dormientium sanctorum surrexere corpora, immo corpora vivificata nitantur impudenter sparge . . . . [a 1Kb] Et licet omnium non sint uno eodemque sensu fugate omnium tamen conlectura una terminare sententia, nam plerique ea non gloriosa resurrexisse credunt sed corrupta neque ad hoc ea suscitata quasi cum Christo perpetua [Col. 1232A] viventia hominibus, sed ut incredulis Christi ostenderent resurrectionem gloriosam. Et non in coelesti ut beatus referit Jheronimus Jherusalem sanctam sed in illa Judaeorum apparere dicunt terrena. Et sicut Lazarus et alia corpora ante Domini passionem ab ipso Domino suscitata in pristina ea subisse exitia ad propriaque remetissi bustu et ad adventum usque Domini requiescere suscitanda. Illud quasi obiter beati Isidori edicto in medium proferentes ut de Adam tresque patriarcis quod eos in locum urbe propriis narres requiescere in sepulcris non intelligentes stolidi et lirantes ut ille si patria vel quorum nesciret Domini jussu suscitata illa corpora [Col. 1233A] essent, neque propriis ea vidisse oculis si sint in suis aut non sint sepulcris, sed antiquum solummodo de patrum vitam vel obitum genesis proferat storiam.---Nonnulli vero ignorantes quod intersit inter corpus et animam propter corpora animus miseri adstruunt suscitatus ob illud quod scribitur Dominum momordisse infernum et justorum tantum animas eruisse, non peccatorum. Alii sunt qui vera resurrexisse credunt corpora, et ea hactenus vibere adfirmant sed in coelis illa esse abominant, illud sacratissimum obicientes oraculum evangelicum: nemo ascendit in coelum nisi qui descendit de coelo, filius hominis et nullius hominis esse dicunt posse in coelis carnem, nisi illam quam paratam Dominus dignatus est induere salute. Volunt et isti adicere [Col. 1233B] illam jam dicti beati Ysidori sententiam, quod sit post resurrectionem sanctis in carnem habitatio in coelis promissa, et hoc pertinere noscentes ad illam quae omnium erit hominum resurrectio semel in Christi secundo adventu facta, et non ad illam de qua Jhoannes in Apocalypsin dicit: haec est resurrectio prima. Obtendunt praeter ea homines et alia plura deliramenta neutricia quae potius nobis insidendum quam sint per ordinem replicanda. Nec hoc silere debeam quod de gloriosa et semper virgine genetrice Domini nostri Jesu Christi Maria enerviter fluxidicere non erubescunt nec metuunt, quod mihi edicere pudet, tam communem interisse in conspectu hominum mortem et in sepulcro hactenus corpus ejus multis visum hominibus requiescere, et quia [Col. 1233C] me igneis omnes perfodiri quotidie non cessant jaculis et nec minimis; quidam enim qui mihi opem ferre vult aut potest ob hoc sugero et tanquam praesens humili prece deposco et per illam quae exuperat omnem sensum pacem Domini Jesu Christi obtestor, ut quidquid de hac re vestra beatitudo sentit aut legisse recolet scribere ordinetis et mihi diu non differatis dirigere. Ita regnum possideatis indeterminabilem. Et talem conscribere tua sanctitas ordinet epistolam testimoniis multorum adprobatam quae et me instruunt, et aperta fronte contentiosos redarguunt, quia si mihi ocius vestra non subvenerit cautio, puto me funditus eorum fucisci morsibus. Imitare, imitare Domine patriarcam Abraam et cum ter senis terque centenis famulis famoso victor prelio [Col. 1233D] vince, captumque fratrem a Sodomis erue, ut in vos impleatur Salomonis veridica illa sententia: frater qui adjubatur a fratre quasi civitas firma. Duplex etenim vel triplex funiculus difficile rumpitur et duo si fuerint uno sub alio substituitur quia et testudo adglomerata certantium luctus facile evadit sagittarum. Scio etenim, scio vos saepissime undique occupare angustia, sed si aliquis inpedire voluerint difficultates eas vincat illa caritas quae vincit omnia et quae non quae sunt sua, sed quae quaerit aliena. Eia, eia, mi domine, eia, scribere non differas et me a tot latrantium turmis et undique morsibus ad rectam viam eruas. Ita semper adjutorem in omnibus Christum vestra habeat sanctitas.

[Col. 1234A] His exemtis salutis officio mitto et meminationes sanctorum vestris sacris auribus pando, et ut pro me orare dignetis rogo, et ut mea abluantur piacula et liberer ab infidelibus qui sunt in Judaea. Per vos illos domnos et communes dulcissimos filios sospiturae exposco.





II. TUSAREDUS ASCARICO.

Recensita litterarum vestrarum serie jucundum Dominus reddidit animum meum, ob quod vestrae mihi patuere salutis indicia. Nam si mihi plures maneret lingua loquellus, non possem edicere quae meum cor inlustraberit gaudium, quove exaltaverit in jubilo ut etiam metum longinquo tempore redivibum [Col. 1234B] gaudium amoris vestri, lacrimas fluere fecerit et moerore veternum relebaberit. Mox vero ut perlecta est ipsa relatio quasi e poliandro suscitatus statim Jhoannes anxietates forinsecus et extrinsecus manibus cordis dextera laebaque abiciens ad turrem David quem canticum canticorum canit videlicet fortitudinem Scripturarum, in qua mille clippei pendent et omnis armatura fortium concito gressu cucurri, ut ex ea vel unum clippeum frumeumque tollerem, per quod tutus a bos [Forte, ambos] te dulcem fratrem a Sodomis eriperem et suae prosperitati restituerem. Hinc mihi supra mella dilecte quia non omnes codices quos volui presto habui cum grandi audacia vestris orationibus fretrus [fretus] ex eadem turre unum clippeum primum Gregorium [Col. 1234C] adprehendi atque ex eo modicum summatim carpsi, quod ad illorum controversiam, de quo satis opponatur, quae per pauca de qua loquimur huic opellae affigenda sunt. Contemtio enim, ut ait Apostolus, ad nihil utile est, nisi ad subversionem audientium. Melius isti qui sapientiae contradicunt facerent, si saperent ad sobrietatem, quae ut scisma parvulis sensu in ecclesia generarent. Praepulchre agere debuerunt, si cum apostolis sederent in civitatem quoadusque induerentur virtutem ex alto, et quum in corde suo absconderent eloquia Domini ut non peccarent, nec hoc dicimus ut non inquirant, sed ut altiora mysteria Spiritui sancto derelinquant. Sufficeretque illis cum Raab meretrice in Jherico per fenestram coccum emittere, videlicet per oris confessionem [Col. 1234D] Christum crucifixum credere et salbari, audirentque Paulum vas electionis dicentem: Non me fateor plus scire quam Christum et hunc crucifixum, nam qua isti fronte ad ampliora mansionum itinera, videlicet ad decimam, in qua manna fluitur, vicesimum, tricesimum ceterisque duabus, per quas majora intelliguntur sacramenta, jam quasi doctissimi gressum tendunt, scalam ascendere vel descendere, illum cupientes quem vidit Jacob, qui necdum tenuissimum tramitem callere primae secundae tertiae quartae quintae sextae septimae octavae nonaeque culcurrunt. Egressi de Egypto desudent primum in eremo per multis anfractis atque angustiis, pugnent cum regibus Seon et Og i. e. cum vitiis seu [Col. 1235A] cum diabolo, per quos scisma et eres [a 1Kb] in Ecclesia oriuntur, sicque ad mannam comedendum accedant. Nam et eadem manna non plus colligi praecipitur, quam quod sufficeret, si quid superfluum reponebatur vermibus bulliebat. Intelligant quae dicimus; nos vero non oportet illorum sequi vesania qui in ecclesiam per scisma et contemtiones inaniter laborant sciolos se affecturae cupientes sed declinare et ubi illorum interrogationibus non debemus in astutia neque adulterare verbum Dei, sed loqui scita in manifestatione veritatis, nescita relinquere Spiritui sancto, ut juxta Esayam usque nostrae fidelis sint ut regem nostrum videre in decore mereamur.

His praefatis quia de illorum sanctorum quos ab inferni claustra mediator Dei et hominis Christus [Col. 1235B] Jesus eruere dignatus est in vestra epistola mentio est facta, ideoque ex majorum nostrorum codicibus sententias quas carpsimus huic paginae, ut nos vestra sanctitas facere maluit, licet non ut volui sed ut potui scriptas protrahi.

1. Quod ante adventum mediatoris Dei et hominis omnes et boni et mali ad inferni claustra descenderint. 2. Quod bonorum animae quamvis ad infernum descenderent poenas non luebunt. 3. Quod electorum animus solummodo dominus ab inferni claustra eruit, non reproborum. 4. Quod sancti, qui cum Christo surrexerunt gloriosa, i. e. spiritalia percepti sunt corpora, qualia nos excepturos in futura resurrectione expectamus. 5. Quia glorificata illorum sanctorum, de quis agimus surrexerunt corpora. [Col. 1235C] 6. Quia Jherusalem ubi visi sunt celestem illum devemus intelligere. 7. De eadem Jherusalem, ut utrumque intelligamus coelestem atque terrenum. 8 Quod non omnes sancti quos ab inferni claustra eruit Christus in carne resurrexerunt, sed ut secundum ait evangelium multi. 9. De eo quod in apocalipsin dicitur haec resurrectio prima et cetera. 10. De eo quod evangelium ait: nemo ascendit in coelum, nisi qui descendit de coelo filius hominis. 11. De gloriosa Maria quod nulla storia eam doceat passione aut qualibet morte multari.

1. Quod ante adventum mediatoris Dei et hominis omnes et boni et mali ad inferni claustra descenderint F. Gregorius in libris moralium sic loquitur: Omnis homo quamvis mundae probataeque vitae fuerit [Col. 1235D] ante adventum mediatoris Dei et hominis ad inferni claustra descendere dubium non est, quum homo qui per se cecidit, per se ad paradisi requiem redire non potuit, nisi veniret ille qui suae incarnationis mysterio ejusdem nobis paradisi iter aperiret. Unde recte beatus Job Dominum postulat dicens: quis mihi tribuat ut inferno protegas me, Psalmista quoque ait: eripuisti animam meam ex inferno inferiori.---Item ipse: Omnes electi qui ante adventum redemptoris nostri venerunt in hoc mundo quantumlibet virtutum justitiaeque aberent, e corporibus educti in sinu coelestis patriae statim nullo modo poterant [Col. 1236A] ingredi, quia nec dum ille venerat qui inferni claustra sua descensione solberet et justorum animas in perpetua sede conlocaret. Item ipse in eisdem dictis: Priores sancti ab inferni locis liberari non potuerunt, quia nec dum venerat qui illuc sine culpa descenderet ut eos qui ibi tenebantur pro originali peccato a culpa liberaret.

2. Quod bonorum animae quamvis ad inferna descenderint poenas non luebunt, idem doctor in ipsis tractatibus dicit: Ante redemptoris nostri incarnationem justorum animae non ita ad infernum descendisse creduntur, ut in locis poenalibus tenerentur, [b 1Kb] ut in superioribus justi requiescerent et in inferioribus injusti crucientur. Item ipse: Justorum animae per mediatoris adventum quandoque erant [Col. 1236B] ab inferni locis quamvis non poenalibus liberandae, ob hoc B. Job dicit: constitue mihi tempus, in quo recorderis mei; Agustinus quoque ait: priusquam redemptor noster morte sua humani generis poenam solveret, eos qui coelestis patriae vias sectati sunt, post egressum carnis inferni claustra tenuerunt, non ut poena quasi peccatores plecteret, sed ut eos per ingressum mediatoris reatus primae culpae absolveret.

3. Quod electorum animus solummodo ab inferni claustra eruit, non reproborum, sanctus ipse Gregorius in his dictis moralium loquitur: non enim ab inferno rediens Dominus electos simul et reprobos traxit, sed ille exinde omnia substulit, quae sibi inhaesisse praescivit. Per Oseam prophetam Dominus [Col. 1236C] dicit: ero mors tua, o mors, ero morsus tuus inferne. Quod enim occidimus agimus ut penitus non sit; ex eo enim quod mordemus, partem abstrahimus partemque relinquimus. Quia ergo in electis suis funditus dominus occidit mortem, mors mortis exstitit; quia vero ex inferno partem abstulit partemque reliquit, non occidit funditus sed momordit infernum. Ergo inquit mors tua o mors, i. e. in electis meis te funditus perimo. Ero morsus tuus, inferne, quia sublatis eis te ex parte transfigo.

4. Quod sancti qui cum Christo surrexerunt gloriosa, i. e. spiritalia percepti sunt corpora, qualia nos excepturos in futura resurrectione expectamus omnis catholicus non ambigit credere et praedicare. [Col. 1236D] Nam dum de ipsa resurrectione Gregorius beatissimus sanctam romanensem ecclesiam vel per eam universam institueret in omelia prima libri secundi ita affatur: Forte a se aliquis dicat jure Christus surrexit qui cum Deus esset teneri a morte non potuit; ad instruendam ergo ignorantiam nostram, ad corroborandam infirmitatem nostram suae resurrectionis exemplum sufficere noluit, solus in illo tempore mortuus est et tamen solus minime surrexit. Nam scriptum est: multa corpora sanctorum, qui dormierant surrexerunt; ablata sunt ergo omnia argumenta perfidiae. Ne quis enim dicat sperare de se non debet homo, quod in carne sua exibuit homo [Col. 1237A] Deus, ecce cum Deo homines resurrexisse cognobimus, et quos puros homines non dubitamus. Si igitur membra redemptoris nostri sumus, praesumamus in nobis quod gestum constat in capite; si multum nos abjecimus sperare debemus in nobis nos membra ultima quod de membris ejus superioribus audivimus. Haec sunt illius sanctissimi verba. Dum dicit nos membra ultima talem sperare resurrectionem qualem habuerunt et illi, aperte nos instruit gloriosam illos i. e. spiritualem suscepisse carnem, qualem in futuro nos accepturi erimus. Non enim ille nisi de futura loquebatur resurrectione.

5. Quia glorificata illorum sanctorum, de quibus agimus, surrexerunt corpora in oracula septimae sabbati hoc tubarum paschae ita affatus est: Sanctorum [Col. 1237B] corpora vivificata consurgunt: abitaculum, quod paulisper jacuerat surgit gloriosa. Item in eadem ebdomada quarta sabbati: sicut olim te moriente mortua corpora surrexerunt, ita nunc in hac resurrectionis tuae festivitate; sepulti in aeternam requiem transferuntur et si corpora surrexerunt qua fronte ut aytis animas adserunt resurrexisse, dum anima substantia spiritalis sit et incorporea. Aut si corpora et non glorificata surrexerunt, qualiter ea adstruat iterum ut Lazarum moriturum. Sicut ad hoc in eadem ebdomada sexta sabbati de ipsum meminit qui dam jam dicta, gloriosa vibificata corpora perenniter regnaturum, eorum quoque suffragantibus meritis qui cum unico filio tuo sibi meruerunt resurgere de sepulcris concordia in nobis vigeat caritatis [Col. 1237C] et si pro nobis suffragantur et a quo sunt suscitati, quare non erubescunt improbi dicere eos morte secunda gustasse?

6. Quia Jerusalem ubi visi sunt hi, qui cum Christo resurrexerunt coelestem illam debemus intelligere. In eadem adhuc jam memoratam ebdomadam in tertia sabbati sicut superius dixi in oracula ea petitio quae pro oratione dominica dicitur sic affatur: ad terribilem tronum altaris cursu concito pater omnipotens properantes rogamus ut omnium peccata labentur et in indulgentiali ungento esse ecclesiastici corporis solidentur. Quo possimus nostris cum renatis infantibus respirare et cum mortuis suscitatis in Jherusalem coelestem medullatum portantes sacrificia introire.---Item beatissimus Heronimus in epistola [Col. 1237D] ad Eliodorum pro morte Nepotiani presbyteri, quae et epitafion vocatur, inter alia plura sic orsus est dicere: Multa corpora sanctorum dormientium resurrexerunt et apparuerunt in sanctum Jherusalem coelestem; et tunc impletum est illud eulogium: surge qui dormis et inluminabit te Christus. Patent et alia plura diversorum doctorum de hac re, quae modo non sunt adlata nostris conspectibus. Sed ea quae ab praesens repperimus, si et pauca aduc testimonia proferamus; beatus Rufinus presbyter in commentariis suis exposito de symbolo ita inter plura loquitur: Quum Christus surrexit monumenta aperta sunt, et multa corpora sanctorum dormientium [Col. 1238A] resurrexerunt et apparuerunt multis et ingressi sunt sanctam civitatem. Illam [a 1Kb] apostolus dicit: quae verum sursum est Jherusalem libera est, quae mater omnium nostrorum. Unde et Ose propheta ex persona eorum dicit: sanavit nos post biduum, die verum tertia resurgimus et vibimus in conspectu ejus.

7. De eadem Jherusalem ut utraque intelligamus coelestem atque terrenam. De his sanctus Jheronimus bethlemiticae ecclesiae doctor et presbyter in libro quarto comentariorum expositum secundum Matthaeum ita ayt: Sanctam civitatem, in qua visi sunt resurgentes aut Jerusalem coelestem intelligamus, aut hanc terrenam quae ante sancta fuerat, quae ob id sancta appellabatur, propter templum et sanctum sanctorum. Quod autem dicit »apparuerunt [Col. 1238B] multis,« ostenditur non generalis fuisse resurrectio quae omnibus appareret, sed specialis ad plurimos ut ii viderent qui cernere merebantur. Haec sunt dicta beati Jheronimi. Quum ergo in utraque Jherusalem nos intelligere maluit visuros terrenam atque coelestem, cur isti contemtiose coelestem illos negant ascendere? Nequaquam enim ut coelestem intelligeremus diceret, si in glorificata carne eos resurrexisse negaret.

8. Quod non omnes sancti quos ab inferni claustris eruit Christus in carne resurrexerunt, sed multi ut sanctum evangellum ayt. Ambrosius praeceptor Augustini in docmate Christi in homeliis exameron ita loquitur: Pars quaedam antiquorum patrum cum Christo in carne resurgit, ut nostra resurectio [Col. 1238C] absque ambiguitate veniente iterum illo obanter speretur.

9. De eo quod in apocalipsin dicitur haec resurrectio prima et cetera. Jheronimus Victorianusque ita ayunt: Resurectio prima nunc est per fidem in anima cum qua pervenitur ad baptismum absolutus ab originali peccato introitus in regnum Dei. Regnum utique non solum illud quod sine fine perpetuum sanctis erit, sed et nunc in quo Christus in ecclesia catholica regnat. Quae resurrectio non permittit homines transire ad mortem secundam. De hac resurrectione dicit apostolus: si resurrexistis cum Christo, quae sursum sunt quaerite.

10. Illi vero, qui contradicunt dicentes: nemo ascendit in coelum, nisi qui descendit de coelo filius [Col. 1238D] hominis, legant librum beati Juliani non Pomerii sed Toletani qui vocitatur anticimena, qui patratus est de his rebus quae contraria in Scripturis resonant, sed non contraria ab his qui vigili sensu Scripturam, si mundam inquirunt, intelligenda sunt, sicut sunt pluraque istis latet; et tunc tacere studeant et non loqui quae nesciunt.---Si anticimena abest currant ad Agustinum et ipsum inquirant in libro homeliarum cata Jhoannem, et ipsum hunc locum audiant explorantem. Dicit enim: ne qua territus in Deo sentiretur, ideo dixisse Christum credimus, nemo ascendit in coelum nisi qui descendit de coelo hominis videlicet Christus deus et homo una persona. Si quis vero amplius [Col. 1239A] scire desiderat, ad textum hujus operis recurrat, nec non Euceri vel Nicetae commentaria legat. Inter plura sanctus Eucerius dicit: Ideo ipse ascendit qui descendit, quia licet adsumserit hominem, tamen homo . . . hoc est Christus una persona est. Et utique cum ille sit caput, sancti autem membra sunt, necesse est ut sequantur membra quo caput praecessit, ut sit in coelo Christus corporis plenitudo.

11. De gloriosa Maria quod nulla storia eam doceat passione aut qualibet morte multari in fine hujus operis invenies.

[Hoc loco inseruntur Isidori libri Etymologiarum, quos excipit tractatus de coelo excerptus nisi fallor ex libro Bedae de temporibus; denique continuatur epistola Tusaredi ut sequitur:]

[Col. 1239B] De gloriosa virgine Maria quod nulla storia eam doceat passione aut qualibet morte multari Isidorus ayt: Maria quae interpretatur Domina sive Inluminatrix a virga Jesse ortus conclusus fons signatur, mater Domini, templum Dei, sacrarium Spiritus sancti, [Col. 1240A] virgo feta, virgo ante partum, virgo post partum, salutationem ab angelo accipit et mysterium conceptionis agnoscit. Partus qualitatem inquirit et contra legem naturae obsequi fidem non rennuit. Quum Dominus ipse in cruce positus per sanguinis testamentum virginem commendat discipulis, ut ipsam mater haberet vitae comitem cum filius noverat virginitatis esse custodem. Hunc quidam corporatis nexis passionem asserunt ab hoc vita migrasse pro eo quod justus Symeon complectens brachiis suis Christum prophetaverat matri dicens: et tuum ipsius animum pertransiet gladius. Quod quidem incertum est, utrum pro materiali gladio dixerit, an pro verbo Dei valido et acuto omni gladio ancipiti.

Specialiter tamen storia nulla docet Maria gladii [Col. 1240B] animum versione peremtum, quia nec obitus ejus uspiam legitur, dum tamen repperiatur sepulcrum.

His omissis salutationis copiam dulciter mitto, et ut me scriptis saepe ac saepe reficiatis, utique a meis moeroribus sublevetis vel substoletis suggero.




Volume back matter





[Col. 1239]
INDEX IN SANCTUM PAULINUM. INDEX RERUM ET VERBORUM Quae tum in textu sancti Paulini, tum in notis continentur. (A col. hujus voluminis 10 usque ad 684.) Numeri Arabici respondent numeris crassioribus textui insertis; Romani, tenuioribus in Prolegomenis inter uncos positis. [1Kb]



A
    Aaron episcopus Aventiensis, 205.
    Abbates et abbatissae quid offerrent ad primam missam Marquardi patriarchae Aquileiensis, 271.
    Abbatissae et moniales perraro, et quibus de causis e monasterio egredi valerent, 89. Canes ad venandum quandoque alebant, 83.
    Ablactare pro lactare a Paulino acceptum, 154.
    Abosinda, vidua Silonis regis, sollicitata ab Elipando ut suas partes sequeretur, 213. Movet Etherium et Beatum in Elipandum, ibid.
    Abstergere quid importet, 60.
    Abundantius episcopus Tridentinus, 206.
    Accanthochoerus a spinis Echinus dictus, 146.
    Accola quid sonet, XVI.
    Accubitor Christi Joannes cur dictus, 122.
    Acies ut disposita fuerit, 182.
    Acilensis episcopatus, 204.
    Acolabus pro Acolis dictum, XVI.
    Adalardus abbas Corbeiensis in causa Spiritus sancti Romam mittitur, 231.
    Adam et Christi imitatio varia, 28.
    Addere et minuere scripturae quid sit, 70.
    Adoptare quid, 22. Amoris est actus, 110.
    Adoptio convenit nobis, non Christo, 126. In quo differt a servitute, 210. Ex affectione procedit, 4. Quando de Christo primo audita. 212. Per Theodosium ab Oriente in Hispanias delata, ibid.
    Adoptivorum et Bonosianorum haeresis quod differant, ibid.---Adoptivorum haeresis Nestorianismi soboles, 209 seq.---Ut in Hispanias intrusa, 212.---Adoptivum dicunt Christum haeretici, 2.---Adopti us quis proprie dicatur, 3, 4.---In adoptivis non se complacet Deus sicut in Unigenito, 148.
    Adrianus I papa fit compater Caroli Magni, XXIII. Non se miscet, et hortatur Carolum Magnum non se miscere in electionibus episcoporum, XXV. Definita in Romano concilio per suam epistolam mittit ad Hispanos episcopos, 217. Moritur, 200.
    [Col. 1240] Adrianus Polensis episcopus, 205.
    Adulatores decipiunt, 24.
    Adulantur prae caeteris superbi, 39.
    Adulterae feminae quandoque virorum vitae insidiatrices, 17.
    Adulteri a testimoniis ferendis arcentur, 18. Causam dantes matrimonii solvendi, ad secundas nuptias transire prohibentur etiam post compartis mortem, 87.
    Adulterium linguae, 2.
    Advocatus. Idem ac defensor, 11. Non idem qui mediator, 114. Suum habebat Aquil. Ecclesia. 82.
    Advocatia Aquil., 263. Vide Advocatus Aquil.
    Aeginus episcopus Veronensis, 206
    Aemonensis idem ac Labacensis episcopus, 204.
    Aetas Caroli Magni aurea, Ludovici Pii argentea, filiorum ejus ferrea, 186.---Juvenilis quae fugiat, 45.---Quae ad matrimonium propria, 86.---Matura Felicis episcopi Urgellitani, 109.
    Aetas ordinandorum episcoporum, XIII.
    Aetatis auctoritas Tertulliano quid sit, 86. Infra aetatem quid, 86.
    Aetates vitae hominis quot, 98.
    Affines qui, 11.
    Agar ancilla caro est, 40.
    Agathyrsi leges suas cantabant, 170.
    Agnellus episcopus de Azilio, 204.
    Agnellus episcopus Tridentinus, 206.
    Agnus Christi, ut homo dicitur, 147.
    Agobardus chorepiscopus Laidradi, 224. Quando factus episcopus Lugdun., ibid. Detegit errores Felicis post ejus mortem, 16. Non probat cantica nisi ex Scripturis, 83.
    Agricola (Agricola) laudatur, VII.
    Agricultura nobilitati non obest, XIV.
    Aguirre (Joseph Saenz de) cardinalis laudatur, 224.
    Alae quae membra in homine, 123. Pro remis dictae, 143.
    Album et candidum ut differant, 182.
    Alcuinus redit in Angliam, 198 et 216. Revertitur in Franciam, 217. Inter doctiores aulae Caroli Magni, 194. [Col. 1241] Cunctatur credere haereticis calumniatoribus Etherii et Beati, 215. Petit libellum Felicis Adriano papae et Paulino patriarchae communicari, 218. Scribit post concilium Francofurtanum litteras amoris plenas Elipando Toletano episcopo, sed frustra, 220. Ut vituperetur ab Elipando, ibid. Petiit a Carolo et doctis viris librum suum contra Felicem recognosci et probari, 220. Mittit eum per Benedictum abbatem fratribus in Gothia, 222. Absolvit an. 800 libros IV contra Elipandum, 222. Dehortatur Carolum ab exigendis decimis Avarum, 93. Gratulatur Paulino de Regula fidei, 170. Praedicit Ludovico Pio imperium, XXIV. Ejus testimonia de Paulini doctrina, XLVI. Ejus cum Paulino amicitia, XLVI. Ejus mors 19 Maii an. 804, XLVIII. Ejus Epistolae secundum dignitatem personarum, non secundum seriem temporum editae, 223.
    Aldagisus Desiderii regis Longobard. filius rebellionem in Carolum Magnum sollicitat, XV.
    Aldii et Aldiones qui, XVII.
    Aldo episcopus Veronensis, 206.
    Alexander papa III. Quid circa canonizationes sanctorum sanciverit, XLVIII.
    Alimus episcopus Sabionensis, 205
    Aliter de Patre Christus, aliter de matre, sed non alter, 112.
    Alius atque alius in Trinitate: aliud atque aliud in incarnatione ut intelligendum, 12.
    Aliegoriae frequentiores in scriptoribus medii aevi, 27.
    Alpes ut omnes montes dici possint, 171. Cottiae tempore Rotaris regis Longobardorum adhuc sub Romanis erant, 239.
    Altare de terra est Christus in incarnatione, 130.
    Altini concilium, 191 et 235. Quomodo dictum Foroiuliense, 238. Episcopatus, 204.
    Altini veteris descriptio, 238.
    Altinum ab Attila eversum, 239. Ejus situs et reliquiae, ibid.
    Altinensis sedis Torcellum translatio, et ab Aquileiensi provincia distractio, 239. Post translationem nomen retinuit, quod tandem amisit, ibid.
    Altinates ab Attila exacti Torcellum se recipiunt, 239.
    Altitudines in architectura perpendiculo dimensae, 119.
    Amator episcopus Tridentinus, 206.
    Amatus episcopus Feltrensis, 206.
    Ambarvale et Amburbale sacrificium, ut differunt, 181.
    Ambrosii (S.) de Incarnatione liber cur dicatur VI de Fide a Paulino, 161.
    Amicitia non nisi inter bonos, XLV.---Et aequales, ibid.---Quare inter dispares non coalescat, ibid. Vera ob distantiam non perit, ibid. et 24.---Dei et saeculi in quo consistat, 25.---Quae deseri potest nunquam vera fuit, 25.
    Amicitia (de) Paulini et Alcuini carmen, XLVIII.---Amicitiae Paulini cum primoribus sui saeculi, XLV seq.
    Amicus dimidium animae amici, XLVIII.
    Amor benefaciens ad amandum incitat, 31.---Amor proximi tranquillitatem parit, 32.---Amor profanus dulcis et amarus ut sit et dicatur, 34.
    Anachronismus P. Bombardi Paulinum I cum Paulino II confundentis, IX.
    Anathema ab excommunicatione in quo differat, 90. Est excommunicatio major; non leviter ferendum, ibid. Quibus privet, ibid. Latum in Felicem et Elipandum, 7. Geminatum Pauli quid, 171.
    Ancilla Agar caro est, 40.
    Andreas episcopus Civitatis-Novae, 263.
    Andreas Veientanus episcopus, 205.
    Angeli et eorum scientia, 69. Ut subtiles dicantur, 78.
    Angelicus ordo virgines sunt, 91.
    Angilbertus Homerus dictus, XXXII. Carolo Magno a secretis, 195. Romam cum spoliis Avarorum mittitur, 200. Fert Alcuini epistolam Paulino, ibid. Felicem Romam deducit, 217. Tertio Romam a Carolo dirigitur e concilio Francofordiensi, 219.
    Angilramnus episcopus in aula Caroli Magni, 194. Obiit, 199.
    Anguis daemon, 180. An verus qui Evam diabolo operante seduxit, ibid.
    Anianus abbas, et diploma ei datum Francofurti, XXVIII.
    Animalium voces, 12.
    Anima sine carne spiritus, 5. Ejus actiones in et cum corpore, 6. Sine carne non esurit, non sitit, etc., ibid. Inter eam et spiritum quod discrimen, 13. Eques corporis, 41. Ejus perditio ut lugenda, 54. Ut peccet per carnem, 62.---Animam Christi negabant Ariani, et quare, 208. Venalem cur avarus habere dicitur, 37.
    Anni regnorum Caroli, Magni quomodo in diplomatibus attendendi, XVII.
    Annus bissextilis 796 scriptionis librorum III Paulini contra Felicem, 98.
    [Col. 1242] Ansbertus Mediolanensis episcopus, 231.
    Anselmus Bellunensis episcopus, 206.
    Anto, seu Zanto, cum fratribus fundat monasteria Sexti et Salti in Forojulio, 255.
    Antonius (S.) abbas cur de Vienna dictus, L. Ejus templi prospectus Utini a Dionysio Delphino patriarcha erigitur, ibid. Ejus soror an monasteriorum feminarum auctrix fuerit, 87.
    Apices pro epistolis accepti, 8.
    Apollinaristarum error, 12 seq.
    Apostoli columnae Ecclesiae, 183.
    Aqua abundantiam et vilitatem designat, 37.
    Aquila dictus ab Alcuino Arno Salisburgensis episcopus, XXXII.
    Aquileia Aglar Germanis dicta, XXXVII. Non in Illyrico, sed in Italia sita, 9. Recipit S. Marcum evangelistam, 182. Ejus excidium carmine defletur a Paulino, 186. Vetus et nova, 238.
    Aquileiense templum quibus divorum sacrum, XXV, XXVI. Restauratum a Maxentio patriarcha ope Caroli Magni, 260 seq.---Aquileiense capitulum decernit fieri caput argenteum sancti Paulini, 278.---Aquileiensis archidiaconatus jura reformata, 265.---Aquileiensis clerus donatur libera electione sui patriarchae a Carolo Magno Paulino intercedente, XXV et 258. Laudatur a S. Hieronymo sub S. Valeriano, 238. Ejus convictus et vita communis, XXVI.---Aquileiensis Ecclesia plurimus sanctos Gallicanis Germanisque Ecclesiis pertinentes veneratur, et eorum ditatur reliquiis, XLIX seq. Advocatum suum habebat, 82 et 263.
    Aquileiensem Ecclesiam non patiuntur Utinenses dari in commendam, XII et 274.---Aquileiensis Ecclesia habebat symbolum fidei proprium, 234 et seq. Item officium et Missale proprii ritus, 279 et seq. Ut servos in libertatem ascisceret, 270.---Aquileiensis patriarcha unde et quando dictus, XI. Quis fuerit qui Photio communicavit in causa de Spiritu sancto, 231. Locum saepe mutavit, sed Aquileiensis nomen semper retinuit, 239.---Aquileiensis provincia quam ampla, 204. Ejus episcopi conqueruntur apud Mauritium imp. de episcopatibus subtractis, 205.---Aquileiensis sedes quale juramentum susciperet a suis suffraganeis episcopis, 239, 262 et 266. Ipsa inconsulta vetitum episcopis suis animadvertere in presbyterum, diaconum, abbatem, 74. Ipsa vacante ut signarentur scripturae, 263.
    Aquisgranense conciliabulum in causa Lotharii et Teutbergae, 187.
    Aquisgranum altera Roma dictum, 223. Ejus descriptio, ibid.
    Arabo, seu Rhab fluvius Hungariae, XXXII.
    Aragisus Desiderii regis gener dux Beneventanus, XV.
    Arcani consortes cedunt jus festum custodiendi, 277, 278.
    Archimandrita unde dictus: titulus quandoque episcoporum, 83 et 100.
    Archontici et eorum haeresis, 100.
    Arcoloniani (Fantus) revocatus a civitate Austriae per Utinenses. et quare, 275.
    Argentinus (Joannes) episcopus Concordiensis, 279.
    Arius addit et minuit doctrinae Evangelii, 69. Abutitur Scripturis, 172. Filius diaboli, 100. Miscet vera falsis in generatione Filii Dei, 208. Ejus doctrina de Trinitate, 207. Animam Christo adimit, 208. Scripturas, de humanitate Christi intelligendas, ad divinitatem applicat, 209.
    Arma ferre clericis vetitum, 14. Et poenitentibus, 20. Nisi pro Ecclesia et justitia, ibid.
    Arma Christianorum virtutes sunt, 27.---Arma unde dicta sint, 31.---Arma lucis induere quid, 57.
    Armillae quid, 31.
    Arno, Salisburgensis archiepiscopus a Leone III creatus, mittitur a Carolo Magno ad Caranthanos, XXX. Dictus Aquila ab Alcuino, XXXII. Ejus lis de limitibus cum Urso patriarcha, XXXI.
    Arnulphus dat privilegium pro ecclesia Frisingensi XIX.
    Arthemius Azolensis episcopus, 204.
    Arundo in scriptione, 139.
    Ascaricus episcopus ab Elipando laudatus, 213 et 215. Primus errore Elipandi inficitur, 214.
    Aspergere quid sit, 61.
    Asquinus (Laurentius) laudatur, VII.
    Assus idem ac solus, 20.
    Athalarici regis rescriptum pro grammatico, XV.
    Attila Aquileiam, Altinum, Concordiam evertit, 239. Item Aquisgranum, 223.
    Avari populi fidem exspectant Christi, XXX, 200 et 242.---Avari populi a fide desciscunt, 200.---Avaricum bellum an. 787 incipit, 198 seq. An. 791 resumitur 199. Ejus descriptio, ibid.
    [Col. 1243] Avarus animam venalem habere cur dicatur, 37.
    Aventiensis, seu Avoritiensis episcopatus, 205.
    Augustana Ecclesia subtracta sedi Aquileiensi, 205.
    Augustinus (S.) qualem Fussalensibus episcopum dare volebat, XIII. Creditus aliquando auctor libri de salutaribus Documentis, 196 seq.
    Augustinus Concordiensis episcopus subscribit libello Maurino imp. dirigendo a schismaticis, XXX.
    Aulici nimis compti corriguntur a Carolo Magno, XX.
    Aures ferire, 97.
    Austria dictum Forojulium quare, 203.
    Axillae, unde alae in homine, 123.
    Ayroldus episcopus Bellunensis, 206.
    Azolensis, episcopatus. Vide Acilensis.
    Azonis et Mactildae Aquileiensi Ecclesiae donatio, 263.

B
    B ut in V consonantem transeat et vice vera, 143.
    Bacchus cur Lenaeus dictus, 174.
    Baeticae lanae rutilae, 89.
    Baldanus (Daniel), 279.
    Ballare Italis unde dictum, 185.
    Ballistea quid, ibid.
    Balneum cur usurpatum, et quibus permissum, 21.
    Balsamum in Judaea nascitur, 194.
    Banajas auricularius Davidis, 195.
    Baptismus Christi ad aquae sanctificationem, 11.---Baptismus datus in nomine Christi, 68 et 128.
    Baratrum quid et unde dictum, 140.
    Barbianae insulae monasterium, 239.
    Barcinonenses etsi Francis in civilibus quandoque non subditi, in spiritualibus tamen subjecti, 216.
    Bardis (Joannes de) Florentinus male habitus ab Utinensibus, et quare, 275.
    Baruch cum Jeremia a Patribus saepe confunditur, 112.
    Basnagius (Jacobus) et in eum animadversio, 226 seq.
    Beatus per errorem dictus Paulinus I patriarcha Aquileiensis schismaticus, X.
    Beatus et Beatitudo titulus honorarius, 227.
    Beatus cum Etherio consurgit in Elipandum, 213. Cum Bonoso componitur ab Elipando, ibid. Calumniatur ab eodem, 215. Laudatus et vituperatus a Basnagio. 228. Ejus sanctitas miraculis illustratur, 215.---Dogma catholicum Beati vocatur ab Elipando Beatiana haeresis, 214 et 215.
    Beatus diaconus abbas, 257.
    Beconensis Ecclesia subtracta sedi Aquileiensi, 205.
    Belloni (Antonii) laus, XXXIII.
    Bellunensis episcopatus, 206.
    Benedictus VIII papa instituit in Ecclesia Romana symbolum in missis cantandum suasu Henrici I imp. 233.
    Benedictus prior generalis Camaldulensium, 275.
    Benedictus abbas Anianensis mittitur ad concilium Urgellae, 222. Ejus gesta, vocatio, charitas, ibid.
    Benefaciendum bonis et malis Dei exemplo, 48.
    Benenatus Opiterginus episcopus, 204.
    Berengarius imp. Puzolium dat Friderico patriarchae, 261.
    Berengarius imp. Petro Aquileiensi concedit munire castrum Savornianum, 261.
    Berenharius Wormatiensis episc. in causa Spiritus sancti Romam missus, 231.
    Bergullus, sive Virgilius episcopus Petaviensis, 205.
    Berlendi (P. Franciscus) clericus regularis laudatur, V.
    Bernardus nepos Caroli M. rex Italiae, 206.
    Bertoldus patriarcha Aquileiensis eximit capellam sancti Quirini a subjectione plebani Utinensis, 265.
    Bertrandus (B.) patriarcha transfert praeposituram sancti Oldorici in Ecclesiam Utinensem, 268. Subtrahit archidiacono Aquileiensi quae in praejudicium Utinensis Ecclesiae ei data fuerant, 269.
    Bertricus episcopus Salisburgensis, XXX.
    Bibici fulminis ictu quid forte fuerit Paulino, 171.
    Binius (Joseph) laudatur, VII.
    Bissextilis annus 796, quo Paulinus libros III scribit in Felicem, 98.
    Blancha S. Ludovici mater habitum monachalem in morte induit, 19.
    Robio (Bartholomaeus de), 273.
    Bombus, Bombosus, Bombicus, 157.
    Bonifacius VIII primo perpetuo moniales clausit, 89.
    Bonitus episcopus Toletanus, 225.
    Bonno gratia Caroli Magni tenet res Rotgandi et Felicis, 260.
    Bonorum Ecclesiae abusus, 188. Ut corrigendus, ibid.
    Bonorum, non malorum curandum consortium, 47.
    Bonosiani adoptivum Christum tantum de matre dicebant, non autem Filium Dei, 212.
    [Col. 1244] Bonosus Photini sectator praelusit Nestorio, ibid. et 228.
    Bonum esse solum Deum, quo sensu dictum a Christo juxta mentem Paulini, 154.
    Bonus plebanus sancti Nicolai de Sacillo, 267.
    Bos male pro symbolo sancti Marci evangel. acceptus, 183.
    Botrion diminutivum a botro, 174.
    Brazacco (Fradonus de), 271.---(Hector) laudatur, VII.
    Breve seu brevis. Ad brevem vocari, quid sit, 77. Idem ac pitacium, 132.
    Brixina pro Sabione Ecclesiae Salisburgensis suffecta, 205.
    Brugnus (Bartholomaeus), 279.
    Burchardus comes monachum in morte induit, 19.
    Burgascius (Paulus) episcopus Nimosciensis, 279.

C
    Cacellinus comes fundat Mosacense monasterium, 262.
    Cachinnum incrispare pro ridere, 195.
    Cadmi filiae litterae, 139.
    Cadolacus dux Forojuliensis, XXXIII.
    Caelina, nunc Maniacum, 205.
    Caesarius (S.) multa sumpsit ex S. Augustino, 52.
    Cagan Hungarorum infidelium caput, XXXII.
    Calami Guidii probatiores in scriptione, 139.
    Calculus, calculatores, 10 seq.
    Callistus patriarcha decessor Signaldi, XIX. Transtulit e Cormone Forumjulium sedem Aquileiensem, 205. Increpatur a Gregorio III papa, 239.
    Calsamilia (P. Nicolaus) soc. Jesu laudatus, IV.
    Calvinus cur articulum Symboli, Descendit ad inferos, non impugnet, 234.
    Camaldolensis eremus ad S. Gottardum prope Utinum, et institutio prioris ejusdem, 275.
    Camerum, camerae, 78.
    Camillus decimam praedae offert Apollini, 93.
    Campus Martius, et Maii Campus, XVIII.
    Campus dictus S. Paulini, XIII.
    Cancer cujus generis, 127.
    Candidianus a Gradensibus patriarcha creatur, 238.
    Candidum et album quo differant, 182.
    Candidus (Joannes) civis Utinensis, 279.
    Canes Ecclesiae sunt doctores sancti, 99.
    Canis Carcharia piscis, lamia dicta, 154.
    Canon ubi plurifarie accipiatur, 80.
    Canonica vita, et sub canone esse quid sit, XXVI et 80.
    Canonici unde dicti, XXVI.
    Canonici Aquileienses fratres quandoque vocati, 263.---Canonici Utinenses an. 1278 ad vitam communem per Raimundum patriarcham promoventur, 266 seq. Eorum jura franguntur a Gregorio de Monte Longo patriarcha, 265. Resarciuntur a B. Bertrando patriarcha, 269 seq. Pastorali pedo argenteo donantur ab Augustino Gradonico patriarcha, 280.
    Canonizare et canonizatio duplex, XLVIII
    Cantica quae non sint ex S. Scriptura, an improbanda in Ecclesia, 83 et 175.
    Canum copulae in venationibus, 83.
    Capabilis pro capax, 97. Pro scitus, 103.
    Capacitas pro intellectus, 13.
    Capio quid sit, et ab usucapione quid differat, 159.
    Cappa primo advenientis patriarchae Ecclesiae Aquileiensis et Forojuliensis concessa, 204 et 270.
    Caprulae insulae Concordienses fugatos ab Attila recipiunt, 239.
    Carceres cur umbras phantasticas habere dicantur, 283.
    Carceribus detenti die Dominico mitius habiti, 91.
    Cardines mundi qui, 178.
    Carinthia ad fidem revocatur a Paulino, XXX. Universa ad provinciam Aquileiensem pertinebat, XXXI. Quomodo divisa a Carolo Magno, ibid.
    Carmenta a carmine dicta, et carminum praeses, 173.
    Carnem non intrare regnum Dei quid sit, 62. Per carnem peccare animam quomodo, ibid.
    Carnis comestio vetita poenitentibus, 20.
    Caro sine anima, terra; anima sine carne, spiritus, 5. Sine anima nihil sentit, 6. Fenum, flos, 34. Ut in morte feteat, ibid. Ut domanda, 40. Est Agar ancilla, ibid. Ejus mala ex Scripturis, 61 et 62. Bestia est, 62. Tinea ignis, 63. Contra eam ad Deum oratio, 63.
    Carolomannus suscipitur a baptismo ab Adriano papa. Dicitur Pippinus, et fit rex Italiae, XXIII.
    Carolus rex Siciliae hortatur Utinenses obedire Philippo de Alenconio, 274.
    Carolus Magnus quo anno patricius Romanorum et rex Longobardorum dictus, XIV. Papiam capit. XX. Excolit Grammaticam, XV. Rotgandum ducem Forojuliensem vincit, [Col. 1245] ibid. Tarvisium capit, XVIII. In Forojulio venatum it, XX. Ejus dicterium in aulicos nimis comptos, ibid. In Apuliam descendit: Capuam et Beneventum recipit ab Aragiso, XXIII. Carolus Magnus David appellatus ab Alcuino, XXXII. Romae imperator salutatur, XXXIII. Laudatur a concilio ad sanctam Macram, XLV. Patrum Francofordiensium nomine Paulinus ei bona apprecatur in concilio, 7. Majestatis titulus ei primo datus, 187. Quid ab eo recens imperatore salutato exigeret Paulinus, 189. Administrat per se bellum Avaricum, 199. Scribit Fastradae conjugi de victoria Avarica, ibid. Ejus regni Italici non una epocha, 202. Laudes ei dicuntur Romae, et rex Italiae dicitur, ibid. Mittit a concilio Francofurtensi litteras concilii et suas Elipando, 219. Angilbertum Romam Adriano papae dirigit, ibid. Aquisgrani restaurator, 223. Eam urbem praedilexit caeteris, ibid. Eum fuisse Toleti, et Galianam Galafri filiam duxisse, fabulosum, 224. Cur signet quandoque diplomata nota chronologica imperii, etsi non de imperio sed de regno loquatur, 235.
    Casae dictae quandoque regum palatia, XVI.
    Castra unde dicta, 30.
    Cataplasma, cataplasmare quid, 98.
    Catharenus (N.) episcopus vicarius generalis Aquileiensis, 280.
    Cathedrae Romanae festum quando et a quibus pontificibus restitutum, 176. Verene an allegorice sit intelligenda, ibid.
    Catonis (M.) injuriam dissimulantis exemplum, 32.
    Caupona et cauponatus quid sit, et quo sensu acceptus a Paulino, 104.
    Causa quandoque idem ac res, XVI.
    Causidicorum vitia: et ab oratoribus distincti, 135.
    Celaeja, seu Cilia, et ejus episcopatus, 204.
    Cenetensis episcopatus alius ab Opitergino, 204, 205.
    Censurae latae et ferendae sententiae, 90. Num latae sententiae per X saecula ignotae, ut vult Van-Espen, ibid. et 91.
    Cephas, Syriaca, non Graeca vox, quid sonet, 176.
    Cerebrum sedes animae, 103. Eo imminutus pro mente captus, ibid. et 156. Majus in viris quam in feminis, ibid.
    Cerinthus caput haeresis Felicianae, 171.
    Ceriti et larvati quid, 179.
    Charitas pro humana amicitia usurpata, 25.
    Chelydri et chersydri serpentes uti differant, 171.
    Chirographus quid, 59.
    Chirotonia necdum in ordinatione, sed ut in electione episcopi usurpata, 176.
    Chorepiscopi, dicti episcopi villani, reprobantur, XXXV.
    Christianis quantum obsit non ut decet Christianum vivere, 54.
    Christi nuncupativi qui, 121.
    Christophorus Olivolensis episcopus, XXXVI.
    Christus supra parentes diligendus, 31. Pax est, et in pace locus ejus, 33. Caput est corporis, et membra proximi, 44. Exemplo praecessit, 54. Est pastor, 114. Est petra, 176. Etsi aliud, per quod Deus, et aliud per quod homo, non tamen alius, sed semper Deus homo, 107. Voluntate non necessitate passus est, 110. Non divisus in nuncupativum et proprium, 111 Aliter de Patre, aliter de matre; sed non alter, 112 Redemptor, Salvator, etc., non redemptus, salvatus, etc., 115. Adoptator, non adoptatus, 116. Pro nobis orat, caput pro membris, cum se liberari petit, ibid.---Christus se turbavit cum voluit, 117. Non necessitate oravit, 118. Deum dicebat Patrem, vel Patrem meum, nunquam Patrem nostram, 120. Per quid praedestinatus Filius Dei, 138. Solus singulariter in Scripturis Filius Dei dicitur, 142. De membris suis quandoque loquitur ac de se capite, 149. Quomodo sit Patri subjectus et subjiciendus, et omnia ei subjecta et subjicienda, 158. Quomodo servus dicatur in Scripturis, 210. Uti sit de fide in quantum hominem non esse adoptivum, 211.
    Cixilla episcopus Toletanus, 225.
    Clarissimus Concordiensis episcopus, 205.
    Claudius discipulus Felicis episcopus Taurinensis, 215.
    Cocytus unde dictus, 173.
    Cogitationes malae fugandae, 40.---Cogitationes uti jusserit Paulinus detegendas ante matrimonii celebrationem, 74.
    Cognatis pauperibus benefacere clerici debent, 73.
    Collega, collegium quid, 173
    Colloreto (Simon de), 272.
    Columbae (S.) reliquiae Osopii asservatae, XLIX.
    Columnae Ecclesiae apostoli, 176.
    Comensis episcopatus provinciae Aquileiensis, 206.
    Comensis Ecclesia patriarchinum ritum diu conservat, ibid. et 176.
    Comes unde dictus, 197.---Comites socii impuberum et [Col. 1246] magistratuum, et eorum munus, ibid. Eorum varii gradus sub Constantino, ibid. Palatini et provinciales qui, ibid. Sub duce constituti, ibid. Aliquando idem sunt comes et dux, ibid.
    Communitatum oblationes ad primam missam Marquardi patriarchae, 271 et 272.
    Complex in malam partem accipitur, sed non semper, 81
    Concilia bis in anno facienda, 66 et 236.---In conciliis de quibus agendum, 191, 193 et 237.
    Concilium Forojuliense, 65. Quo anno, 202. Quo loco, 203.
    Concordia eversa, Concordienses Caprulas petunt, 239.---Concordiensis episcopatus, 205. An Coelinam migraverit, ibid.
    Concordius episcopus Toletanus, 225.
    Confessio peccatorum praemittenda communioni, 39.
    Configulare, 12.
    Conflare uti varie accipitur, 173.
    Conjugi opus an liceat in festis, 92.
    Consanguinei qui dicantur, 11.---Consanguineas quare a domo sua arceret S Augustinus, 81. A domibus clericorum Paulinus, 73. Et concilia quaedam, 82.---Consanguinitatis gradus usque ad septimum quandoque protracti, 84. Ad quartum dein contracti, ibid.
    Consecrare idem quandoque ac manus imponere, seu ordinare, 176.
    Conscientia pro notitia, 89.
    Consensus in matrimoniis ut insit, 86.
    Consortium bonorum, non malorum curandum, 47.
    Constantinus tribunus Venetorum legatus ad Stephanum papam pro Gradensi ecclesia, XIX.
    Constantinus imp. non patitur sibi dari titulum sancti, XLVIII. Ejus lex de alendis virginibus et viduis, 88.
    Constantinopolitani Patres quid egerint in concilii Nicaeni symbolum, 67.
    Consuetudo ut aegre tollatur, 46.
    Cont (Bernardus), 278.---(Georgius), 276.
    Contractus consensu perficiuntur, 86.
    Contubernium quid importet, 207.
    Conversae, et eorum domus Utini ad S. Quirini, 265.
    Copulae canum in venationibus, 83.
    Corduba Maurorum sedes, 212.
    Cordubenses errore Elipandi infecti, 215.
    Cornelii papae electio per clerum et populum, XXV.
    Corona non datur ante certamen, 2.
    Corpus jumentum respectu animae, 41.
    Corvus symbolum diaboli et peccati, 50.
    Cotis (Janus de), 276.
    Coutant (Petri) monachi Benedictini scripta ut dispersa, 186.
    Crapula et ebrietas ut clericis vetita, 73.
    Credere omnia et nihil aeque vitiosum, 50.
    Credulitas symbolum quandoque dicta, 233.
    Cruciatus a cruce dicitur, 51.
    Crucis signum initio actionis Christianis usurpatum et in fine symboli recitati, 234.
    Cucanea (Odoricus de), 272.
    Culinae a fuligine fulinae dictae, 194.
    Cunibertus Longobardorum rex Felicem grammaticum donat baculo argenteo et aureo, XV.
    Cupiditatis mala cavenda, 37.
    Curculio animal, 157. Allegorice helluones, ibid
    Cyriacus Polensis episcopus, 205

D
    Daemones in tenebricosis locis morantur, 183. Spiritus aeris ut dicti, 62. Larvae, 178.
    Dagaro (Jacobus) constructor pontis lapidei super Natisonem in civitate Austriae, 276.
    Damaeta dictus ab Alcuino Riculfus, XXXII.
    Damnandi qui, et quomodo plectendi, 46.
    Daniel episcopus Narbonensis, 215 et 222.
    Dare filium, et tradere in Scripturis est idem, 147
    David appellatus Carolus Magnus ab Alcuino, XXXII.
    De praepositio ut sensum intendat, 13 et 130.
    Decimae ut solvendae, 76. Quid sit decima, 93. Quae eam solvendi vetus lex, ibid. Cui Ecclesiae pendenda decima, ibid. Non solventes uti punirentur, ibid. Non repetendae ab episcopis via forensi, ibid. Potius non exigendas suadebant Patres, quam cum detrimento fidei et animarum, ibid.
    Dedicatio ecclesiae encaenia dicta, 183. Qua laetitia peracta, ibid.
    Dei ductu amicos fieri, XLVI.
    Dei erga homines et hominis erga Deum amor benefactis ostenditur, XLVII.
    Dei invocationem nedum Christiani, sed ethnici suis [Col. 1247] actionibus solebant praemittere, 8, 36. Et peractis apponere, 36.
    Dei praesentia in oratione uti habenda, ibid.
    Dei est quod Deo damus, 93.
    Delerare et delirare quid et unde. 109.
    Delphinus (Dionysius) patriarcha Aquileiensis templi sancti Antonii abbatis prospectum perficit, et in eo templo sepulcrum sibi eligit, I.
    Demetrius Phaleraeus quo genere dicendi laudatus a Tullio, 102.
    Depastus pro bene pastus, 13.
    Detractionis mala, et ut ei obviandum, 35.
    Detrahere, et detrahentem audire quid gravius, ibid.
    Detrahere superborum est, 39.
    Desiderius missus Caroli Magni ad concilium Narbonense, 215.
    Desiderius rex Longobardorum regno privatur, 202.
    Deum amare plena justitia et beatitudo est, 22.
    Deus cur figulus dictus, 12. Neglectam conversionem et desperationem odit, 25. Nihil indigens, quid tamen a nobis requirat, 32. Bona opera justorum divulgat, 39. Bonis et malis benefacit, 48. Muneribus non placatur, 53. Quam promptus ad indulgendum, 55. Stare ejus in Scripturis quid sit, 59. Erga nos uti nos erga eum et proximum, 36. Nuncupativus quis dicatur, 125. In adoptivis filiis non sibi complacet sicut in Unigenito suo, 148. Hodie est ei omne tempus, 160. Ei homines non sunt aequandi, 171.
    Diabolus Arii pater dictus, 100. Ejus filii peccatores quomodo, ibid. Ejus superbia, et Christi humilitas comparatae, 29. Qualis in nos sit, 57. Pater mendacii, ibid. Adversarius, 58. Inventor mortis, ibid. Superbiae institutor, ibid. Exactor pessimae haereditatis, ibid. Ejus panni pompae sunt saeculi, ibid. Accusator in judicio, 59. Quid seminet inter homines, 61.
    Diaconibus pro diaconis quare usurpatum, 8.---Diaconorum erat vocare in concilium, 77.
    Dictator pro scriptor, 81.
    Dies caeca, 112.
    Dies solis, Dominica, 91.
    Dignitas titulus honorarius principum, 26.
    Dimittere uxorem ob fornicationem quomodo sit intelligendum, 75 et 87.
    Dispensationes inter consanguineos pro matrimoniis aegre dabant episcopi, 84. Eis non initium dedit Paschalis II, 85.
    Dissigans verbum novum, forte pro dissecans, 106.
    Doctiores qui censendi fuerint in aula Caroli M., 194.
    Doctores sancti tempestive a Deo haereticis oppositi, XLIII. Canes Ecclesiae sunt, 99.
    Dominica dies ut colenda, 76. Ejus laudes, 91. Opera poenitentiae in ipsa vetita, ibid. Ejus privilegia, ibid. Dies solis dicta, ibid.
    Dominicus Patavinus episcopus, 206.
    Dominus in Scripturis multoties idem ac Christus, 127, 130.
    Dravus fluvius, limes inter dioecesim Aquileiensem et Salisburgensem, XXXI.
    Dubitante (de) palpare et palpitare dicitur, 108.
    Ducis Venetorum uxor uti feteat vel viva, 34.
    Dulcissimus Cenetensis episcopus, 205.
    Dulculare pro dulcorare, 105.

E
    Ebion par Cerintho negabat Christi divinitatem, 162.
    Ebo episcopus Rhemensis, 17.
    Ebrietatis mala, 42.---Ebrietas manifestus daemon, ibid. et 43. Ut clericis vetita, 73. Qua poena punita, 81.
    Ecclesia ut navis quassari, non mergi potest, 2. Ejus gradus viduas virginesque comprehendunt, 87. Ad magnum numerum eas alebat, ibid. Ejus canes doctores sancti, 99. Ut tuenda et vindicanda a principibus, 195 et 248.---Ecclesia Aquileiensis Vide Aquileiensis.---Ecclesia Romana cur al quando symbolum non cantaret in missa, 233.---Ecclesiae firmitas et stabilitas unde hauriatur, 227.---Ecclesiae majoris civitatis Austriae constructio, 278.---In ecclesiae dedicatione lusus, epulae vetitae, 184.---Ecclesiarum rectores ut resideant, 188 et 189.
    Echinadae insulae unde dictae, 146.
    Echinus animal quod, ibid. Ejus vafritia, ibid.---Echini castanearum tegumenta dicta, ibid.
    Efflagitare quam vim habeat, 150.
    Einricus episcopus Sabionensis, 205.
    Eleemosyna ut danda, 24. De suo, non de alieno facienda, 37 et 53. De datis a Deo fit, 48.
    Elementa et eorum qualitates, quibus natura humana subsistit, 6.
    [Col. 1248] Elinguare pro maledicere, 79.
    Elipandus episcopus Toletanus, et ejus ortus, annus, mensis et dies, 214. Gothus genere: discipulus Felicis, ibid. Sollicitus errorem suum disseminare, 215. Non patitur a Libanensibus doceri, ibid. Scribit Felici Romae degenti, 217. Et Carolo M. pro Felice, 218. Cur petatur singulariter a concilio Francofordiensi, licet erroris ipse non auctor, 219. Vituperat Alcuinum, 220. Ejus lapsus a quibusdam excusatur, 224. Fuit archidiaconus et successor Cicilianis, ibid. Ejus mors, 225.---Elipandus et Felix non interfuere concilio Francofordiensi, 219. Eorum fraus ne deprehendantur Nestoriani, 210.---Elipandi ad Fidelem abbatem Epistola, 213.
    Elisabeth regina Hungariae sedat bellum Forojuliense, 275. Utinensibus commendat ducem Austriae, ibid.
    Elpidis non est hymnus de SS. apostolis Petro et Paulo, sed Paulini Aquileiensis, 177. Cujus nominis haec femina apud scriptores, 178.
    Emancipare uti dupliciter accipiatur, 88.
    Emere die caeca quid sonet, 112.
    Empyreum supra coelum septimum, 140.
    Emricus, vel Einricus episcopus Sabionensis, 205.
    Endrighettus episcopus Feltrensis, 206.
    Enormis est extra normam, 78 et 144.
    Episcopi e gremio Ecclesiae, cui dandi, sunt eligendi, XII. Quando ab alterius Ecclesiae clero assumendi, ibid. Qua aetate ordinandi, XIII. An ex nobilibus eligendi, XIV. Quantum a dispensationibus in matrimoniis inter consanguineos abhorrerent, 84. Qui concilio Forojuliensi interesse potuerint, 206. Qui suffecti vel restituti dicantur Paulino et Ecclesiae seu provinciae Aquileiensi, 259.---Episcopi et capitula et eorum oblationes ad primam missam Marquardi patriarchae, 271.---Episcopus non solus causas cognoscat, 83. Archimandrita quandoque dictus, ibid. N. Catharenus vicarius generalis Aquileiensis, 280.---Episcoporum electio per clerum et populum facienda, XXV.
    Epitaphium Paulino Alcuinus composuit, XXXVI.
    Equilium prope Heracliam Opitergini condunt, 239.
    Equus Walteri patriarchae primo advenientis Veronam adjudicatus canonicis ejusdem ecclesiae Veronensis, 204.---Equi in exercitu Caroli M. lue afflicti, 199.
    Er, vel erinacius, sive ericius, animal quod, 146.
    Erfo, seu Herto cum fratribus fundat monasteria Sextense et Salti, 255.
    Ermilenda uxor Luponis ducis, 258.
    Error facti uti in conciliis et decretis pontificum evenire possit, 211.
    Etherius et beatus insurgunt in Elipandum, 213. Traducuntur ab Elipando, ibid. et 215.
    Evander litteras in Italiam infert, 173.
    Eucharistia uti sumenda, 39.
    Eulogius (S.) episcopus Toletanus electus, 225.---S. Eulogius episcopus et martyr Toletanus timeat chartarum suarum, in quibus scripserat acta martyrum, dispersionem, 132.
    Eunomius haereticus incertum qua morte decesserit, 172. Ejus scripta cremata, et ejus cadaver exhumatum projectum, ibid.
    Euphrasius Parentinus episcopus, 205.
    Eustochium morienti Paulae matri astans, 161.
    Eutyches haereticus, 172. Ejus haeresis Beato et Etherio imposita, 215.
    Eutychius ultimus exarchorum in Italia, XXXVI.
    Exactor pessimae haereditatis diabolus, 58.
    Exarchatus in Italia sublatus a Pippino patre Caroli M., XXXVI.
    Exceptare pro excipere usurpatum, 128.
    Excommunicatio ab anathemate quo differat, 90. Minor quot gradus habebat, ibid. Major. Vide Anathema.
    Excusabilis pro se excusans usurpatum, 63.
    Excussis pro exceptis, 195.
    Exinanita canities quid sonet, 109.
    Expectaculum pro spectaculum, 102.
    Extraneae mulieres quae, 82.

F
    Fabiola ad alteras nuptias progressa ut poeniteret, 87.
    Facere cordis, cogitare est, 40.
    Faletro (Vitalis) dux Venetiarum Loredum reparat. XVIII.
    Falx agriculturae et militiae instrumentum, 194.
    Familiae cura uti impendendae, 27.
    Fastrada regina uxor Caroli M., XXIII. Ei scribit Carolus de victoria Avarica, 199 et 252. Mortua sepelitur Moguntiae in ecclesia S. Albani, XXIX.
    Februarius mensis unde dictus, 181.
    Felix Nolanus episcopatum cur recuset, XII.
    Felix grammaticus donatur a Cuniberto rege, XV.
    [Col. 1249] Felix et Rotgandus fratres, ibid.
    Felix et Obelerius tribuni. Venetorum, XXXVI.
    Felix episcopus Tarvisinus, 206.
    Felix Urgellitanus episcopus, Hispanus, non Gallus, 214, 225 et 227. Primus docet adoptionem de Christo, 214. Quam sollicitus disseminandi errorem suum, 215. A Narbonensi concilio insolentior discedit, 216. Ad concilium Ratisponense deducitur, ibid. Romam deducitur per Angilbertum, 217. Romae in carcere libellum orthodoxum scribit, ibid. Errorem detestatur, ibid. Absolvitur, et ad sua remittitur, ibid.---Revertitur ad vomitum, ibid. Perjurus, 102 et 216. Praelii desertor, 102. Modo Arii, modo Nestorii sequax, 104. Non sibi constans, 105. Dividit Filium Dei in proprium et in adoptivum, 106. Dividit personam et confundit naturas in Christo, 106, 107, 108. Senex delirus obstinatus proprie, 113. Supine ignorans, 213. Blasphemus cum Macedonio in Spiritum sanctum, 115. Scripturarum depravator, 117 et 140. Eas male intelligit, 118. Quatuor personas supponit, 123. Uti duos filios Christo, 144. Deum verum in Deo nuncupativo: Filium verum in adoptivo constituit, 145. Petrum accusat, Paulo detrahit, evangelistas mutilat, 159. In vulnerato Hiericuntino figuratus, 190. In quo cum Macedonio conveniat, 207. Cum Ario in quo, ibid. et 208. In quo cum Ario disconveniat, 307. Magis accedit Nestorio, ibid. et 209. Ejus fraus ne deprehendatur Nestorianus, 210. Uti locum Hilarii corrupit, 211. Scribit in Alcuinum prolixe, 217. Non intervenit concilio Francofordiensi, 219. Composuit Dialogum cum Saraceno, quem Carolus cupit videre, 220, 227, 228 et 245. Ut humaniter cum eo actum in Urgellensi concilio per episcopos missos a Carolo M., 223. Ad Aquense concilium deducitur, et gesta ibi, ibid. Resipiscit in Aquensi concilio cum suis discipulis, et absentibus fidei professionem mittit, 224. Episcopatu spoliatur, et in exsilium mittitur, 224. Lugduni exsul errores resumit, et docet, ibid. In opinione sanctitatis erat apud quosdam, ibid. In suo errore moritur, ibid. A Jacobo Basnagio defensus, 227.
    Feltria et ejus episcopatus dissidens cum Bellunensi, 206.
    Feminae nobiles viduae quot dies haberent ad deliberandum vel ad nuptias iterandas, vel ad viduitatem in monasterio profitendam, 88.
    Feminae ut plurimum litigiosae, 17. Militiam apud Romanos non sequebantur, 30.
    Ferire aures, 97.
    Ferox abbas Veronae, XXXII et 258.
    Ferrugineus quid importet, 78.
    Ferula quid sit, et uti accipiatur, 79.
    Festa ut colenda, 91. Quae et quod fuerint in anno tempore Paulini, 92. Petri et Pauli uti ubique culta, 178. Jus ea custodiendi unde ortum, 184, 271 et 277.
    Fidelis abbas receptum ab Elipando librum per Asturiam divulgat, 213. In eum moventur ab Adosinda Etherius et Beatus, ibid.
    Fides impetitur a diabolo, et quare, 213. Fundamentum et unde dicatur, 158.
    Figulus cur Deus dicatur, 12.
    Filiatio est proprietas personalis, 209.
    Filii Dei per gratiam non sunt qui a gratia excidunt, 17.---Filii diaboli qui, 99.---Filii legitimi vel illegitimi in matrimoniis consanguineorum qui habeantur, 74, 85.---Filii Ecclesiae, filii artis, etc., quid, 13.---Filius Dei singulariter in Scripturis solus Christus: a quibus haereticis dictus pater Spiritus sancti, 232.
    Firmare pro affirmare, 107.
    Fiscalini et liti qui, XVII.
    Flabellum, flabelliferae, 161.
    Flagitare et efflagitare a postulare quo differant, 150.
    Flavianus praeceptor Pauli diaconi, XV.
    Flavus unde dicatur, et quid importet, 128 et 150.
    Florentinorum querela in Utinenses, 275.
    Florius (Franciscus) laudatur, VII.
    Flotildae visio, quod nonna fieret, 89.
    Foderum et mansionaticum quid, XXVII.
    Folliculi in granis et uvis qui sint, 174.
    Fomes ad ignem esca, 172.
    Fomis quid esse potuerit Paulino, 171.
    Fonteius episcopus Feltrensis, 206.
    Forenses actiones diebus festis vetitae, 92.
    Forma ob caducitatem floribus assimilata, 34.
    Forojuliense concilium. Vide Concilium Forojuliense. Num specialiter Felicianam haeresim damnet, 221.
    Forojuliensium lingua, XIII.---Forojulienses adhuc vigilias pridie festi ut indicent, 92.
    Forojulium Austria cur dictum, XIII et 203. Municipium Aquileiensis provinciae, 65 et 77.
    Fortassis et fortasse non semper dubitandi particulae, 19.
    [Col. 1250] Fortunatus patriarcha Gradensis accipit pallium a Leone III, 237. Pergit ad Carolum M. cum litteris synodi Altinensis, ibid.
    Franciscus (S.) Borgia uti conversus aspectu cadaveris Isabellae imperatricis, 34.
    Francolordia unde dicta, ejusque notitia, 218
    Francofordiense concilium, XXVII et 218. Ejus descriptio et tempus, ibid.---Francofordiensis synodus plenaria et magna, 7, 218.---Francofordienses Patres decepti a Felice et Elipando uti animadverterent in sanctos Patres Hispanos, 211. Scribunt e concilio Felici et Elipando, 219.
    Francorum regum ut protensum sub Carolo M. imperium, 197.
    Fratres sportulantes qui, XXVI.
    Fratris appellatio aequalitatem sonat, 196.
    Fraus et vis ut laedant contractus, 86.
    Fridericus I patriarcha Aquileiensis donatur a Berengario Castro Puziolo, 261.
    Fridericus II patriarcha rogatur a Cacellino comite pro fundatione monasterii Mosacensis, 262.
    Frons in acie quid, 58.
    Fructibus (de) arborum ante quinquennium a plantione non colligendis, praecepti Levitici allegorica Paulini interpretatio, 194 et 236.
    Fuat pro fuerit olim usurpatam, 194.
    Fulgentii (S.) librum de Fide ad Petrum citans pro S. Augustini Paulinus ut excusetur, 163.
    Fulgur dejicit turrim ecclesiae Civitatensis, LI.
    Fulinae a fuligine culinae dictae, 194.
    Funibus et funiculis agri dimetiebantur, 119.
    Fussalensibus qualem episcopum dare volebat sanctus Augustinus, XIII.

G
    Gaiani pagus creditus locus natalis S. Paulini, XIII.
    Galafrus Toleti rex, 224.
    Galeae primum ex pellibus animalium, 31
    Galianam nupsisse Carolo M. fabulosum, 224
    Gallia ut simonia laboraret circa aetatem Paulini, 80.
    Gandulfus abbas, 257.
    Gaudentius episcopus Tergestinus, 205.
    Gaudere de bonis tristari de malis proximi, 33.
    Gaudium mundanorum, 27. Spiritus, ibid. Futurae vitae, 45.
    Gehenna et ejus poenae, 50. Qui locus hoc nomine prope Jerusalem, 180.
    Geltruda sive Piltruda in monasterio Salti, 255.
    Geminatio verbi orationem intendit, 40 et 58.
    Gemma in vite quid, 174.
    Gentiliacense concilium sub Pippino, 230.
    Genus humanum est pupillus et pauper, 58.
    Gerardus patriarcha Aquileiensis ortus Praemoniaci, XIII.
    Gerardus comes in agro Tarvisino monasterium fundat, 207.
    Germanus (P. Michael) O. B. auctor lib. IV de Re diplomatica, XXVII.
    Germanitas, germanus, titulus honorarius, praesertim inter episcopos, 79.
    Geroldus comes in Carinthia, seu Sclavonia, XXX. Occiditur in praelio, 201. Ejus epitaphium, ibid.
    Gibraltaria, seu vulgo Gibilterra unde dicta, 213.
    Gisla filia Caroli M. Mediolani baptizatur, XXIII.
    Glovellus pro Globulus, 143.
    Glumae in seminum granis quid, 104.
    Gnidii calami probatiores in scriptione, 139.
    Goritia non est Noreia veterum, XIX.
    Gothardi (S.) templum prope Utinum olim Camaldulensium eremus, L et 275.
    Gotheschalchi de praedestinatione mala doctrina, 56.
    Gothia quae Franciae pars, 220.
    Graeci scripta Patrum corrumpunt, 230. Expungunt in symbolo Filioque, ibid. Uxore fornicationis causa dimissa aliam ducunt, 87.
    Gradonicus (Augustinus) patriarcha Aquileiensis donat Utinensi capitulo pedum suum pastorale, 280.
    Gradus Aquileia nova dictus ex transmigratione patriarchae Aquileiensis, 238.
    Grammaticae laudes, XV.
    Grammaticus et grammatista quo differant, XV.
    Grammaticus Paulinus donatur a Carolo M., XIV.
    Grana quot modis extricentur, 174.
    Granus Neronis frater creditus conditor Aquisgrani, 223.
    Granatense regnum postrema Maurorum sedes in Hispaniis, 212.
    Graphium, graphiarium, 171.
    [Col. 1251] Gratiani nonnulla decreta supposititia et falsa, 16.
    Gravitas senum est, 91.
    Gregorii (S.) M. propositum non se immiscendi in electionibus episcoporum, XXV.
    Gregorius episcopus Ostiensis legatus pontificis ad concilium Calchutense, XXIX.
    Gregorius Nyssenus auctor additionis in Constantinopolitano symbolo, 230.
    Gregorius II et III papae pro Gradensibus patriarchis litteras scribunt, 238.
    Grimani (Joannes) episcopus Cenetensis, 279.
    Grimani (Marinus) erravit in tradendo cappam Civitatensibus tanquam signum quondam in gratiam Aquileiensis sedis dimissi episcopatus, 204. Donat primo adveniens Utinensibus mulam cui insidebat, cum phaleris, ibid. et 279.
    Grumi terrae quid, 104.
    Grunire vox suum ad quid usurpata, 12.
    Guidulfus monachus, 257.
    Gumesindus successor Elipandi in sede Toletana decessori suo epitaphium posuit, 225.
    Gurgulio, seu, Gurgustio quid proprie: vulgo pro gula accipitur, 157.
    Gurguliunculos fabulare, ibid.

H
    Habitus clerici et laici distinctio, 44.
    Haereses quae vexarent Ecclesiam tempore Paulini, 77 et 221.
    Haeretici abutuntur Scripturis, 69. Doctrinis peregrinis adhaerent, ibid. Serpentes sunt, 100. In lamiis figurati, 154. Injuriosiores in incarnationem, exsecrati prae caeteris a Paulino, 173. Piis vocibus doctrinam malam instillant, 210. Non eis fidendum, 210, 228 et 234.
    Heistulfi facinus et poena, 15. Natione Longobardus videtur, 17.
    Heliodorus (S.) episcopus Altinensis, 238.
    Henrici duces Forojulienses quot, 198.---Henrici duces Caranthani, ibid.---Henricus (S.) imperator suadet pontifici Romano cantare symbolum in missa, 233.---Henricus patriarcha Aquileiensis, 263.---Henricus episcopus Vicentinus, 207.---Henricus Forojuliensis dux, 197. Unde oriundus, ibid. Invisit Alcuinum, et ab eo monita suscipit, 198. Forumjulium venit, et Paulini amicitiam excolit, XLVI, 2 et 198. Sacilli ecclesiam erigit et ditat, et patriarchae Aquileiensi submittit, XLVI, 2 et 198, et 268 Cur dux de Histria dictus, 200. Ringam Avarorum spoliat, ibid. Aquisgranum detulit spolia Carolo M., ibid. Rediens Forojulium litteras Alcuini fert Paulino, ibid. Occiditur a Tarsatensibus, 201.---Henricus advocatiae placitum cedit Aquileiensi Ecclesiae, 264. Carmen Paulini de eodem; describitur luctus Forojuliensium audita nece ejus, ibid. seq.
    Her, herinacius, ericius animal quod, 146.
    Heraclia, ab Heraclio imp. dicta, ab Epiterginis condita, 239.
    Herbaticum, seu herbagium quid, XXVII.
    Heriles qui dicerentur, 123.
    Hermagoras (S.) discipulus S. Marci evangelistae, primus episcopus Aquileiensis Ecclesiae, XXVI. Ejus et sancti Fortunati inscriptio Tridenti in ecclesia, 207.
    Hermogenes episcopus Caesareae non est auctor symboli Nicaeni, 230.
    Herodiani duplices corde, 60.
    Herto, seu Erfo, cum fratribus fundat monasteria Sexti et Salti, 255.
    Hesperia Italia cur dicta, 9.
    Hesperia Hispania est, ibid.
    Hieme adveniente facilius aegri et senes moriuntur, XXII.---Hiemis tempore Carolus M. venatum it in Forojulio, XX.
    Hilarius (S.) Pictaviensis episcopus hymnos in Occidente invexit, 175. Ad Abram filiam suam hymnos misit, 186.
    Hildebaldus episcopus in aula Caroli M., 194.
    Hildegardes uxor Caroli M. quo die obiit, XXIII. Metis apud S. Arnulphum sepulta, 225.
    Hildegarius episcopus Tridentinus, 206.
    Hildebrandus dux Spoletanus, XV.
    Hilmintrudis aliis uxor, aliis pellex Caroli M., 216.
    Hincmarus Rhemensis episcopus canonum peritissimus, 16.
    Hindelmarius patriarcha Aquileiensis an Photio communicaverit in causa de Spiritu sancto, 231.
    Hispalis quando a Mauris capta, 212.
    Hispalense concilium, et quid in eo actum, 213 et 214.
    [Col. 1252] Hispanae viduae cujus coloris velum capiti imponerent, 88.
    Hispani SS. PP. ab haereticis corrupti, a concilio Francofordiensi ab Elipando et Felice decepto rejecti, ut vindicati, 211.
    Hispania cur Hesperia dicta, 9. Prima addit symbolo Filioque, 230.
    Histrix ex herinaciorum genere, 146.
    Historias scribentium pericula, IX. Legentium praejudicia, ibid.
    Hodie est Deo omne tempus, 160.
    Homerus dictus Angilbertus ab Alcuino, XXXII.
    Hominis dignitas in creatione, 23.
    Hominem se nosse contra superbiam, 53.
    Homophagia in jejuniis quid, 20.
    Honor pro gradu ecclesiastico, 83 et 90.
    Honoratus episcopus Mediolanensis non consecrat Paulinum I patriarcham Aquileiensem, X.
    Honoris dispendium seu periculum quid, 83.
    Hormisda PP. non est auctor additionis Filioque in symbolo, 232.
    Horontius episcopus Vicentinus, 206.
    Hosius auctor symboli Nicaeni, 230.
    Hugo de Hernost decanus Coloniensis, procurator Philippi de Alenconio, 273.
    Humana natura anima et caro, 6.
    Humare, id est sepelire vina pro bibere, 195.
    Humanum pati, mori est, 49.
    Humilitas Christi et diaboli superbia conferuntur, 29.
    Humilitas commendatur, 38. Radix virtutum et fundamentum, ibid.
    Hungaria excolenda Arnoni Salisburgensi archiepiscopo committitur, XXXII.
    Hydrae quot capita, 104.
    Hymni et cantici spirituales decent clericos, 74.---Hymni quae laudes, 175. In Orientis et Occidentis Ecclesiis quando incepti usurpari, ibid. Frequentandi eos in sua Ecclesia Paulinus est auctor, ibid.---Hymnus de Natali SS. Petri et Pauli vindicatur Paulino, 177.
    Hystrix ex herinaciorum genere, 146.
    Hypante, seu festum Purificationis B. Mariae virginis ut et quando inductum, 181.

I
    Ibifluus pro ibi fluens, 97.
    Ignatius (S.) M. primus in Oriente hymnos cantari instituit et quare, 175.
    Ignorantia quae fuerit in clero tempore Paulini, XLII.
    Ildegardes. Vide Hildegardes.
    Imaginum sanctarum causa, quae dicitur in concilio Francofordiensi actitata, nunquam tangitur a Paulino, XXVIII.
    Imago Dei in homine, 23.
    Imminutus cerebro pro mente captus, 103.
    Impedimentum hujus saeculi, matrimonium, 31.
    Imperatores aliqui non imperatores dicti, 216 et 235.
    Imperatoris placitum in electione pontificis non quaesitum, 17.
    Imperii nota chronologica cur signata quandoque Caroli M. diplomata, in quibus loquebatur non de imperio, sed de regno, 235.
    Impuberum matrimonia improbata, 74 et 86.
    Impudicus pro temerarius, 103.
    Incarnationis et Trinitatis mysteria, 4, 12 et 107
    Incola ab accola quid differat, XVI.
    Incrispare cachinnum pro ridere, 195.
    Indiculus quid, 26.---In Paulino quid sit, 78.
    Ingenium pigrum pertinacium esse solet, 120.
    Ingenuinus (S.) episcopus Sabionensis, 205.
    Ingonis ducis Carinthiae factum ut suos ad fidem Christi pertraheret, XXX et XXXII.
    Initiare uti varie accipiatur, 127.
    Innocens interemptus nunquam infamis, 18.
    Innocentii III papae auctoritate uniuntur Feltrensis et Belunensis Ecclesiae sub uno episcopo, 206.
    Innotescere pro notum facere, 117.
    Inormis, inormiter pro sine norma, 144.
    Intentare voces et manus pro minari et manus injicere, 112.
    Investire per notulas, librum, pitacium, 132.
    Invidus in perturbatione est, 33.
    Ira brevis insania, 32. Ejus causa quandoque levissima quandoque nulla, 33.
    Irenes mater Constantini imp. ab imperio deposita, 237.
    Isabellae imp. cadaver conversionis S. Francisci Borgiae occasio, 34.
    [Col. 1253] Israel primogenitus Dei uti dicatur, 120.
    Istriae nomine tota provincia Aquileiensis aliquando comprehensa, 205.
    Italia cur dicta Hesperia, 9.
    Itali tempore Caroli M. et Pippini duplici nota annorum signabant scripturas, 202.

J
    Jacobus notarius sub Radone scriba Caroli M., XXXIV.
    Jacobus subdiaconus fulmine ictus ante altare sancti Paulini in ecclesia Civitatensi, LI.
    Jejunia majoris hebdomadae quomodo olim peracta fuerint: item et Quadragesimae, 20.---Jejunium bonum animae et corpori, 41. Ad jactantiam vanum, 44. Pridianum pro vigilia substitutum, 49. Duplex animae et corporis, 50.---Jejuniorum dies qui tempore Paulini, 41.
    Jeremias cum Baruch confusus non raro, 112.
    Jesus auctor vitae, vita et resurrectio, 128. Minor Patre quia homo: non tamen minor filius, 133.
    Joannes (S.) apostolus cur Christi accubitor dictus, 122.---Joannes Celaeianus episcopus, 204.---Joannes dux Venetorum mittit cum classe filium Mauritium in Gradensem patriarcham, XXXVI.---Joannes monachus Hierosolymitanus quaestionem de Spiritu sancto renovat, 231.---Joannes episcopus Patavinus, et ejus subjectionis sedi Aquileiensi juramentum, 266.---Joannes Parentinus episcopus, 205.---Joannes patriarcha Gradensis a Mauritio, ducis. Venetorum filio, e turri praecipitatur, XXXVI.---Joannes patriarcha Aquileiensis per Longobardos creatur, 238.---Joannes Ravennatensis episcopus, 231.---Joannes praesul vexat Ecclesiam Gradensem, XIX.---Nunquam fuit patriarcha Aquileiensis, ibid. Forte vicarius seu chorepiscopus, XX.
    Jonas Aurelianensis uti erraret circa cultum imaginum, 215.
    Judaeorum est sabbatum colere, 92.
    Judas duplex corde, 60.
    Judicium publicum quid et ut differat ab ecclesiastico, 86.
    Julianus card. exprobrat Graecis corruptionem symboli, 230.
    Julianus imperator abrogat legem Constantini de alendis virginibus et viduis, 88.
    Julianus Pomerius, non Prosper auctor libri de contemplativa Vita, 27.
    Julianus Tingitanus praefectus Mauros in Hispanias accersit, et quare, 212.
    Julium Garnicum, et ejus episcopatus, 204. Ejus episcopatus perperam Forojulio ascriptus, ibid.
    Jupiter ipse deos in consilium vocans docet homines non sua sententia, sed consilio agere prudentum, 24.
    Juramentum a suffraganeis praestitum Aquileiensi patriarchae, 259, 262 et 266.
    Jus necessarium quid, 10.
    Jus festum custodiendi, 184, 271 et 277.
    Justinopolis unde dicta, et ejus episcopatus, 205.
    Justitia quomodo impleatur, 22.

L
    Labacensis episcopatus idem ac Aemonensis, quando institutus, et Aquileiensi sedi subjectus, et deinde exemptus, 204.
    Laberiana villa donata Paulino a Carolo M., XV.
    Lac an licitum sumere poenitentibus, 20.
    Lacrymae ignem amoris Dei favent, 47.
    Laidradus Lugdun. episcopus mittitur Urgellam, 222. Ejus genus, ordinatio, gesta, ibid. Ut humaniter egerit cum Felice, 223 et 246. Cedit episcopatui, et Suessionensi monasterio se recipit, 224.
    Lamentum poenitentiae, 85.
    Lamiae quae dicantur, 154. Sunt figura haereticorum, ibid.
    Lanae Baeticae subrubrae, 89.
    Landola donatur rebus Rotgandi et Felicis a Carolo M., 260.
    Landulfus, frater Felicis et Rotgandi, fidelis Carolo M., ibid.
    Languedocia unde dicta, 220.
    Lapidarii non boni grammatici, XII.
    Larvae, daemones, 178.
    Larvati et ceriti, 179.
    Latinae linguae corruptio unde, XLIII.
    Laudes in inauguratione principum, 202.
    Laudis amor superborum est, 39.
    Laureacum Gallice Laurée, XIX.
    Laurentius episcopus Bellunensis, 206.
    Laurentius Nucerinus pervadit sedem apostolicam, XXV.
    [Col. 1254] Laurisaham, et Laurishamense monasterium, XIX.
    Legati qui ad principem mittendi, XLV.
    Legati sedis apostolicae in Gallia sub Carolo M., XXXV.
    Legionis et Oviedi regnorum exordia, 212.
    Legis decimarum solvendarum antiquitas, 93.
    Lenaeus cur Bacchus dictus, 174.
    Leo animal symbolum S. Marci evangelistae, 183.
    Leo III papa synodum Romae cogit contra Felicem, 221. Non probat additionem Filioque in symbolo et cur, 231. In duobus scutis symbolum sine additione scribit, ibid. Ut traductus a Photio, 232. Male habitus Romae et indefensus, 236 Dat pallium Fortunato Gradensi patriarchae, 237. Pergit in Gallias ad Carolum M., 221. Mantuam advenit visurus repertam tunc spongiam sanguine Christi imbutam, et episcopatum constituit. 205.
    Leonianus, seu Leomannus Teurniensis episcopus, XXX, 205.
    Leontius episcopus Caesaraeae, 230.
    Lupus cum herinacio confusus ab interpretibus Scripturae, 126.
    Lera et lira quid in re rustica, 109.
    Libertas consensus in matrimoniis intersit, 86.
    Librariis non semper fidendum, 223.
    Linea et punctum imagines animae, 5 et 13.
    Lineae usus ad longitudines in architectura, 119.
    Lingua Forojuliensis XIII.
    Lingua qua loqui debeant pastores et episcopi, ibid.
    Linguae Latinae corruptio unde, XLIII.
    Lingua uti custodienda, et ad quid data, 40.
    Lira et lera in re rustica quid, 109.
    Litaniae Caroli Calvi, 252. Inter sanctos confessores eos habent, qui ad Caroli ditionem pertinuissent, XLIV.
    Litaniae in castris Caroli M., 199 et 252.
    Lites agere, nisi pro se, vetitum poenitentibus, 21. Festis diebus prohibitum, 92.
    Liti et fiscalini qui, XXVII.
    Litterae restitutae per Carolum M., XIV.
    Litteratus a litteratore distinctus, XV.
    Litteriones qui, ibid.
    Liutgardis uxoris Caroli M. cum sancto Paulino amicitia, XLVI.
    Longinus exarchus in Italia, XXXVI.
    Longitudines ad lineam dimensae, 119.
    Loquendum verbis praesentibus: vivendum moribus praeteritis, XLIII.
    Loreia civitas non est Loredum ad Atesis fauces, XVII.
    Loricae trilices quae, 194.
    Lotharius cum Ludovico Pio patre dat monasterium in Valle Maxentio patriarchae, 260.
    Lotharius Theutbergam repudiat, 87.
    Lucatellus (Joannes), 279.
    Lucibrum, lucubrum, lucubratio, 223.
    Lucillae error martyrem non vindicatum colentis, XLVIII.
    Luctus laetitiam generat, 47.
    Ludovicus filius Caroli M. ungitur rex Aquitaniae, XXIII. Dat cum Lothario monasterium in Valle Maxentio patriarchae, 260. Prope matrem suam Hildegardem Metis jacet, 225.
    Ludovicus Crassus monachum in morte se induit, 19.
    Luitperta filia Desiderii regis Longobard. sollicitat maritum Tassilonem Bavariae ducem in Carolum M., 198.
    Luitardus episcopus Patavinus, 206.
    Lupo dux aedificat monasterium Veronae, 258.
    Lupus patriarcha Aquileiensis an communicaverit Photio in causa Spiritus sancti, 231.

M
    Mabillonius (Joannes) non jure arguitur a Fontanino: ejusque in arguentem modestia, XXVII
    Macedoniam uti studiosi haeresim suam dilatandi, 172
    Macedonii haeresis in Spiritum sanctum, 115.
    Madrisii (Nicolai) mors. IV.
    Maffeius (Scipio) laudatur, V.
    S. M. Magdalenae festum inducitur a Woldarico II patriarcha Aquileiensi, 264.
    Magdeburgentium injusta in peregrinationes sanctas criminatio, 90.
    S. Magnus episcopus Opiterginus, 239.
    Magnus presbyter legatus Venetorum ad Stephanum papam pro Ecclesia Gradensi, XIX.
    Maii campus quid, XVII.
    Malleus haereticorum dictus Petrus Oldradus, XXIX.
    Mandrile, mandra, mandritae, 100.
    Manes, quo Manichaei, unde dictus, cujus conditionis: ejus deliria, 172.
    Manes vita functorum non exagitandi, 18 et 229.
    Maniaco (Nicolaus et Fabius de), fratres, laudantur, VII, 255.
    [Col. 1255] Manichaei diabolum habere patrem dicebant, 57.
    Maninus (Franciscus, Antonius), 279.
    Mansionaticum et foderum quid, XXVII.
    Mantuanus episcopatus quando institutus, et Aquileiensi sedi suffectus, deinde exemptus, 205.
    Manumissio servorum uti fieret in Ecclesia Aquileiensi, 270.
    Manus oculatae, 112.
    Manus puras in oratione levare, 36.
    Manuum elatio pro lato suffragio in electionibus et judiciis ferendis, 176 et 273.
    Manzano (Guarnerius et Pantaleo de), 272.
    Maranatha quid et quale verbum, 11, 12.
    Maranensis episcopatus cum Marianensi in Corsica male confusus, 204.
    Marcarius Forojuliensium dux, 197.
    Marcellus dux Venetorum, 238.
    Marcianus Opiterginus episcopus, 204.
    Marcianus Petinensis episcopus, 205.
    Marco seu Marcus cum fratribus fundat monasteria Sexti et Salti, 255.
    Marcus (S.) evangelista in Leone figuratur, 283. Aquileiam adiit, ibid.
    Marcus episcopus Petoviensis, 205.
    Marenzi (Lucius) laudatur, VII.
    Mariae (S.) vestis quae, 88.
    Maria Virgo (S.), vera Dei, non nuncupativa mater, 108.
    Marinoni (Jacobus) laudatur, V.
    Marquardus patriarchae Aquileiensis, 273. Quid ei oblatum in sua prima missa fuerit, 271.
    Martyres soli quondam pro sanctis habiti, XLVIII. Ad patiendum a Christi exemplo informati, 151. Sarmentitii et semiaxiarii cur dicti, 174.
    Massaritiae, massarii, masi, masnatae, XVI.
    Maschae, unde mascherae Italis, 178.
    Matrem qui interficit an gravius peccet quam qui suam uxorem, 21.
    Matrimonia inter consanguineos vetita, 74. Inter impuberes, ibid. Clandestina cur prohibita, 84. Parentibus insciis non contrahenda, ibid. Nec sine praesentia sacerdotis, ibid. Quae soboles ex his suscipiantur, ibid. Putativa quae, 85. Impuberum non probatur, 86. Nec disparium aetate, ibid. Sub emptionis et venditionis nomine olim habita, 86.---Matrimonii solvendi causam ob adulterium dans, nec mortuo compare ad alias nuptias transeat, 87.---Matrimonii opus diebus festis quod peccatum, 92.
    Mauri quando Hispanias ingressi, 212. Eorum ibi progressus, depressio, exactio, ibid.
    Mauritius filius ducis Venetorum Gradensem patriarcham interficit, XXXVI.---Mauritius episcopus Torcellanus a Severino papa translationis sedis Altinensis Torcellum confirmationem obtinet, 239.
    Maxentius patriarcha Aquileiensis donatur monasterio S. Mariae in Valle, 260. Consecrat ecclesiam S. Georgii Veronae, 207. Donatur rebus Felicis et Rotgandi a Carolo M. ad constructionem ecclesiae Aquileiensis, 260.
    Mediator quis, 114.
    Mediolanensis episcopus ordinandus ab Aquileiensi, XI.
    Mediolanum Raimundi, 198 et 267.
    Melli prava dogmata comparata, 9.
    Melos Latinis indeclinabile, declinatum quandoque, 173.
    Memoralia dicta pitacia, 132.
    Membra corporis, proximi: caput Christus, 44. Ut Deo applicata, 79.---De membris suis, id est electis loquitur aliquando uti de se, capite nostro, Christus, 149.
    Merus, meracior, meracum, 97.
    Merus pro solus, 20.
    Migentius et Migentianorum errores, 213 et 214.
    Miles inter praebendatos in ecclesiis Galliarum, 82.
    Militia et militare Domino quid, 82.
    Militiam non sequebantur feminae apud Romanos, 30---Militiae spiritualis et terrenae coliatio, 30.
    Minghinardus advocatus ecclesiae Aquileiensis, 263.
    Minuccius (Nicolaus) laudatur, VII.
    Minutare pro comminuere, 141.
    Mitis non commovetur injuriis, 32.
    Modioli quae rotarum pars, 143.
    Monachi delinquentes ut ferula vapularent, 79.
    Monachi vagare non debent, 90 et 248.---Monachis ad perseverantiam Alcuini exhortatio, ibid.---Monachus unde dictus, 19.
    Monasteria puellarum nulli patent, 75.---Monasteria feminarum qui adire, et quibus conditionibus posset, 89.---Monasterii ingressio canonicis poenitentiis aequiparatur, 18.---Monasteriorum feminarum an S. Antonii Aegyptii soror auctrix fuerit, 87.---Monasterium S. Mariae in Valle Maxentio patriarchae Aquileiensi concessum, 260.---Monasterium [Col. 1256] Mosacense fundatur a Cacetino comite, 262.
    Monasticus habitus in morte, et post mortem indutus, 19.
    Moniales peregrinationes non ineant, 75 et 76.
    Monte (Albertus a) de Padua construit ecclesiam civitatensem, 278.
    Monteniaco (Sebastianus), 279.
    Montelongo (Gregorius de) patriarcha Aquileiensis reformat jura archidiaconatus Aquileiensis, 265.
    Montfaucon (Bernardus a) laudatur, V et 186.
    Monticolis (Joannes de), 272.
    Mori mundo et peccato quid sit, 28.
    Morosus quid et unde dicatur, 9.
    Mortis incertum tempus, modus, 45.
    Mors inimica interempta cur dicatur, 180.
    Mosacense monasterium a Cacellino fundatum, 262.
    Moses Armeniae praefectus Mauris auxiliatur, 212.
    Mota (Gerardus de la), 271.
    Mucro pro stylo scriptoris, 79.
    Mula advenientis Utinum patriarchae equitantis. Utinensibus cedi solet, 279.
    Mulieres duo non custodientes in pridie Dominicae vesperas Sabbati ut coelitus punitae, 92.---Mulieres subintroductae clericis vetitae, 82.
    Multare pro ferire aures, 97.
    Mundanae leges quae dicuntur, 89. Permittebant uxores deprehensas in adulterio occidere; sed non omnes omnino impune, 18.
    Mundanum judicium quod, 89.
    Munera qualia mittebat Alcuino Paulinus, XLVII.
    Muratorius (Ludovicus Antonius) laudatur, V.
    Musicen amor docet, XLVII.
    Mussare, mussitare, 13.
    Mutare vestem quid significet, 89.
    Muto et immuto sunt idem: non tamen mutabilitas et immutabilitas: mutabilis et immutabilis, 117.
    Myricae ligna mali ominis, 100.

N
    Narbonense concilium in causa Felicis, 215. Improbatur ab aliquibus, sed defenditur, ibid.
    Narsetis responsio ad Sophiam se ab Italia revocantem, 139.
    Natalis dies quis, et de quibus dicatur, 178.
    Nefridius Narbonensis episcopus ad concilium Urgellense, 222.
    Negativa particula replicata non semper affirmat, 119.
    Negotia saecularia quae sint: et ut clericis et monachis vetita, 82.
    Nestorius dividit Christum in duas personas, 209. Docet Mariam non appellandam Deiparam, 207. Et Verbum in humanitate tanquam in templo inhabitasse, ibid. Ejus dogma necessario admittendum a Felice, 210. Ejus fraus ut dogma suum impium tegeret, ibid. Ejus infelix exitus, 172.
    Nicaeas (S.) patriarcha Aquileiensis, 239.
    Nicephorus imperator Constantinopolitanus, XXXVI. Quando in imperium intrusus, 237.
    Nigra vestis viduarum, 88.
    Nihilominus pro etiam usurpatum, 77.
    Nicolai (S.) ecclesia Saccilen. fundatur ab Henrico duce, 268.
    Nicolaus I papa an addiderit symbolo Filioque, 232.
    Nicolaus patriarcha Aquileiensis et ejus accessus ad sedem patriarchalem, 270.
    Nobiles vitiosi uti taceant, 47.
    Nomina uti aliquibus mutaverit Alcuinus, XXXII.
    Nomine, non merito praesules, se dicebant sanctissimi episcopi, 9.
    Nonnae viduae dictae, 89.
    Nordis (Bartholomaeus de), 278.---Nordis (Hieronymus de) decanus ecclesiae Civitatensis, 278.
    Nordius (Jacobus) episcopus Urbinas, 279.
    Nores (Caesar de) episcopus Parentinus, visitator apostolicus ecclesiae Aquileiensis, ibid.
    Norma, normulatim, 78.
    Norma pro Regula monachorum, ibid.
    Novus etiam renovatus dicitur, 210.
    Nuptiae clandestinae vitandae, 74. Publice ut fiant, 84. An ad secundas transire eadem facultas sit viro ac feminae, ob fornicationem, 87.

O
    Obelius et Felix tribuni Venetorum, XXXVI.
    Obelerius Olivolensis episcopus, ibid.
    Oblationes factae ad primam missam Marquardi Aquileiensis patriarchae, 271.
    [Col. 1257] Obscenus unde dicatur, 124.
    Obsequela famulatus quid, 141.
    Oculata dies, 112.
    Oculatae manus, 112.
    Oculo ad oculum loqui quid, 112.
    Oculi elati superbiae signum, 38.
    Oculus in vite quid, 174.
    Odelbertus episcopus Bellunensis, 206.
    Odium sociatur irae, et turbationem parit, 32.
    Odolla latibulum refugii Davidi, 163.
    Odula parva ode, ibid.
    Officina mendacii, 4.
    Offucare pro offocare, vel suffocare, 101.
    Oldradus (Petrus) Mediolanensis episcopus, XXIX et 219. Dictus malleus haereticorum, ibid. Ejus gesta, mors et elogium, ibid.
    Olla pro inferno, 172.
    Opera servilia quae, 92.
    Opera tenebrarum deponere quid sit, 57.
    Opitergini Heracleam in aestuariis condunt, 239.---Opitergium ad deditionem cogitur a Rotario Longobardorum rege, ibid.---Opiterginus episcopatus, 204. Alius a Cenetensi, 205.
    Optare pro eligere et adoptare, 10.
    Opus servile peccatum, 92,
    Oratio uti facienda, 33. Munitio est animae, 36.
    Orator ut distinguatur a causidico, 135.
    Orbiti (Nicolaus), 272.
    Ordo angelicus, virgines, 91.
    Orio (Laurentius) civitatis Austriae provisor, LI.
    Orphanus qui dicendus, 17.
    Os ad os loqui quid, 112.
    Os causidicum quid signet, 135.
    Osopiam castrum expugnatur a Rolando, XVI.
    Otto Germaniae rex quibus conditionibus dispensationem pro matrimonio suo cum consanguinea obtinuit, 85.
    Ova an poenitentibus vetita, 20.
    Oviedi et Legionis regnorum exordia, 212.

P
    Pagii (P. Antonii) mors, 235.
    Palaestrae uti erant, et ad quae, 102.
    Palaestricum dicendi genus quod, ibid.
    Palladiae de Olivis (Veniliae) mors et laus, IV.
    Palladius (Franciscus) accuratior Candido, XVI.
    Palliare ut sumatur, 182.
    Palmulae, dactyli palmae sunt, 194.
    Palpare et palpitare dictum de dubioso, 108.
    Palpebrae unde dictae, 113.
    Palpetrae a palpebris quo differant, ibid.
    Panis siccus, 20.
    Panni diaboli sunt pompae saeculi, 58.
    Paracletus idem ac advocatus, 4.
    Paracletus an Paraclitus dicendum, 11.
    Parentes amandi, si Christum sequi non impediant, 31.
    Parentinus episcopatus, 205.
    Parvulorum virtutes et officia, 47.
    Paschalis II non januam aperuit dispensationibus matrimoniorum causa concessis, 85.
    Passionei (Dominicus) laudatur, V.
    Pastor Christus, 56.
    Pastorale pedum donatum capitulo Utinensi, 280.
    Pastorum vita quam supra gregis excellere debet, 73.
    Patavinus episcopatus uti subjiciatur Aquileiensi, 206
    Pater noster quare nos dicamus, non Pater meus, 120.
    Patres (SS.) in allegandis Scripturis multoties non verborum ordinem secutos esse, sed sensum, 112.
    Patriarcha Aquileiensis ordinandus erat ab archiepiscopo Mediolanensi, XI.---Patriarcha Gradensis an Aquileiensis communicaverit Photio in causa Spiritus sancti, 231. Vide Aquileiensis patriarcha.
    Patriarchinus ritus, 279. Diutius in ecclesia Comensi perseverat, 206, 280.
    Patritius Aemonensis episcopus, 204.
    Patropassiani divinitatem Filio adimebant, 70. Eorum auctor Sabellius, 173 et 234.
    Pauli Diaconi error Paulinum I, patriarcham Aquileiensem schismaticum, beatum appellantis, X. Ejus lectio quandoque inconstans, ibid. Ejus non est rhythmus de excidio Aquileiae, 186.
    Paulinus I patriarcha Aquileiensis schismaticus, XI.
    Paulinus II (S.) patriarcha Aquileiensis Italus natione, XII. Forojuliensis origine, ibid. Quo sensu Austriacus dictus, ibid.
    Paulinus (S.) patriarcha Aquileiensis nascitur in pago Praemariaci, XIII. Grammaticus donatur a Carolo M., XIV et 258. Fit patriarcha Aquileiensis post Sigualdum, XXII. Praedicit Ludovico filio Caroli M. imperium, XXIV. Ratisponensi [Col. 1258] concilio intervenit, et impetrat suo clero libertatem sibi eligendi imposterum patriarcham, XXV et 258. In Francofordiensi concilio primas habet, XXVIII et 218. Post concilium libros scribit, XXIX. Forojuliense concilium habet, XXIX, 65 et 201. Carinthiam ad fidem revocat, XXIX. Hungarorum dictus apostolus, XXXII. Romae ad coronationem Caroli M. in imperatorem adfuisse est verosimile XXXIV et 258. Legatus ad Aquense concilium, XXXIV. Convocat concilium Altini, XXXV, 191 et 245. Moritur XI Januarii, an. 804, XXXVI. Ejus aetatis et sedis anni, XXXVIII. Ejus fides, ibid. Spes, XXXIX. Charitas in Deum, ibid. Amor in Virginem, ibid. Religio, ibid. Oratio, ibid. Charitas in proximum, XL. Zelus honoris Dei, ibid. Ecclesiae immunitatis, ibid. Disciplinae ecclesiasticae, ibid. Prudentia, XLI. Humilitas, ibid. Justitia, ibid. Misericordia in pauperes, ibid. Patientia, ibid. Fortitudo, ibid. Temperantia, ibid. Miraculis claret, ibid. Et ejus doctrina, XLII. In Italia cum XII proceribus aulae ad jus dicendum statuitur, XLIII. Scriptorum ejus summa, XLIV. Amicitia ejus cum Carolo M., XLV. Cum Liutgarde uxore Caroli M., XLVI. Cum Henrico duce Forojuliensi, ibid. Cum Alcuino, ibid. De ejus canonizatione conjectura, XLVIII. In Litaniis Caroli Calvi repositus, XLIX et 253. Cultus ejus vetus et recens, ibid. S. Paulini reliquiae, L. Repositio earum novissima, LI. Caput argenteum statutum fieri a capitulo Aquileiensi, LI et 278.
    S. Paulinus auctor poenae in clericos ebriosos, 81. Castimoniae vindex in clericis, ibid. Libros tres contra Felicem scribendi causam mysticam profert, 96. Quare se valviculam ecclesiae Aquileiensis appellaverit, 97. Ejus libros quanti fecerit Alcuinus, 221. Quo anno scripserit libros contra Felicem, 98. Excusandus cum citat librum Fulgentii de Fide ad Petrum nomine Augustini, 163. Libros suos vult ostensos Alcuino, 168 et 221. Hymnos cantandi in missa auctor, 175. De excidio Aquileiae rhythmum composuit, 186. Quid exegerit a Carolo M. neo-imperatore, 189. Auctor est libri de Salutaribus Documentis, 196. Eum scribit jam episcopus, ibid. Quando aut ubi eum scripserit, 201. Pluribus conciliis intervenit, XXIII et 205. Damnat haeresim Felicianam in suo concilio Forojuliensi, 202. Primus in Italia additionem Filioque in symbolo profert, 230. Scribit Carolo M. e concilio Altinensi de Ecclesia vindicanda, 193, 236. A contentionibus ut abhorreret, LV et 239.
    Paulini (SS.) varii, XLIX.
    Paulus an Paullus sit scribendum, XII.---Paulus, an Paulinus, patriarchae Aquileiensis Macedonii successor, sit dicendus, IX.---Paulus unde dictus sit, XII.---Paulus episcopus Altinas Torcellum sedem transfert, 239.---Paulus episcopus Forijulii Galliae Narbonensis non est auctor libri de Salutaribus Documentis, 196.---Paulus episcopus Patavinus, 206.---Paulus episcopus Patavinus Metamaucum se recipit, 239.
    Pavonius (Gabriel), 278.
    Pax Christus, et in pace locus ejus, 32 et 33.
    Peccatum opus servile, 92.
    Pelagius I papa reprobat schismaticorum ordinationes, XI.
    Pelagius in Asturia rex salutatur, 212.
    Pelegrini (S.) forum, et festum a quo custodiendum tempore Nicolai patriarchae Aquileiensis, 271.
    Peniculum quid, et unde dictum, 98.
    Peregrinationes ut monachis et clericis vetitae, 90. Quibus periculis pateant, ibid. Non tamen omnino improbandae, nec improbatae a sanctis, ut criminantur Magdeburgenses, ibid.
    Perfectio non annis, sed compunctione metitur, 46.
    Perfunctorie quid sonet, et unde dicatur, 11.
    Perjurium quam detestandum in viris Ecclesiae, 259.
    Perpendiculum ad altitudines metiendas, 119.
    Persona in Christo duplicata ab Adoptivis, 210 et 228.
    Personas in Trinitate quatuor supponit Felix, 122.
    Persona una nisi uni convenit, 125.
    Petinensis episcopatus, 205.
    Petovium, seu Patavio, et ejus episcopatus, 205.
    Petrus Altinas episcopus invasor sedis apostolicae, XXV.---Petrus (alius) Altinensis episcopus, 204.---S. Petrus apostolus fidei pugno ora haereticorum attrivit, 4. Quare redargutus in transfiguratione, 171. Unde sic dictus, 176. Petra et fundamentum Ecclesiae ex Augustino, ibid. Janitor coeli, 178.---SS. Petri et Pauli festum ubique cultum, ibid. Eorum linguae claves sunt coeli, ibid.---Petrus Concordiensis episcopus, 205.---Petrus Cnafaeus symbolum cantandi in sua ecclesia Antiochena fuit auctor, 233.---Petrus Comensis episcopus, 206.---Petrus Magister in aula Caroli M., 245. Papiae cum Judaeo contendit, ibid.---Petrus presbyter Aquileiensis a Berengario facultatem obtinet muniendi castrum de Savorniano, 261.---Petrus Pulcher episcopus Toletanus, 225.
    [Col. 1259] Phalerae ornamenta equorum, 78. Verborum ut dicantur, ibid. et 101.
    Phantasmata uti in nobis agant, 63.
    Phantasticae cum umbrae carceris dictae, 183.
    Phavorinus uti correxerit adolescentem vetera verba in loquendo affectantem, XLIII.
    Philippus (S.) Nerius uti corrigeret adolescentem cum sorore lusitantem, 82.
    Philippus de Alenconio cardinalis patriarchae Aquileiensis commendatarius, 273. Ab Utinensibus non admittitur, XII.
    Philosophiae impedimentum, matrimonium, 31.
    Phinees occidens Zambri quid signet, 69.
    Photius patriarcha Constantinopolitanus rescribit patriarchae Aquileiensi in processionem Spiritus sancti a Filio, 231 et seqq. Exprobrat in Symbolo, 232.
    Pigrum ingenium pertinacium esse solet, 120.
    Pilosius (Joseph) laudatur, VII.
    Piltruda, seu Geltruda in monasterio Salti, 255.
    Pinnae a plumis in avibus uti distinguantur, 143.
    Pipinus filius Hilmindrudis perduellis in patrem Carolum M., XXVII. Uti convictus puniatur, 216. Non fuit rex Italiae, ibid.
    Pipinus filius Hildegardis, dictus prius Carlomannus, susceptus a fonte ab Adriano papa fit rex Italiae, XXIII et 202. In Pannoniam mittitur a Carolo M. patre, 200. Refert patri Aquisgranum reliquias thesaurorum Avarum, ibid.
    Pitacium, Pictacium, Pittacium uti capiatur, 132.
    Plenarium in jure quid sonet, 14.---Plenaria synodus; Plenitudo, ibid.
    Plumae a pinnis in avibus uti distinctae, 143.
    Poenae in virgines viduasque a proposito recedentes, 88.
    Poenitentes, et eorum in Ecclesia varii gradus, 18. Quomodo illudebant canones vinum vetantes, 20.
    Poenitentia transeuntium causa repudii ad alias nuptias quandoque non remissa per professionem monasticam, 19. Dilata ut periculosa, 44 et 55. Datae petentibus dispensationes matrimonii, 85. Deargentata quae dicatur, ibid. Ejus opera die Dominico non facienda, 91.
    Polensis episcopatus, 205.
    Pompae saeculi panni sunt diaboli, 58.
    Pompeius bellaturus, in Lesbo reliquit uxorem, 30.
    Pons Civitatis Austriae ligneus tollitur, fit lapideus, 276.
    Pontifex Romanus supra Ecclesiam; non e contra, 14.
    Pontirollis (Thomasinus de), 273.
    Poppo patriarcha Aquileiensis templum Aquileiae construit et consecrat, XXVI.
    Porta pro portario dicta, 97.
    Portis (Philippus de), 278.
    Potestas quotupliciter sumatur, et quid sit, 62.
    Prata (Manfredus de), 272.
    Praecepta Dei quibus gravia, vel levia, 25 et 26. Facultatum et artium cur versibus data, 170.
    Praedestinatio uti dicatur etiam de reprobis, 55 et seqq.
    Praelatorum et praepositorum oblationes ad primam missam Marquardi patriarchae Aquileiensis, 271 et seqq.
    Praemariaci pagus, locus natalis S. Paulini, XIII, et Gerardi patriarchae, ibid.
    Praesentia Dei in oratione, 35, 36. Uti ethnicis cognita, 40.
    Presbyteri est festa annuntiare populo, 93.
    Prima sabbati Dominica est, 92.---Prima fronte, 58.---Prima acie, 82.---Primas appetere superborum est, 39.
    Primogenitus Dei Israel uti dicatur, 120.
    Principes in electionibus episcoporum immixti, XXV.
    Priscillianistarum error occasio additionis Filioque in Symbolo, 230.
    Procinctu (In) uti accipi possit, 120.
    Professio nostra in baptismo, 59.
    Prosdocimus (S.) Patavinis fidem attulit, 206.
    Proximae virginum, viduae, 88.
    Proximi nomine venit omnis homo, 48.
    Prurire, quid proprie, 124.
    Publica matrimonia uti fierent tempore Paulini, 84.
    Publicus judex quis dicatur, 86.
    Pucinum vinis nobile, 205.
    Puellae quae in monasterio admitterentur, 89.
    Pueri a monasteriis feminarum exclusi, ibid.
    Pugillares ad scribendum stylo, 171.
    Pugiles, Pugna, Pugnus, 11.
    Pulchritudo in morte uti evanescat, 34.
    Pullus color vestium, luctus et plebeiorum, 88.
    Punctum, Punctus, Puncta, 13.
    Punctus et linea imagines animae, 5 et 13.
    Pupillus qui dicatur, 58, 59.
    Puppis (Daniel de), 278.
    Purcilliis (Federicus de), 273.
    [Col. 1260] Purgationis forma, sacerdoti crimine apposito, XXXV.
    Purificationis festum uti et quando inductum, 181.
    Puzolium castrum datum a Berengario imp. Friderico patriarchae Aquileiensi, 261.
    Pythagorae lex libros, ut scripti sunt, manere jubens, IV.

Q
    Quatuor in Trinitate personas Felix supponebat, 123.
    Quaternarii numeri praerogativae, 137.
    Quaternitatem in Trinitate non inducere se dicit Ambrosius, licet in Christo carnem a divinitate distinguat, ibid.
    Quilibet pro quicunque, 10.
    Quintus sacerdos fit episcopus prae S. Felice Nolano, XII.
    Quirini (S.) Capella a jure Plebani Utin. exempta, 265.

R
    Rado scriba Caroli M., XXXIV.
    Ragogna (Odoricus de), 273.
    Raimundus patriarcha Aquileien. aedes ad convictum canonicorum Utinen. comparare jussit, XXVI, 266 et seqq. Designat locum foro exstruendo, et Mediolanum Raimundi appellando, 198 et 267.
    Ratisponense concilium in causa Felicis, XXXV et 216.
    Ratramnus monachus Corbeiensis quando floruerit, 163.
    Rectores ecclesiarum quot dies abesse ab ecclesia possint, 188.
    Redimere poenitentiam quid, 85.
    Reginaldus episcopus Vicentinus, 206.
    Relapsus in crimina quam periculosus, 60.
    Remedia vitiorum, 29.
    Remi pro alis dicti, 143.
    Repudium non dat facultatem ad alias nuptias, 86.
    Responsorium Emendemus in melius uti Quadragesimae tempori conveniat, 51.
    Resurrectionis dies anteferenda caeteris, 180. Figura egressio Israel de Aegypto, 180.
    Rhabani martyrologium parum diligens, XXXVIII.
    Rhythmi qui sint, et a metro ut differant, 183.
    Richbodus episcopus inter doctiores in aula Caroli M., 194. Ei communicari vult Alcuinus Libellum Felicis, ibid.
    Riculfus Damoetas dictus ab Alcuino, XXXII.
    Ringus Hunnorum regia, 200.
    Rodericus Vitizam Hispaniae regem excaecat, 212. Occiditur, ibid.
    Rodo episcopus Patavinus, 206.
    Rodualdus dux, XXXIII.
    Rolandus nepos Caroli M. Osopium expugnat, XVI.
    Romae felicitas per apostolos Petrum et Paulum, 179. Haeresis nulla exordium habuit, 230. Ideo olim Symbolum non cantabat in missa, 233.
    Romeaggio Italis pro qualibet peregrinatione, sicuti Romipeta pro quolibet peregrinante acceptum, 91.
    Romulus canonicus Aquileien. impetrat a Woldarico II patriarcha officium de S. Maria Magdalena, 264
    Ronchonis (Antonius de), 273.
    Roseus sanguis Christi dictus, 180.
    Rosimunda num Forojulio Austriae nomen indiderit, 203.
    Rotaldus Veronensis episcopus petit a Maxentio patriarcha conservari ecclesiam S. Georgii, 206.
    Rotaris Longobardorum rex Romanos vincit, 239.
    Rotgandus dux et comes Forojulien. dictus, 197. Rebellis Carolo M., XV. In praelio occiditur, XVI.
    Rotgandus et Felix fratres partes Rotgandi ducis sequentes occiduntur, XV. Eorum res donantur Maxentio patriarchae, 260.
    Rubeus (Daniel) episcopus Caprulanus, 279.
    Rusticus episcopus Tarvisinus, 206.

S
    Sabellius ejusque haeresis, 173 et 234.
    Sabio, et ejus episcopatus, 205. Substituitur Salisburgensi archiepiscopo, translata in Brixinam sede, ibid.
    Saccavinorum familiae Praemariaci, creduntur gentiles S. Paulini, XIII. Quomodo celebrent quotannis ejus festum, ibid.
    Sacchia (Laurentius), 279.
    Sacerdos quandiu possit abesse ab ecclesia, 188 et 189.---Sacerdotes et clerici uti stare in ecclesia debeant, 73. Ne militent in castris, 7 et 187.---Sacerdotis praesentia ad matrimonium requisita, 84.
    Sacillanus episcopatus cum Acilensi confunditur, 204.
    Sacillensis ecclesia patriarchae Aquileien. subditur, 268.
    Sacrosyllabus Paulini Francofurti recitatur, et transcribitur, XXVIII. Bifarie editus, XXVIII et 218. Concilii Francoford. [Col. 1261] nomine ad Hispanos episcopos dirigitur, XXVIII, XLIII et 218. Cur sic dictus, 8.
    Saecularia negotia quae dicantur, 82.
    Sal et lux mundi viri apostolici, 80.
    Salibum pro saliva, 195.
    Saltus monasterium, XIX et 255.
    Samattha exsecrationem ultimam sonat, 13.
    Sancitum pro auctoritate firmatum, 12.
    Sancti titulus imperatoribus datus, XXVIII.
    Sanctitas in quo consistat, 26.
    Sanctoninus (Hieronymus), 279.
    Sangallensis monachus etsi quandoque fabulosus, attamen ob sinceritatem commendandus, XXI.
    Sanna quid et quotuplex, 123.
    Sans (Cardinalis de) rescribit capitulo Aquileien. tenendum vetus ritum patriarchicum, 280.
    Sapienti pauca, 37.
    Sarmentitii cur dicti martyres, 174.
    Savorgnano (Franciscus Paganus, Fridericus de), 272.
    Savorgnanum Castrum muniendum, 261.
    Saxius (Joseph) laudatur, V.
    Saxones Carolo M. rebelles, 216.
    Scarabantia, et ejus episcopatus, 204.
    Schema ut varie acceptum, 180.
    Schisma Aquileien. Paulini I patriarchae sub Sergio papa desiit, XI.
    Scholae restitutae per Carolum M., XIV.
    Scribendi instrumenta quae tempore Pauli apostoli, 171.
    Scriptor ad qualitatem materiae stylum accommodare uti debeat, 143.
    Scripturae mutilatae a Felice, 110 et seqq. et 159. Earum lectio et auditio inculcata, 44 et seqq.
    Scrupulus, scrupus quid, 10 et seqq.
    Scultemnam (ad) fluvium praelium inter Romanos et Longobardos sub Rotario horum rege, 239.
    Semiaxiarii cur dicti martyres, 174.
    Sempiterne pro ab aeterno, 13.
    Senator episcopus Justinopolitanus, 205.
    Senes uti deliri dicantur, 109.
    Septimum coelum pro supremo, 140.
    Sepultura parentibus quando omittenda, 31.
    Sequipeda pro pedisequus, 129.
    Serenus patriarcha Aquileien. in Graden., 238.
    Sergius monachus Nestorianum Mahomet facit, ipse Nestorii sectator, 212 et 228.
    Serpens, evomens venenum antequam bibat, 36. Est mala cogitatio, 40.
    Serpens Evam seducens symbolum haereticorum, 69.
    Serpentes sunt haeretici, 181.
    Servi de Masnata ut manumissi in ecclesia Aquileien., 270.
    Servi nomen ut Christo datum, 210.
    Servile opus peccatum, 92.
    Servilia opera quae, ibid.
    Servitus et adoptio uti differant in Christo, 210.
    Servus servorum Dei titulus non datus, sed assumptus a Romano pontifice et aliis, 9 et seqq.
    Severinus (S.) Noricorum apostolus, XXIX et XXX.
    Severinus papa confirmat translationem sedis Altinen. Torcellum, 239.
    Severus imp. militibus uxores permittit, 31.
    Severus (Alexander), ut ei placeret illa sententia: Quod tibi non vis fieri, alteri ne feceris, 33.
    Severus Tergestinus episcopus, 205.
    Sextense monasterium, XIX et 255.
    Si particula non semper est dubitandi, 19 et seqq.
    Siccus cibus in jejuniis quid, 20.
    Siccus panis, ibid.
    Siccus pro solus, ibid.
    Sicera, siceratores qui, ibid.
    Sigualdus patriarcha Aquileien. Grimoaldi Longobardorum regis consanguineus, XIX. Optimus antistes, XXI.
    Silo Legionis et Asturiae rex, 213.
    Silvester abbas, 257.
    Simonia ut fugienda, 73. Quam dilatata tempore Paulini, 80.
    Singefridus patriarcha Aquileiensis, 263.
    Soboles vitiatae ex matrimoniis clandestinis, 84.
    Socius malus vel unus quantum noceat, 47.
    Sol symbolum animae justae, 51.
    Solacius episcopus Veronensis, 206.
    Solerius (P. Joannes Baptista) S. J. laudatur, V.
    Solis dies Dominica, 91.
    Solitudo quam molesta homini, 19 et seqq.
    Sophiae cadaver per annum uti immodice feteat, 34.
    Speculum a specu deductum, 12.
    Spelaeum falsitatis, 4.
    Spiritellis (Joannes de) vice-decanus Aquileien., 273.
    [Col. 1262] Spiritus et animae quod discrimen, 6 et 13.
    Spiritus malus diabolus est, 62.
    Spiritus sanctus, etsi advocatus, Deus est, 114. Postulans et interpellans pro nobis, et postulare et interpellare nos faciens, 115. Ejus adventus et recessus ut nesciatur, 173. Dictus ab haereticis filius Filii, et nepos Patris, 232.
    Spongia sanguine Christi imbuta Mantuae reperta, 205.
    Sportulantes Fratres qui, XXVI.
    Stabilinius socer Rotgandi ducis Forojuliensis Tarvisinis praeest, XVIII.
    Stare in causa alicujus, ei favere est, 59.
    Stellas e coelo labi poetae dicunt, 143.
    Stephanus Cremonen. episcopus legatus pontificis ad concilium Francofordien., XXIX et 218.
    Stephanus V papa non est auctor Epistolae de poenitentia Heistulfi, sed Paulinus, 16.
    Stertere dormientium est, 113.
    Strasoldo (Gabriel et Bernardus de), 272.
    Stremma, id quod tortum est, 114.
    Strophium corona, fascia, cingulum, 194.
    Strues, struices ut usurpatum, 130.
    Stylus scriptorius, 78. Ferreus et osseus, 171.---Stylus strematicus qui, 114.---Stylum attollere vel deprimere juxta qualitatem materiae prudentis est scriptoris, 143.
    Subint oductae mulieres quae dicantur, 82. Clericis vetitae, 73.
    Sublimitas, honorarius titulus quibus datus, 52.
    Subsannatio quomodo facta, 123.
    Subtilis uti dicatur angelus, 78.
    Suciva, vel sucidua poma quae, 194.
    Suffugare quid sit, 77.
    Suffuscus pro Subfuscus, id est, ad fuscum vergere, 97.
    Summare pro hortari dictum, 163.
    Sunicredus episcopus Toletanus, 225.
    Superbia initium, causa, finis vitiorum, 29. Cum humilitate Christi comparata, 29 et 30. Vituperatur, 38. Virtutes perdit, ibid. Diabolo similis, ibid. In superciliis sedet et fronte, 103.
    Superbi hominis descriptio, 38.
    Superlativum more comparativi dictum, 63.
    Supplicare uti varie accipiatur, 14.
    Sygbaldinus plebanus S. Nicolai de Sacillo, 267.
    Syllabae unde dictae, 8. Quandoque pro epistolis acceptae, ibid.
    Symbola quae sit, 229.
    Symboli explanatio, 71. Ut multifarie vox usurpata, 229.
    Symbolum memoriter tenendum, 72, 79 et 229. Nihil ei novi addendum, 78. Multiplex, ibid. Conjecta aliquando dictum, 105. Apostolicum dictum, opus apostolorum, 229. Ab initio oretenus traditum, non scripto, ibid. Nicaenum unde prodiit, et a quo factum, ibid. Constantinopolitanum unde ortum, 230. Dictum etiam Nicaenum, ibid. In eo unde orta additio Filioque, ibid. In Hispania primum haec additio prodiit, ibid. Quando in Gallias recepta, ibid. et seqq. Eam in Italia primus Paulinus profert, ibid. Ea omissa scribitur Symbolum a Leone III, 231. Quando eam Ecclesia Romana admisit, 232 et seqq. Quando cantari coepit in missa, ibid. Constantinopolitanum quo anno prodiit, 233. Apud Orientales prius quam apud Occidentales ecclesias cantabatur in missis, ibid. Olim apud Orientales tantum in Parasceve dictum, ibid. A damnatione haereseos Felicianae cantare in Galliis frequentius coepit, ibid. et seqq. Dictum quandoque Credulitas, ibid. Quare serius in Ecclesia Romana cantatum, ibid. Aquileiense a caeteris plus, minus, varium, 234 et seqq.
    Symmachi papae electio disputata, XXV.

T
    Talentum in numero et in pondere, 135.
    Tamaius (Joannes) historicus audens et fallens, 225.
    Tarik Maurorum dux Hispanias ingressus capit, 212.
    Tarratiae Vestalis privilegium, 18.
    Tarsatenses occidunt Henricum ducem Forojul., 201.
    Tarvisinus episcopatus, 206.
    Tarvisium capitur a Carolo M., XVIII.
    Tassilo dux Bavariae evocat Avaros in Francos, 198. Ejus perfidia in Carolum M. punitur, XXIII.
    Tergeste, et ejus episcopatus, 205.
    Terminare pro definire, 14.
    Ternovo in ambitu Tergestinae dioeceseos non est Teurnia, 205.
    Testimonio unius non creditur: si infamis, minus, 18 et seqq.
    Tetractus sive quaternio, ejusque basis, 137.
    Teurnia ad Dravum metropolis Norici, nunc quae, XXIX.
    Thabor mons ut amoenus, 171.
    [Col. 1263] Theodoricus episcopus in Carinthia, XXX.
    Theodo cum patre Tassilone in monasterium trusus, XXIII.
    Theodorici regis factum in electionem Symmachi papae, XXV. Ejus punitio, 172.
    Theodorus diaconus Romanus, XLIII.
    Theodiscus Graecus adoptionis nomen primus in Hispanias invexit, 212.
    Theodulphus episcopus inter doctiores aulae, 204.
    Theophylactus Tuderti episcopus legatus ad concilia Calchutense et Francofortense, XXIX et 218.
    Theophilus monachus abbas, 257.
    Theoriae quid, et unde dicantur, 156.
    Theuda Visigothorum rex, 212.
    Thomas episcopus Mediolanensis baptizat Gislam filiam Caroli M., XXIII.
    Thomasii (Joseph Mariae) cardinalis laus, 177.
    Tiburnia, seu Teurnia et ejus episcopatus, 205. Subtrahitur Aquileiensi, ibid.
    Timotheus in Synaxi cantandi Symbolum auctor in sua Constantinopolitana ecclesia, 233.
    Tincta, tinctum pro atramento, 194.
    Togati vulturii qui, 135.
    Toletanum concilium, in quo Elipandus poenituerit, falsum, 225.
    Torcellum Altinenses exacti ab Attila incolunt, 239.
    Torentinus Feltrensis episcopus, 206.
    Tradere et dare filium in Scripturis est idem, 147.
    Tranquillitas, Tranquillissimus titulus impp., 8.
    Tridentinus episcopatus, 206.
    Trilices loricae quae, 194.
    Trinitatis et Incarnationis mysteria explicantur. Vide Incarnationis et Trinitatis mysteria.
    Trinitatis invocatio initio actionum, et signum crucis, 8. Opera inseparabilia, 67. Confessio explicata, 71 et seqq. Testimonia ex Patribus, 78 et seqq.
    Trinitate (in) uti dicatur hic et hoc. 170.
    Tristare verbum uti usurpatum, 150.
    Trisulsibus pro Trisulcis, 104.
    Tritum ut plurifarie acceptum, 172.
    Tudum Avarum dynasta cum suo populo baptizatus, XXXI et 200.
    Turrate (Antonius de), 272.
    Turre (Joannes de la) junior, 273. Senior, ibid. (Paganus), 72. (Nicolaus), ibid. (Phebusinus), ibid. (Catalinus), ibid.
    Turre (Philippus episcopus Adrien., et Laurentius a) laudatur, VII.

U
    Udalricus Augustanus episcopus in sanctos a Joanne XV papa, XLVIII. Ejus cultus in provincia Forojulien., XLIX.
    Ulcus et Vulnus quo differant, 103.
    Urbanus V papa reprobat judicia per astantes lata manuum elevatione, 273 et seqq.
    Urbanus VI papa commendat patriarchatum Aquileien. Philippo de Alenconio, ibid et seqq.
    Urgellensis civitatis situs, 214. Ejus concilium, 222 et 223.
    Ursi hieme profunde dormiunt, 113.
    Ursina nare stertere, ibid.
    Ursinus Cenetensis episcopus, 205.
    Ursus patriarcha Aquileien. et lis ejus cum Salisburgensibus de limitibus, XXXI.
    Ursus presbyter, monachus, abbas, 257.
    Usucapio quid sit, et a capione quo differat, 159.
    Utinensis ecclesia olim in castro urbis erat, 265. Nunc inferius B. M. V., olim S. Uldarico sacra, 266 et 26.
    Utinen. ecclesia et capitulum immediate subest patriarchae Aquileien., 266 et seqq.
    Utinenses non patiuntur patriarchatum Aquileiensem commendari, XII et 274. Revocant cives suos a Civitate Austriae ne sequantur commendatarium, ibid. Non suscipiunt commendatarium, sed in eum belligerantur, 275. Hortantur a rege Siciliae commendatarium suscipere, eique obedire, ibid. Uti susciperent Marinum Grimani patriarcham, 279.
    Uvae uti exprimantur, 174.
    Uxor quomodo pars viri, 17 et seqq.---Uxorem dimittere ob fornicationem uti capiendum, 75. Ducere quando vetitum poenitentibus, 21.
    Uxoricida (an) vel matricida peccet gravius, ibid.

V
    V consonans uti in B transeat, 143.
    Valens episcopus Petoviensis, 205.
    Valerianus (S) episcopus Aquileiensis et ejus clerus [Col. 1264] laudantur a S. Hieronymo, 238.
    Valvae, Valvicula, Valvasores, 97.
    Valvasono (Simon de), 272.
    Vaniflavus quid, et unde derivatum, 128.
    Vascones ut irrisi a Scaligero, 143.
    Vegium, et Vejentanus episcopus, 205.
    Vel disjunctivum pro et conjunctivo, XXV.
    Venatio clericis monachisque interdicta, 83.
    Vendere oculata die quid, 112.
    Venerius presbyter ab Elipando commendatus Felici, 245.
    Veneti legatos mittunt ad Stephanum papam pro Graden. Ecclesia, XIX. Transmarinas merces Papiam afferunt, XXI. Res Graecorum acrius urgent, et tuentur, 237.
    Verba diminutiva ut usurpata, 182.
    Verbum in carne non mutatum, non divisum, non commistum, 108.
    Veritas, etsi non semper assequenda, semper inquirenda, IX.
    Vermes et tineae cadaverum considerati ad bonam frugem adolescentem trahunt, 34.
    Veronensis episcopatus, 206.
    Vesperae sabbati initium festi Dominicae, 92 et seqq. Aeris campani sono indicatae, ibid.
    Vestem mutare quid sonet, 89.
    Vestis nigra, quae et S. Mariae dicta, viduarum erat, 88 et seqq.
    Veternosus uti accipiatur, 14.
    Vicentinus episcopus, 206.
    Victorianus abbas, 257.
    Viduae dictae etiam Nonnae, 89. Hispanae quo colore velum habuerint, 88. Suscipientes vel invitae velum, non deponant amplius, 88.---Viduas et virgines suis impendiis alebat Ecclesia, 87.---Viduis quando arbitrium velum suscipiendi datum, 88. Non permissum commorari in Ecclesiis, ibid.
    Vigiliae quae, et ut significentur apud Forojulien., 92. Earum origo, praxis, et in pridianum jejunium uti commutatae, 49 et seqq.
    Vigilius Scarabantiensis episcopus, 204.
    Villalta (Servilio de) archidiac. Aquileien. fatetur se non habere jus convocandi synodum in Eccles. Utinen., 266. (Mainardus), 270 et 272. (Nicolusius), 270.
    Villani episcopi sunt chorepiscopi, XXXV.
    Vincula, quae solvit, et a quibus solvitur S. Petrus, 179.
    Vindicare pro canonizare usurpatum, XLVIII.
    Vinum ad quid datum, 42. Ejus incommoda, ibid. et seqq.
    Vipera cum murena congrediens virus evomit, 36.
    Virgilius, seu Bergullus episcopus Petovien., 205
    Virgilius episcopus Salisburgensis, XXX.
    Virgilii (Polydori) sententia de prima canonizatione sanctorum contra Dominicum Macrum defenditur, XLVIII.
    Virgines sunt ordo angelicus, 91.---Virgines viduaeque in proposita continentia permaneant, 75.
    Virginalis, vel vidualis continentiae servandae propositum mos vetus in Ecclesia, 87.
    Virtus quae est ars bene vivendi, donum Dei est, 33. Ejus munera, ibid.---Virtutes animae quae, ibid.
    Vis, fraus, uti laedant contractus, 86.
    Vita canonica, XXVI et 80.
    Vitellianus patriarcha Gradensis, 205.
    Vitiorum remedia, 29.
    Vitizae regis a Roderico excaecati filii exsules, 212.
    Vivendum moribus praeteritis, loquendum verbis praesentibus, XLIII.---Vivere secundum carnem, 29.
    Voces animalium, 12.
    Vodalricus I patriarcha Aquileien. exsecutor testamenti Cacellini, monasterium Mosacense instituit, 262 et seqq.
    Voldaricus II statuit celebrare festum S. Mariae Magdalenae, 264 et seqq.
    Voluntas propria dejecit angelos et homines, 153.---Voluntatis unitas in Christo uti accipiatur a Paulino declinando Monothelitarum errorem, 152.---Voluntatem suam uti Christus non faciat, 153.
    Vulfadus Paulini sententiam de uxoricidis in exemplum exquirit, XLIII et 16.
    Vulnus et Ulcus quo differant, 103.
    Vulpii (Antonius et Cajetanus) fratres hymnum Paulini, Elpidi perperam appingunt, 177.
    Vulturii togati qui, 135.

W
    Walgandus Carolo Magno rebellis, XV. Ejus bona dantur Paulino, XVI et 258.
    Waldo Frisingensis episcopus, XIX.
    Walpertus patriarcha Aquileiensis an communicaverit Photio in causa Spiritus, 231.
    [Col. 1265] Westremirus episcopus Toletanus, 225.
    Wicthpertus episcopus Augustanus, 205.

X
    Xerophagia jejunia quid importent, 1.

Z
    Zacharias papa ad consecrationem capellae sancti Petri Lubniae, XIX.---Zacharias papa transtulit in Graecum Dialogos sancti Gregorii Magni, 230. Locus ejus de Spiritu [Col. 1266] sancto a Graecis uti fuit corruptus, ibid. Male habitus a Basnagio, 231.
    Zambri adulteri imitatores haeretici, 69.
    Zancto, seu Anto cum fratribus fundat monasteria Sexti et Salti, 255.
    Zani (Nicolaus), 278.
    Zanoni (Antonius), VII.
    Zebedaei filiis non esse Christi dare regnum quomodo intelligi debeat, 156.
    Zenus (Apostolus) laudatur, IV.
    Zizania est cogitatio mala, 41.






[Col. 1265]
INDEX RERUM QUAE IN HOC TOMO CONTINENTUR.



SANCTUS PAULINUS, PATRIARCHA AQUILEIENSIS.
    Praefatio generalis. 9
    VITA SANCTI PAULINI. 17
    Prooemium. Ibid.
    CAPUT PRIMUM.---De nomine Paulini. 18
    CAP. II.---Natio; locus et tempus ortus; status conditio. 25
    CAP. III.---Diploma Caroli Magni Paulino grammatico datum perpenditur. 30
    CAP. IV.---De assumptione sancti Paulini in patriarcham. 43
    CAP. V.---Sancti Paulini peregrinationes, et concilia quibus interfuit ab an. 776 ad an. 791. 52
    CAP. VI.---Paulinus ad concilium Ratisponense proficiscitur. Diploma ibidem ei datum examinatur. 57
    CAP. VII.---Paulini gesta in concilio Francofordiensi, a quo regressus scriptioni librorum se addicit, et celebrationi concilii Forojuliensis. 64
    CAP. VIII.---Paulini apostolatus in Carantanos et Avaros. 69
    CAP. IX.---Aliud diploma Reginoburgense Paulino an. 801 datum indicatur. 77
    CAP. X.---Diploma Romanum Utini asservatum proponitur, expenditur. 78
    CAP. XI.---Paulinus ad Aquense concilium an. 803 intervenit, tanquam apostolicae sedis legatus. 81
    CAP. XII.---Paulinus convocat concilium Altini, in causa necis Joannis Gradensis patriarchae. 85
    CAP. XIII.---Paulini decessus annus, mensis, dies, statuuntur. 87
    CAP. XIV.---Paulini sanctimonia. 91
    CAP. XV.---Sancti Paulini doctrina. 101
    CAP. XVI.---Paulini amicitiae cum illustrioribus sui temporis viris. 109
    CAP. XVII.---Sanctitatis Paulini memoria. Cultus vetus et recens. 117
    Oratio habita V Kal. Febr. 1734 in repositione solemni reliquiarum sancti Paulini. 134
    VITA ALTERA SANCTI PAULINI. 141
    SANCTI PAULINI LIBELLUS SACROSYLLABUS CONTRA ELIPANDUM. 151
    SANCTI PAULINI EPISTOLA AD HEISTULFUM. 181
    SANCTI PAULINI LIBER EXHORTATIONIS, AD HENRICUM COMITEM FOROJULIENSEM. 197
    CAPUT PRIMUM.---Justitia et beatitudo amare Deum. Ibid.
    CAP. II.---Hominis in creatione praerogativae. 199
    CAP. III.---Imago Dei quomodo in homine. Ibid.
    CAP. IV.---Converti ad Deum. 200
    CAP. V.---Eleemosynam et pia opera suadet. Ibid.
    CAP. VI.---Consiliariorum delectus. 201
    CAP. VII.---Amicitia vera. 202
    CAP. VIII.---Amicitia Dei et mandatorum commendantur custodia. 203
    CAP. IX.---Sanctitas in quo sita sit; lectionis Scripturarum commendatio. 205
    CAP. X.---Deus sit possessio nostra. 206
    CAP. XI.---Gaudium mundi. Ibid.
    CAP. XII.---Gaudium arma et divitiae spiritus. 207
    CAP. XIII.---Mundi contemptus et concupiscentiarum. Ibid.
    CAP. XIV.---Quibus gradibus in peccatum primi parentes [Col. 1266] lapsi sint. 208
    CAP. XV.---Adam vel Christum imitari quid sit. Ibid.
    CAP. XVI.---Quid sit mori peccato et mundo. 209
    CAP. XVII.---Quid sit secundum carnem vivere. 210
    CAP. XVIII.---Vitiorum remedia. Ibid.
    CAP. XIX.---Peccatum nullum sine superbia, quae diaboli est, sicut humilitas Christi. Ibid.
    CAP. XX.---Miles spiritalis et terrenus. 212
    CAP. XXI.---Ad Dei amorem promovendum beneficia recolit creationis et redemptionis. 214
    CAP. XXII.---Amorem proximi inculcat et concordiae studium. 216
    CAP. XXIII.---Virtutes animae. 218
    CAP. XXIV.---A studio in omnibus placendi Deo nullo amore avellatur. 219
    CAP. XXV.---Quam fluxae carnis deliciae. 220
    CAP. XXVI.---Detractionis mala, et ut fugienda. 221
    CAP. XXVII.---Peccatorum confessio. 222
    CAP. XXVIII.---Oratio qualiter et quomodo fundenda. 223
    CAP. XXIX.---Familiae curam hortatur impendere. 225
    CAP. XXX.---Ut cupiditatis mala caveat. 226
    CAP. XXXI.---Eleemosynam de suo faciat. 227
    CAP. XXXII.---Commendat humilitatem; superbiam vituperat. 228
    CAP. XXXIII.---Eucharistiae sumptio. 230
    CAP. XXXIV.---Peccata cordis cavenda, quia cor intuetur Deus. 231
    CAP. XXXV.---Caro domanda. 233
    CAP. XXXVI.---Luxus in cibis cavendus. 234
    CAP. XXXVII.---De ebrietatem consequentibus malis. 236
    CAP. XXXVIII.---Praecepta Dei ad omnes Christianos pertinere. 239
    CAP. XXXIX.---Pericula dilatae poenitentiae. 242
    CAP. XL.---Gaudia futurae vitae. 243
    CAP. XLI.---Damnandorum poenae. 244
    CAP. XLII.---Linguae custodia. Ibid.
    CAP. XLIII.---Perfectio non annis, sed compunctione demonstratur. 245
    CAP. XLIV.---Consortium bonorum amare, malorum fugere. 246
    CAP. XLV.---Patientia, poenitentia, intentio recta praecipue in oratione commendatur. 247
    CAP. XLVI.---Beneficentia in omnes exemplo Dei et Christi Jesu proponitur. 248
    CAP. XLVII.---Justorum praemia et labores. 250
    CAP. XLVIII.---Duplex, animae scilicet et corporis, jejunium et cibus 252
    CAP. XLIX.---Proposito benefacientibus praemio, terret iniquorum expositis suppliciis. Ibid.
    CAP. L.---Tria hic pessima, totidem optima. 253
    CAP. LI.---Cavere ab omni peccato, finem redemptionis Christi, et tempestive laborandum docet. 254
    CAP. LII.---De fide, spe, et praesertim mutua charitate. 255
    CAP. LIII.---Pravorum hominum placita, et iterum de eleemosyna de proprio facienda. 258
    CAP. LIV.---Christiana felicitas non est hujus mundi, cui itaque non est haerendum, sed Deo. 260
    CAP. LV.---Quam lugenda animarum perditio. 262
    CAP. LVI.---Captandum tempus misericordiae tempestiva conversione. Ibid.
    CAP. LVII.---In pressuris ad Christum pastorem confugere. 265
    CAP. LVIII.---Pastoris auxilium contra diabolum exposcitur. 266
    [Col. 1267] CAP. LIX.---Opera tenebrarum, et arma lucis. Ibid.
    CAP. LX.---Diabolus qualis in nos sit, qualisve fuerit. 268
    CAP. LXI.---Quam libenter diabolo renuntiandum, et auxilii contra eum expostulatio. 269
    CAP. LXII.---Daemon accusator in judicio. 271
    CAP. LXIII.---Relabi quam periculosum. 272
    CAP. LXIV.---Malorum carnis descriptio ex Scripturis, et in eam declamatio. 274
    CAP. LXV.---Alia malorum carnis congestio. 278
    CAP. LXVI.---Oratio animae ad Deum adversus mala carnis 279
    CONCILIUM FOROJULIENSE A SANCTO PAULINO IN CAUSA SACROSANCTAE TRINITATIS ET INCARNATIONIS VERBI DIVINI CONGREGATUM. 283
    SANCTI PAULINI CONTRA FELICEM URGELLITANUM EPISCOPUM LIBRI TRES. 343
    Epistola sancti Paulini ad Carolum regem de libris sequentibus. Ibid.
    LIBER PRIMUS. 349
    CAPUT PRIMUM.---Lamenta dolentis Ecclesiae proponit. Ibid.
    CAP. II.---Haeretici hostes Ecclesiae, filii diaboli. 350
    CAP. III.---De haereticis triumphat Ecclesia. 353
    CAP. IV.---Serpentes sunt haeretici. 354
    CAP. V.---Conqueritur de Felice foedifrago conciliis quibus et Carolus Magnus et ipse Paulinus interfuerunt. 355
    CAP. VI.---Perstringit Felicem tanquam praelii desertorem, et ut tepidum, evomitum. 356
    CAP. VII.---Felix ut Goliath lapide sternendus, ut hydra igne consumendus. 358
    CAP. VIII.---Felix a Patrum sensu discedens modo Arium sequitur, modo Nestorium. Ibid.
    CAP. IX.---Felix non sibi constans Jesum Christum modo verum Deum et Dei Filium, modo adoptivum et Deum nuncupativum vocans. 360
    CAP. X.---Paulinus non intendit discutere cor et intentionem Felicis, sed verba. 362
    CAP. XI.---Docet Felicem male sentire de Deo, pejusque loqui, dividendo Filium in proprium et adoptivum. Ibid.
    CAP. XII.---Felix par Judaeis et Ario infert divisionem in persona et confusionem in naturis Filii Dei, quod reprobat Paulinus. 363
    CAP. XIII.---Etsi aliud per quod Deus, et aliud per quod homo, non tamen alius Christus, sed semper Deus homo. 364
    CAP. XIV.---Verbum non mutatum in carnem, non divisionem, non commistionem passum. 365
    CAP. XV.---Probat Paulinus ex Apostolo Christum Filium Dei et hominis; alioquin nuncupativa, non vera, mater Maria dicenda, quae tamen vere Deum altissimum genuit. 366
    CAP. XVI.---Collatis Joannis et Pauli testimoniis, Christi gloriam ait esse vere Filii Dei, non nuncupativi. 367
    CAP. XVII.---Arguit Felicem de corrupto loco Apostoli; docet Christum in propria carne passum, sepultum, etc. 368
    CAP. XVIII.---Christum voluntate, non necessitate passum. 370
    CAP. XIX.---Testimonia ex psalmis et prophetis non divisum Christum in nuncupativum et proprium. Ibid.
    CAP. XX.---Christus aliter de Patre, aliter de matre, sed non alter. 373
    CAP. XXI.---Exprobrat Felici veternosam obstinationem. 374
    CAP. XXII.---Oscitantem Felicem redarguit supine ignorantem differentiam inter assumptum et adoptatum. 375
    CAP. XXIII.---Errorem Felicis circa differentiam advocati et mediatoris refellit. Ibid.
    CAP. XXIV.---Spiritus sanctus, etsi Paracletus, id est advocatus, tamen est Deus. 377
    CAP. XXV.---Christus Jesus Redemptor, non redemptus; Salvator, non salvatus; Liberator, non liberatus. Ibid.
    CAP. XXVI.---Jesus adoptator, non adoptatus; nos autem adoptati. 378
    CAP. XXVII.---Christus, etsi non adoptivus, tamen homo. 379
    CAP. XXVIII.---Christus dum in Scripturis se salvari, redimi et liberari, exorabat, non pro se, sed pro nobis, caput pro membris loquebatur. Ibid.
    CAP. XXIX.---Christus se turbavit cum voluit. Vox clarificantis Patris ad eum, et oratio ejus ad Patrem, non in gratiam sui, sed circumstantiam utraque facta. 380
    CAP. XXX.---Depravatas Scripturas a Felice: Christus non pro se oravit, sed pro nobis, sicut non pro se, sed pro nobis natus, mortuus, sepultus. 381
    [Col. 1268] CAP. XXXI.---Christus non necessitate oravit: locus Pauli male intellectus a Felice. 382
    CAP. XXXII.---Paulus non adoptivum, sed proprium Filium, non nuncupativum, sed verum Deum asserit Christum: qui in Scripturis pro vero Filio a Patre cognoscitur, et vicissim pro vero Patre Pater a Filio; qui non nostrum, sed meum vocat Patrem. 384
    CAP. XXXIII.---Quomodo intelligendus Israel primogenitus Dei; et quare docuerit nos Christus orando dicere, Pater NOSTER, non MEUS. 385
    CAP. XXXIV.---Textus Deus erat cum illo male intellectus a Felice, explicatur a Paulino docente pluribus Scripturae locis Christum verum Filium Dei. 386
    CAP. XXXV.---Alii christi nuncupativi; Jesus Christus proprius; dicitur ab Apostolo in carne, et non cum carne passus. 388
    CAP. XXXVI.---Christum verum Deum esse ex Scripturis ostendit. 389
    CAP. XXXVII.---Exprobrat Felici intentatam divisionem quatuor personarum in Christo, quem inseparabilem tamen evincit. 390
    CAP. XXXVIII.---Martha, latro, centurio, Gabriel, Christum Dei Filium fatentur verum, Felix adoptativum. 393
    CAP. XXXIX.---Non nuncupativum Deum, nec adoptivum Filium, reperiri in Scripturis, sed ex opposito verum Deum et proprium Filium. Ibid.
    CAP. XL.---Emmanuel, Jesus, Redemptor, Christus, sunt nomina Filii Dei in Scripturis, non nuncupativus, nec adoptivus. 394
    CAP. XLI.---Quid sit nuncupativus Deus, et quod Christo non conveniat. 395
    CAP. XLII.---Unam personam duobus non convenire, adoptivo et proprio, exemplo et similitudine declarat. Ibid.
    CAP. XLIII.---Adoptio, quia convenit nobis, non convenit Christo. 396
    CAP. XLIV.---Ex filiis irae faciente Deo adoptivos filios per baptismum, arguit Felicem vel debuisse dicere Christum filium irae, vel non debere dicere adoptivum per baptismum; quo non eguit, sed suscipiendo illum nobis sanctificavit. 397
    CAP. XLV.---Apostoli baptizantes, et miracula facientes in nomine Jesu, evincunt ipsum esse Deum. 400
    CAP. XLVI.---Jesus auctor vitae, vita et resurrectio; non ergo nuncupativus, sed verus Deus. 401
    CAP. XLVII.---Scripturam pluries dicentem Dominum esse Deum intelligit Paulinus ac si diceret quod Jesus Christus sit Deus 402
    CAP. XLVIII.---Locum Isaiae exponit de Jesu, qui etsi homo de terra, unitate tamen personae verus est Deus, non nuncupativus. 403
    CAP. XLIX.---Altare de terra, ad quod per gradus prohibetur ascensus, est Christus in incarnatione, non tamen multiplicata persona. 404
    CAP. L.---Verbum caro factum est, non tamen alter Filius, sed semper idem qui antea. Et nunquam Jesus terrenus homo purus, qui semper et coelestis. 405
    CAP. LI.---Jesus qui descendit, ascendit ubi erat prius; quia Filius Dei minor Patre secundum naturam humanam, non tamen minor Filius etsi homo; unde et homo nomen haereditavit super omne nomen. 406
    CAP. LII.---David et Paulus Christum Deum sine additamento nuncupativi, et Filium Dei absque adjectione adoptivi confitentur. 408
    CAP. LIII.---Christus ex patribus secundum carnem, secundum divinitatem ex Deo Patre, verus Deus, non nuncupativus, quem ignorat fides catholica. Unius Patris proprius et unigenitus. 409
    CAP. LIV.---Christum esse Filium Dei testatur Apostolus, et ipse Pater in Jordane. 411
    CAP. LV.---Respondet ad objecta Felicis, ostendens Deum et hominem Christum in singularitate personae unigenitum. 412
    CAP. LVI.---Locus Pauli explicatus: Christus secundum quod Deus est suscitavit se; secundum quod homo est, non tamen alius suscitans et alius suscitatus. 413
    CAP. LVII.---Christum sedere ad dexteram Patris evincit non esse nuncupativum Deum, sed verum; non adoptivum Filium, sed proprium. 415
    LIBER SECUNDUS. 417
    CAPUT PRIMUM.---Jesus praedestinatus Filius Dei in virtute secundum Spiritum sanctificationis, ut ait Paulus, non per adoptionem, ut aiunt haeretici. Ibid.
    CAP. II.---Christum Deum super omnia Pauli et Ezechielis comprobat testimonio. 419
    CAP. III.---Arguit Felicem malae intelligentiae illius Pauli: Deus erat in Christo, qui, ipso Paulo teste, cum [Col. 1269] esset in forma Dei, Deus erat verus. 420
    CAP. IV.---Christum formam servi suscipientem non amisisse veri Filii nomen, nec duplicasse in adoptivum, nec immutasse in nuncupativum exemplo populari declarat. 421
    CAP. V.---Nomen super omne nomen, et omnis genuflexio non convenit nuncupativo Deo, sed vero; Jesus ergo Deus, cui haec conveniunt. 423
    CAP. VI.---Nemo in Scripturis appellatur Filius Dei, nisi Christus; explicat illud: Nemo ascendit in coelum, nisi, etc. 424
    CAP. VII.---Pergit adhuc explicare quid sit Filius hominis qui est in coelo. 427
    CAP. VIII.---Ex confessione Felicis arguit ipsum duos filios admittere. 428
    CAP. IX.---Arguit Felicem erroris dicentem Filium hominis, qui est Filius Dei, Jesum non fuisse in coelo priusquam nasceretur in terris. Excusaret errorem, sed dubitat de poenitentia. 429
    CAP. X.---Exprobrat inconstantiam Felicis modo Filium dicentis Deum, modo negantis, et asserentis in nuncupativo Deum verum habitare, et in adoptivo Filium proprium. Evincit ex Evangelio Filium hominis esse Filium Dei. 430
    CAP. XI.---Ex testimoniis Joannis Baptistae et Apocalypseos ostendit Agnum Dei esse Filium Dei. 432
    CAP. XII.---Accusat mendacii Felicem dicentem in Scripturis Filium hominis asseri pro nobis traditum, non Filium Dei. Exprobrat malam intelligentiam nominis servi, quod idem est ac hominis Filii. Ibid.
    LIBER TERTIUS. 433
    CAPUT PRIMUM.---Testimonia Joannis Baptistae et Joannis evangelistae de Christi Jesu divinitate. Ibid.
    CAP. II.---Solus Jesus est verus Filius, quod in eo sibi complacuit Pater; caeteri, quod utpote de massa perditionis in eis non sibi complacuit, non veri filii, sed adoptivi. 434
    CAP. III.---De Filio Dei Patris dilecto male intellectae a Felice Scripturae: in quibus Christus velut caput de membris, vel membra quandoque de capite Christo loquuntur. 435
    CAP. IV.---Improbat sententiam Felicis dicentis quia Jesus erat nuncupativus Deus, non fuisse suae voluntatis pati vel mori, et ideo Patrem orasse calicem a se transferri. 436
    CAP. V.---Christum voluntarie subiisse passionem, orasse et sudasse in horto pro suis et in exemplum ostendit. 437
    CAP. VI.---Jesum alloquitur, ut intelligat quid sit eum descendisse de coelo non ut faceret voluntatem suam, sed ejus qui misit se Patris. 439
    CAP. VII.---Pergit Jesum alloqui, docendo discretionem personarum Patris et Filii, non voluntatem, quia una voluntas est Patris et Filii. 440
    CAP. VIII.---Similitudine sermonis et doctrinae, quae Christi et Patris sunt, praecedentia confirmat. 441
    CAP. IX.---Docet Christum descendisse de coelo in exemplum humilitatis et obedientiae, non ut faceret voluntatem suam, sed Patris. Ibid.
    CAP. X.---Voluntas salvandi homines, quae est in Patre, est et in Filio. Et quomodo intelligendum illud: Nemo bonus, nisi solus Deus. 442
    CAP. XI.---Ostendit non negare se Christum bonum, sed respondere non esse bonum neminem nisi Deum, ei qui se credebat hominem tantummodo bonum. 443
    CAP. XII.---Quomodo Filius ignorare diem judicii dicatur, cum judicium ad ipsum spectet; modestia Paulini supersedentis a controversia dirimenda, quamvis in authenticis suae Ecclesiae exemplaribus, et apud Hieronymum et Ambrosium non reperiatur Filius in allata sententia. 444
    CAP. XIII.---Quaestionis de matre filiorum Zebedaei solutionem ad Hilarium et Ambrosium remittit. 445
    CAP. XIV.---Non esse Christi dare regnum filiis Zebedaei, sed quibus a Patre paratum, duobus explicat modis. 446
    CAP. XV.---Proponit difficultatem ex Apostolo, quomodo Patri Christus subjectus, vel subjiciendus. 448
    CAP. XVI.---Interpellat Apostolum de mente sua circa difficultatem propositam. Ibid.
    CAP. XVII.---Solutio propositae difficultatis: subjecta omnia Christo per potentiam divinitatis; subjicienda omnia per obedientiam servorum ejus. Et tunc Deus erit omnia in omnibus. 449
    CAP. XVIII.---Placita doctorum allegare instituit et primo Petri et Pauli apostolorum, ostendens male intellecta a Felice. 450
    CAP. XIX.---Arguit Felicem male usum sensu Hilarii, quem exponit. 452
    [Col. 1270] CAP. XX.---Varias Hilarii sententias catholicae suae sententiae astipulantis profert. 452
    CAP. XXI.---Auctoritatem Ambrosii allegat, et exponit; arguit Felicem Ambrosii lectionem corrupisse. 454
    CAP. XXII.---Adducit pro sua sententia Hieronymum. 455
    CAP. XXIII.---Testimonia profert ex Augustini libris. 456
    CAP. XXIV.---Docet haeresim Felicis jam perculsam anathemate Damasi papae. Affert loca quaedam Athanasii alterata ab eodem Felice, et monet quomodo intelligenda. 460
    CAP. XXV.---Doctrinam Cyrilli Alexandrini perpendit et laudat. 462
    CAP. XXVI.---Leonis papae testimonia. Ibid.
    CAP. XXVII.---Fuse prosequitur Gregorii papae auctoritates. 463
    CAP. XXVIII.---Fulgentii auctoritatem exponit. Paulini pro opere exantlato ad Deum confessio et gratiarum actio. 466
    Fragmentum epistolae Paulini ad Carolum Magnum de libris quos adversus Felicem episcopum scripsit. 468
    SANCTI PAULINI CARMINA. 467
    Carmen de regula fidei. Ibid.
    SANCTI PAULINI HYMNI ET RHYTHMI. 479
    HYMNUS PRIMUS.---De cathedra Romana sancti Petri. Ibid.
    HYMN. II.---In natali sanctorum apostolorum Petri et Pauli. 484
    HYMN. III.---De resurrectione Domini 490
    HYMN. IV.---De sancto Simone. 492
    HYMN. V.---De sancto Marco evangelista. 495
    HYMN. VI.---De Dedicatione ecclesiae. 497
    Rhythmus de Nativitate Domini. 498
    SANCTI PAULINI EPISTOLARUM FRAGMENTA. 503
    EPISTOLA PRIMA.---Paulinus ad Carolum regem. Ibid.
    EPIST. II.---Idem qui supra de rectoribus. 505
    EPIST. III.---Idem ad Carolum imperatorem. 508
    EPIST. IV.---Paulini, ut videtur, ad Leonem III pontificem. 509
    SANCTI PAULINI EPISTOLA AD CAROLUM MAGNUM, DE GESTIS IN SYNODO QUAE CELEBRATA EST APUD ALTINUM ANNO DCCCIII. 512
    DISSERTATIO PRIMA.---In librum Exhortationis ad Henricum ducem Forojuliensem. 519
    DISSERTATIO SECUNDA.---De concilio Forojuliensi. 533
    DISSERTATIO TERTIA.---De Felicis et Elipandi haeresi dissertatio dogmatica. 545
    DISSERTATIO QUARTA.---De Felicis et Elipandi haeresi dissertatio historico-chronologica. 557
    Chronica excerpta ex dissertatione historica de Felicis et Elipandi haeresi. 589
    Animadversio in Jacobi Basnagii circa Felicianam haeresim et Etherii atque Beati libros observationes. 591
    DISSERTATIO QUINTA.---De Symbolo fidei. 597
    DISSERTATIO SEXTA.---De Symbolo Altinensi. 611
    Ad Operum beati Paulini appendices praemonitum. 621
    APPENDIX PRIMA.---ACTORUM VETERUM EDITORUM. 623
    I.---Veteres litaniae. Ibid.
    II. Missa de sancto Paulino. 625
    III. Prooemium Paulini ad amoena poenitentiae nos invitantis. 627
    APPENDIX SECUNDA.---ACTORUM VETERUM INEDITORUM. Ibid.
    Praemonitum. Ibid.
    I.---Exemplum cujusdam privilegii de fundatione aliquorum monasteriorum in patria Forijulii. 629
    II.---Diploma Caroli Magni Paulino grammatico. 635
    III.---Diploma Caroli Magni Paulino patriarchae. Ibid.
    IV.---Locus diplomatis Caroli Magni Paulino an. 801, Regenoburgi datum, quo ei subdit domum hospitalem a Feroce abbate Veronae constructam. Ibid.
    V.---Diploma Caroli Magni Paulino patriarchae. Ibid.
    VI.---Sponsio episcoporum ad sanctam Aquileiensem sedem. Ibid.
    VII.---Diploma Caroli Magni Maxentio patriarchae. 637
    VIII.---Diploma Ludovici et Lotharii impp. Maxentio patriarchae. Ibid.
    IX.---Diploma Berengarii imp. in favorem Friderici patriarchae Aquileiensis. 638
    X.---Diploma ejusdem in favorem Petri presbyteri Aquileiensis. 639
    XI.---Formulae promissionis fidelitatis praestitae patriarchis Aquileiensibus a futuris episcopis suffraganeis. 640
    XII.---Documentum donationis comitis Cancellini pro fundatione abbatiae ac monasterii Mosnicensis, sive Mosacensis. 641
    [Col. 1271] XIII.---Donatio Azonis et Mactildae conjugum canonicis Aquileiensis ecclesiae. 643
    XIV.---Documentum commutationis jurium advocatiae Aquileiensis, firmatae auctoritate Peregrini I patriarchae Aquileiensis. 644
    XV.---Statutum Voldarici patriarchae Aquileiensis. 645
    XVI.---Inscriptio placiti advocatiae in porticu ecclesiae Aquileiensis. 646
    XVII.---Exemptio capellae sancti. Quirini ubi feminae conversae detinebantur, a subjectione Plebani Utinensis per Bertholdum patriarcham Aquileiensem. 647
    XVIII.---Jura archidiaconatus Aquileiensis a Gregorio de Monte Longo patriarcha reformata. Ibid.
    XIX.---Statutum editum per dominum Raimundum patriarcham Aquileiensem pro emendis domibus ad vitam communem canonicorum Utinensium. 649
    XX.---Jus Utinensis Ecclesiae assertum contra archidiaconum Aquileiensem. 650
    XXI.---Juramentum fidelitatis exhibitum a Stephano Jordani canonico Patavino nomine Joannis Patavini episcopi. Raimundo patriarchae Aquileiensi. 651
    XXII.---Designatio terrae, seu fori, appellandi Mediolanum Raimundi. 652
    XXIII.---Fundatio ecclesiae sancti Nicolai de Sacillo. 653
    XXIV.---Translatio praepositurae sancti Odorlici in ecclesiam sanctae Mariae M. Utinensis. 655
    XXV.---Charta de accessu Nicolai patriarchae prima vice ad sedem Aquileiensem. 658
    XXVI.---Manumissio servi cujusdam per testamentum commissa. 659
    XXVII.---Manumissio alia hominis de Masnata. 660
    XXVIII.---Denuntiatio libertatis et declaratio solemnis manumissorum, quorum manumissio impugnabatur. Ibid.
    XXIX.---Statutum in perturbantem jus custodiendi festum. 661
    XXX.---Oblationes ad primam missam Marquardi patriarchae. Ibid.
    XXXI.---Urbani V pont. max. rescriptum Marquardo patriarchae Aquileiensi. 664
    XXXII.---Charta oblationis litterarum apostolicarum Urbani VI papae capitulo Aquileiensi, in gratiam Philippi de Alenconio patriarchae Aquileiensis commendatarii designati. 666
    XXXIII.---Charta revocationis a Civitate Austriae duorum Utinensium civium, ne sequantur partes patriarchae Aquileien. commendatarii. 668
    XXXIV.---Charta consultationis datae per communitatem Civitatis Austriae, de Philippo de Alenconio patriarchae Aquileien. commendatario contra Utinenses. Ibid.
    XXXV.---Epistola regis Jerusalem et Siciliae in gratiam cardinalis de Alenconio Utinensibus directa. 669
    XXXVI.---Epistola Elisabeth Hungariae reginae civibus Utinensibus. 670
    XXXVII.---Querela communis Florentiae in Utinenses. Ibid.
    XXXVIII.---Cujusdam prioris Camaldulensis institutio in regimine monasterii sancti Gottardi prope Utinum. 671
    XXXIX.---Charta conventionis pro structura pontis lapidei super Natisonem Civitatis Austriae, pacta inter magnificam communitatem Civitatis Austriae ex una, et magistrum Jacobum Q. Martini Daguro de Bissone Cumensis dioecesis super lacu Lugani, de ponte sublicio destruente et lapideo construente. 673
    XL.---Quorumdam jurium inter caetera festum custodiendi cessio et donatio. 675
    XLI.---Decretum capituli Aquileiensis faciendi capita argentea quorumdam sanctorum praesertim sancti Paulini. 677
    XLII.---Documentum constructionis ecclesiae majoris Civitatis Austriae. Ibid.
    XLIII.---Descriptio primi adventus domini Marini Grimani ad patriarchalem sedem Utinen. civitatis. 678
    XLIV.---Excerpta ex Actis capituli Aquileiensis. 679
    XLV.---Domni Augustini Gradonici patriarchae Aquileien. pastoralis pedi donatio capitulo Utinensi. 682
    XLVI.---Versus Paulini de Herico duce. 683

POETA SAXO.
    ANNALIUM DE GESTIS B. CAROLI MAGNI LIBRI QUINQUE. 683

SANCTUS SIMPERTUS ABBAS MURBACENSIS.
    NOTITIA HISTORICA. 737
    SANCTI SIMPERTI REGULARIA STATUTA MONASTERII MURBACENSIS. Ibid.
    SANCTI SIMPERTI EPISTOLA ENCYCLICA. 745

[Col. 1272] SANCTUS LUDGERUS MIMIGARDEFORDENSIS EPISCOPUS.
    NOTITIA HISTORICA. 745
    VITA SANCTI GREGORII ABBATIS ET RECTORIS ECCLESIAE TRAJECTENSIS, AUCTORE SANCTO LUDGERO. 749
    APPENDIX. 769
    ACTA SEU VITA SANCTI LUDGERI, AUCTORE ALTFRIDO EPISCOPO MONASTERIENSI. Ibid.
    EXCERPTUM EX LITANIIS RHYTHMICIS VITAM SANCTI LUDGERI CONTINENTIBUS, WERTHINAE SCRIPTIS. 795
    CHARTULARIUM WERTHINENSE. Ibid.

JOSEPHUS, ALCUINI DISCIPULUS.
    NOTITIA HISTORICA. 821
    CARMEN JOSEPHI AD SANCTUM LUDGERUM. Ibid.
    VERSUS JOSEPHI, EPITOMAE SUAE COMMENTARIORUM BEATI HIERONYMI IN ISAIAM PRAEMISSI SUBJUNCTIQUE. Ibid.

FARDULFUS, SANDIONYSIANUS ABBAS.
    NOTITIA HISTORICA. 823
    FARDULFI CARMINA. Ibid.

DAGULFUS.
    NOTITIA HISTORICA. 825
    DAGULFI OCTODECASTICHON. Ibid.

SANCTUS ANGILBERTUS, CENTULENSIS ABBAS.
    NOTITIA HISTORICA. Ibid.
    DE RESTAURATIONE MONASTERII CENTULENSIS. 841
    STATUTA QUAEDAM RUBRICA. 849
    SANCTI ANGILBERTI CARMINA. Ibid.
    I.---Ad sanctos Richarium et Elegium. Ibid.
    II.---Carmen inscriptum deintus turris sancti Richardi in Centulensi monasterio. 851
    III.---Carmen in pavimento ecclesiae sancti Richardi depictum. Ibid.
    IV.---Ad Pippinum. Ibid.
    V.---Epitaphium sancti Chaidoci confessoris. 853
    VI.---Epitaphium Fricori seu Adriani. 854

LAIDRADUS LUGDUNENSIS EPISCOPUS.
    NOTITIA HISTORICA. 853
    LAIDRADI LIBER DE SACRAMENTO BAPTISMI. Ibid.
    CAPUT PRIMUM.---De significationibus sacri baptismatis. 855
    CAP. II.---De tactu narium et aurium. Ob quam causam secundum traditionem ecclesiasticam ab omnibus catholicis Christi sacerdotibus fiat. 857
    CAP. III.---De abrenuntiatione Satanae, vel quae sint opera ejus et pompae. 858
    CAP. IV.---De Symbolo. 859
    CAP. V.---De credulitate Ibid.
    CAP. VI.---De baptismo. 861
    CAP. VII.---De sacra unctione. 863
    CAP. VIII.---De vestimentis albis. 865
    CAP. IX.---De corpore Dominico ac sanguine. 866
    CAP. X.---De infantibus vel his qui pro se respondere non possunt. 868
    CAP. XI.---De disciplina vivendi et docendi. Ibid.
    LAIDRADI EPISTOLAE. 871
    EPISTOLA PRIMA.---Ad Carolum Magnum imperatorem. Ibid.
    EPIST. II.---Ad eumdem. 873
    EPIST. III.---Ad sororem. 884

AMALARIUS TREVIRENSIS ARCHIEPISCOPUS.
    NOTITIA HISTORICA. 885
    AMALARII EPISTOLA DE CAEREMONIIS BAPTISMI. 887
    Monitum. Ibid.
    I.---Epistola venerabilis abbatis Petri. 890
    II.---Responsoria Amalarii. Ibid.
    III.---Interrogatio Caroli imperatoris. 892
    IV.---Responsio Amalarii.---De catechumenis; de scrutinio; cur in fronte faciamus signum; quali signo signemus nos; cur septies scrutinium agatur; de genuflexione; de Oratione Dominica; de Symbolo; de exorcizatione; de exsufflatione; de sale; quomodo fiat novissimum scrutinium; de tactu narium et aurium; de unctione scapulae et pectoris; de abrenuntiatione; recapitulatio; de unctione capitis; de tegumento capitis; de indumento; de confirmatione corporis et sanguinis; de parvulis non loquentibus. 893
    V.---Responsoria Caroli Magni. 901

[Col. 1273] THEODORUS ARCHIEPISCOPUS CANTUARIENSIS.
    THEODORI POENITENTIALE. 901
    Epistola dedicatoria. Ibid.
    Praefatio. 903
    De Poenitentiali Theodori veterum et recentiorum scriptorum testimonia. 907
    Index veterum ecclesiasticae disciplinae monumentorum quae in duobus voluminibus editionis D. Petit continentur. 909
    Incipit Poenitentiale Theodori. 927
    CAPUT PRIMUM.---De ecclesia, vel de iis quae intus geruntur. Ibid.
    CAP. II.---De tribus gradibus Ecclesiae principalibus. Ibid.
    CAP. III.---De ordinatione diversorum. 928
    CAP. IV.---De baptismatis confirmatione. 929
    CAP. V.---De missa defunctorum et mortuorum. Ibid.
    CAP. VI.---De abbatibus, et monachis, vel monasteriis. 930
    CAP. VII.---De ritu mulierum in ecclesia, vel monasterio. 931
    CAP. VIII.---De moribus Graecorum et Romanorum. Ibid.
    CAP. IX.---De communicatione Scotorum et Britonum, qui in pascha et tonsura catholicae non sunt adunati Ecclesiae. 932
    CAP. X.---De vexatis a diabolo. Ibid.
    CAP. XI.---De quaestionibus conjugiorum. Ibid.
    CAP. XII.---De servis et ancillis. 935
    CAP. XIII.---De diversis quaestionibus. Ibid.
    CAP. XIV.---De reconciliatione. 936
    CAPITULA THEODORI. 935
    CAPITULUM PRIMUM.---Poenitentia illius anni unius, qui in pane et aqua jejunandus est, isto ordine observari debet. Ibid.
    CAPIT. II.---De illis qui jejunare non possunt et adimplere quod in Poenitentiali scriptum est. 937
    CAPIT. III.---De redemptione illius anni quem in pane et aqua jejunare debet. Ibid.
    CAPIT IV.---De redemptione unius hebdomadae quam in pane et aqua jejunare debet. 938
    CAPIT. V.---De illis qui jejunare non possunt, et nesciunt quomodo poenitentiam unius anni, quem jejunare debent in pane et aqua, redimere possint. Ibid.
    CAPIT. VI.---De redemptione unius anni quem poenitere debet in pane et aqua. Ibid.
    CAPIT. VII.---De iis qui jejunare non possunt, et habent unde redimere possint. 939
    CAPIT. VIII.---De iis qui non possunt adimplere quod in Poenitentiali scriptum est. Ibid.
    CAPIT. IX.---De iis qui jejunare non possunt, nec habent unde redimere possint. Ibid.
    CAPIT. X.---De redemptione septem annorum. 940
    CAPIT. XI.---De poenitentibus. Ibid.
    CAPIT. XII.---De admonitione principalium vitiorum et eorum speciebus. Ibid.
    CAPIT. XIII.---De virtutibus quibus eadem vitia superari possunt; et de conclusione poenitentiae. 941
    CAPIT. XIV.---Ut nullus episcopus vel presbyter alterius poenitentem sine litteris sui episcopi suscipiat. 943
    CAPIT. XV.---De illis qui animalia a bestiis lacerata et laqueis strangulata comedunt. Ibid.
    CAPIT. XVI.---De apibus, si homines occiderint. Ibid.
    CAPIT. XVII.---De porcis et gallinis, si sanguinem hominum comedunt. Ibid.
    CAPIT. XVIII.---De illis qui carnem morticinam vel immundam comederint. 944
    CAPIT. XIX.---De illis qui sanguine vel alio immundo polluuntur. Ibid.
    CAPIT. XX.---De illis qui comedunt aut bibunt immundis animalibus tactum vel intinctum. Ibid.
    CAPIT. XXI.---De illis qui diu reticent peccata sua. Ibid.
    CAPIT. XXII.---De illis qui aliquem in ira percusserunt. Ibid.
    CAPIT. XXIII.---De illis qui truncationes membrorum fecerunt. 945
    CAPIT. XXIV.---De eodem. Ibid.
    CAPIT. XXV.---De illis qui ad feriendum hominem surrexerint, volentes eum occidere, et non potuerunt. Ibid.
    CAPIT. XXVI.---De illis qui sibi ipsis mortem inferunt. Ibid.
    CAPIT. XXVII.---Ut feminae menstruatae non offerant. Ibid.
    CAPIT. XXVIII.---De illis feminis, quae ante mundum [Col. 1274] sanguinem ecclesiam intrant et quae nupserint his diebus. Ibid.
    CAPIT. XXIX.---De illis qui libidinose obtrectaverint puellam, aut mulierem. 946
    CAPIT. XXX.---De illis qui cum mulieribus in balneo se laverint. Ibid.
    CAPIT. XXXI.---Ut nullus alius praesumat poenitentiam dare, vel confessionem audire, quam episcopus, vel presbyter. Ibid.
    CAPIT. XXXII.---De temporibus quibus se continere debent conjugati. Ibid.
    CAPIT. XXXIII.---De femina quae sponte filium suum occiderit. Ibid.
    CAPIT. XXXIV.---De illis qui parentum honorem non servant. Ibid.
    CAPIT. XXXV.---De illis qui die Dominico nupserint. Ibid.
    CAPIT. XXXVI.---De illo qui presbyterum occiderit. 947
    CAPIT. XXXVII.---De eodem. Ibid.
    CAPIT. XXXVIII.---Ne presbyteri sine consensu episcoporum per ecclesias constituantur, vel ab eis recipiantur. Ibid.
    CAPIT. XXXIX.---Quot testibus clerici devinci debeant. Ibid.
    CAPIT. XL.---De fugitivis clericis. 948
    CAPIT. XLI.---De his qui suspenduntur in patibulo. Ibid.
    CAPIT. XLII.---De furibus et raptoribus. Ibid.
    CAPIT. XLIII.---De homicidiis non sponte commissis. Ibid.
    CAPIT. XLIV.---De continentia sacerdotis. Ibid.
    CAPIT. XLV.---De episcopis, vel clericis. 949
    CAPIT. XLVI.---De crimine perpetrato in atrio ecclesiae. Ibid.
    CAPIT. XLVII.---De ingenuo fideli accusato. Ibid.
    CAPIT. XLVIII.---De conjugatis qui nubere non possunt. Ibid.
    CAPIT. XLIX.---De ordinatis si ante vel post ordinationem in criminalibus peccatis deprehensi fuerint. Ibid.
    CAPIT. L.---De illo qui per ebrietatem vel voracitatem Eucharistiam evomuerit. 950
    CAPIT. LI.---Si aliquid de calice sacri sanguinis stillaverit. Ibid.
    CAPIT. LII.---De illo qui evomit sacrificium, et a canibus consumitur. Ibid.
    CAPIT. LIII.---De eodem. Ibid.
    CAPIT. LIV.---De Eucharistia inveterata per quinquaginta dies. 951
    CAPIT. LV.---De illis qui non bene custodierint corpus et sanguinem Domini. Ibid.
    CAPIT. LVI.---De eadem re. Ibid.
    CAPIT. LVII.---De eadem re. 952
    CAPIT. LVIII.---Ut nullus injustas mensuras et pondera injusta, lucri causa dare praesumat. Ibid.
    CAPIT. LIX.---De matre quae infantem suum juxta ignem posuerit, et sua negligentia mortuus est. Ibid.
    CAPIT. LX.---De viris ordinatis, quorum peccata occulta sunt. Ibid.
    CAPITULA PATRIBUS CONCILII HERUDFORDIAE OBLATA A THEODORO PRAESIDENTE. 951
    I.---De Pascha. Ibid.
    II.---De episcopis. 952
    III.---De monasteriis. 953
    IV.---De monachis. Ibid.
    V.---De clericis. Ibid.
    VI.---De episcopis et clericis peregrinis. Ibid.
    VII.---De synodis. Ibid.
    VIII.---De episcoporum primatu. Ibid.
    IX.---De episcoporum numero. 954
    X.---De conjugio. Ibid.
    ALIA CAPITULA COLLECTA EX FRAGMENTIS. 953
    FRAGMENTA EX CANONIBUS. 957
    I.---Ex canonibus a Garsia Loaisa collectis sub titulo conciliorum Toletanorum. Ibid.
    II.---Ex excerptionibus Egberti Eboracensis archiepiscopi. 959
    III.---Ex Ven. Bedae canonibus ad remedia peccatorum. 960
    IV.---Ex capitulis selectis canonum Hibernensium, quae R. D. Lucas Acherius edidit in Spicileg., tom. IX. Ibid.
    FRAGMENTA EX LIBRIS POENITENTIALIBUS 959
    I.---Ex Poenitentiali Romano. Ibid.
    II.---Ex Poenitentiali Rabani Mauri. 962
    FRAGMENTA EX COLLECTORIBUS CANONUM, 963
    [Col. 1275] I.---Ex libris II Reginonis de Ecclesiasticis Disciplinis. Ibid.
    II.---Ex Burchardo. 975
    III.---Ex Ivone. 977
    IV.---Ex Gratiano. 978
    FRAGMENTA EX QUIBUSDAM CODICIBUS MSS. 977
    I.---Ex Poenitentiali magistri Bartholomaei Oxoniensis episcopi. Ibid.
    II.---Ex interrogationibus ad confessionem dandam quae subjiciuntur antiquissimae canonum collectioni codicis viri clarissimi Antonii Vionis domini Herovallii. 979
    III.---Ex collectione canonum quae servatur in bibliotheca sancti Victoris. 980
    TITULI CAPITUM LIBRI POENITENTIALIS THEODORI, QUOS HENRICUS SPELMAN EDIDIT IN CONCIL. ANGLICAN. TOM. I. 979
    CAPITULA QUAEDAM A REVERENDISSIMO AC DOCTISSIMO D. LUCA DACHERIO EDITA SPICIL. T. IX, CUM POENITENTIALI THEODORI COLLATA ET EMENDATA. 981
    POENITENTIALE NOSTRUM CUM QUIBUSDAM CAPITULIS ET CANONIBUS EX IPSO POENITENTIALI THEODORI EXCERPTIS COLLATUM, UNDE COLLIGUNTUR NON SOLUM VARIAE LECTIONES, SED ETIAM AUCTORITATES MAXIMI MOMENTI QUIBUS IPSIUS POENITENTIALIS VERITAS ET AUCTORITAS COMPROBANTUR. 983
    POENITENTIALE THEODORI COLLATUM CUM QUIBUSDAM TESTIMONIIS, QUAE EX EO DEPROMPTA LAUDANTUR SUB NOMINIBUS SUPPOSITIS HYGINI PAPAE, FABIANI, ETC.; ATQUE HAEC TESTIMONIA CERTO AC VERO AUCTORI THEODORO RESTITUUNTUR. 987
    CANONES SELECTI EX ANTIQUISSIMA CODICIS HEROVALLIANI CANONUM COLLECTIONE DE DOCTRINA ET DISCIPLINA ECCLESIASTICA QUAE IN SUPERIORIBUS MONUMENTIS PROPOSITA EST. 989
    Praefatio. Ibid.
    Index capitum collectionis codicis Herovalliani, ex quo licet perspicere quaenam a nobis praetermissa sunt. 1083
    Monitum de excerptis sequentibus. 1085
    EXCERPTA EX POENITENTIALI MAGISTRI JOANNIS DE DEO DOCTORIS DECRETORUM. 1085
    De confessione infirmorum et eorum poenitentia. Quid facit sacerdos postquam audiverit poenitentiam infirmi. Ibid.
    De confessione sani et de poenitentia sibi imponenda. 1086
    De poenitentia divitum. De confessione puerorum. De poenitentia senum. De poenitentia praelatorum in genere. De poenitentia minorum clericorum in genere. De poenitentia monachorum et aliorum religiosorum in genere. 1087
    De poenitentia mulierum in genere. De poenitentia viduarum in genere. De poenitentia pyrocararum. De circumstantiis quae aggravant peccata. Quae sunt sacerdoti in confitente consideranda. 1088
    Qualiter debet fieri confessio. De poenitentia domni papae, et cui debeat confiteri. 1089
    De poenitentia cardinalium, et cui debent confiteri. 1091
    De poenitentia capellanorum domini papae, et cui debent confiteri. De poenitentia patriarcharum, et cui debent confiteri. De confessione archiepiscoporum, et cui debent confiteri. 1092
    De confessione episcoporum, et cui debent confiteri. 1094
    De confessione abbatum, et cui debent confiteri. 1099
    De confessione monachorum, et cui debent confiteri. 1100
    De poenitentia decani. De poenitentia archidiaconi, et cui debeat confiteri. 1102
    De confessione archipresbyterorum. De confessione thesaurarii et camerarii vel sacristae. De poenitentia praepositi, et cui debet confiteri. 1103
    [Col. 1276] De poenitentia magistri scholarum, et cui debet confiteri. De poenitentia cantoris, et cui debet confiteri. De poenitentia canonicorum, et cui debent confiteri. 1104
    De poenitentia doctorum et magistrorum, et cui debent confiteri. De confessione advocatorum, et cui debent confiteri. 1105
    De poenitentia jurisconsulti, et cui debet confiteri. De poenitentia presbyterorum, et cui debent confiteri. 1106
    Solutio ad objectiones. 1107
    Utrum possit presbyter recipere pecuniam vel alia dona, pro missis cantandis, et pro aliis orationibus. 1108
    Utrum episcopus vel alius praelatus possit exigere aut expendere poenas pecuniarias peccantium, vel debeat pauperibus elargiri. Ibid.
    AD POENITENTIALE THEODORI OBSERVATIONES ET NOTAE. 1107
    THEODORI DOCTRINA DE POENITENTIA, AB OMNI NOVITATIS SUSPICIONE VINDICATA. 1163
    CAPUT PRIMUM.---Patres negant morem fuisse Ecclesiae decreto sancitum de peccatis occultis publice poenitendi. Ibid.
    CAP. II.---Patres affirmant pro peccatis occultis poenitentiam secreto factam sufficere, atque de illis morem Ecclesiae fuisse secreto poenitendi. 1170
    CAP. III.---Patres testantur poenitentiam publicam pro publicis tantum criminibus ab Ecclesia canonice fuisse statutam. 1182
    CAP. IV.---Primum argumentum J. Morini proponitur et refellitur. 1187
    CAP. V.---Secundum argumentum refellitur: et ostenditur, licet fere omnes antiqui canones intelligendi sint de criminibus publicis, non tamen recte a J. Morino concludi, inde sequi Patres antiquos gravissimorum animi morborum sanationem prorsus neglexisse, cum Patres antiqui praeter poenitentiam publicam, et qualem J. Morinus describit, plura alia proposuerint remedia, quae ad sanationem gravissimorum animi morborum omnino sufficere judicaverint. 1189
    CAP. VI.---Idem argumentum J. Morini refellitur: demonstratur Patres testari antiquos canones poenitentiae publicae intelligendos non esse de omnibus criminibus publicis; atque aliam fuisse poenitentiam quae ad remissionem minorum criminum publicorum sufficere arbitrarentur. Unde dignoscitur quaenam crimina publica publicae poenitentiae obnoxia fuerint. 1199
    CAP. VII.---Tertium argumentum J. Morini refellitur, et exponitur Augustini testimonium. 1207
    CAP. VIII---Explicantur quaedam verba Poenitentialis: atque ostenditur poenitentiam publicam, qualem Joan. Morinus describit, pro publicis criminibus etiam gravissimis non esse absolute necessariam; et quare Patres plures publicos peccatores ab ea exemerint. 1210
    CAP. IX.---Defensio redemptionum poenitentiarum quas J. Morinus vituperat, ac idcirco a Poenitentiali Theodori et Romano abjudicat. 1221
    CAP. X.---Demonstratur a J. Morino non certas rationes et veras causas Poenitentialis Theodori expositas fuisse. 1229

SUPPLEMENTUM AD AUCTORES INCERTI ANNI SAECULI VIII.


ASCARIUS ET TUSAREDUS.
    Monitum in sequentes Ascarici et Tusaredi epistolas. 1231
    I.---Ascaricus Tusaredo.---Directa Ascaricus episcopus ad Tusaredum Dei famulum de ipsis sanctorum dormientium, qui cum Christo surrexerunt corpora, quid exinde continet gesta nempe in gloria. Ibid.
    II.---Tusaredus Ascarico. 1234
    INDEX RERUM ET VERBORUM QUAE TUM IN TEXTU SANCTI PAULINI TUM IN NOTIS CONTINENTUR. 1239




FINIS TOMI NONAGESIMI NONI.

