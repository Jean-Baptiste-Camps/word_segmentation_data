Segnour  oiiés  ke Ihesus bien uous fache 
Li glorieus ki nous fist à s ymage  
Boine canchon estraite de lignaige  
De Charlemaine à l aduré coraige  
Et de Huon  ki tant ot uaselaige  
Et d Auberon  le petit roi sauuaige  
Que tout son tans conuersa en boscage . 
Chil Auberons  que tant ot segnoraige  
Sachiés k il fu fieus Iuliien Cesare  
10Qui tint Hungrie  une tere sauuaige  
Et Osteriche et trestout l iretaige . 
Constantinoble tint il tot son éaige  
uII . lieues grans fist faire de muraige  
Qui encor durent desc  à le mer saluaige . 
Iules ot feme une dame moult sage  
Morge ot à nom  moult ot cler le uisaige  
Cele fu mere Auberon le sauuaige  
Si n ot plus d oirs en trestot son éaige . 
Huimais orrés cançon de fier barnaige . 
Segnour  oiiés  que Diex uous puist aidier  
Si faites pais et laisiés le noissier  
S orrés chançon que moult fait à proisier  
De Karlemaine  ki Franche a à baillier  
Et de Huon  le nobile guerrier  
Qui tint Bourdele et le grant iretier  
Et d Auberon  le noble cheualier  
Ens son estant n ot de grant que . iii . piés  
Et s ert faés  de ureté le sachiés . 
Che fu à Pentecouste  le haut ior enforcié  
C à Paris tint sa cort Karles o le uis fier . 
Assés i ot Alemans et Pohiers  
Et Braibençons  Flamens et Berruiers  
Et Loherens  Bretons et Henuiers  
Et Borguignos  Angeuins et Baiuiers  
Grans fu la cors des barons cheualiers . 
Et des Englois i ot bien . iii . milliers  
Et si ot bien . xm . arbalestiers  
Li rois Tafurs i fu con cheualiers . 
De Canbresis et d Artois  ce saciés  
En i ot moult de bacelers legiers  
Qui uolentiers ferroient sour paiens . 
Li rois a fait se grant table drechier  
Entre ses pers est asis au mengier  
Et li dousimes fu Hues au uis fier  
Cil de Bordele  dont ie ueul commenchier . 
As tables seruent plus de . c . botilliers  
Et autretant qui furent despensier . 
Des rices mes n en estuet ia plaidier  
Bien sont serui de claré  de uin uiés . 
Et  quant il orent asés but et mengié  
Les napes font oster li escuier . 
Li rois apele ses barons cheualiers . 
Signor  dist Karles  faites pais  si m oiés  
uiex sui et frailes  si ai le poil cangié  
LX . ans a qe sui fais cheualiers  
Li cors me tramble sous l ermine deugié  
Ie ne puis mais errer ne ceuaucier  
Ains uous requier  pour Dieu le droiturier  
Faites . i . roi  ie uous en ueul proier  
Qui tiegne France  le païs et le fief . 
— Sire  dist Nales  pour Diu le roi du ciel  
Laisiés içou es[t]er qe reprociés  
Alés uous ent à Rains l arceuesquié  
A Saint Omer  u ens el borc d Orliens  
U à Paris  en uo palais plenier  
Nous uous aidrons uo terre à iusticier  
Et se uous faites seruir et aaissier  
Nous garderons uos païs et uos fiés . 
Se uous gisiés . xl . ans entrepiés  
Si serés uous cremus et resoigniés  
Estés en pais  receués uostre fiés . 
— Nales  dis Karles  pour noient en plaidiés  
Car  par celui qui le mont doit iugier  
Cele couronne  qui trestote est d ormier  
Ne montera iamais desor mon cief  
Ains uous requier  nobile cheualier  
Que faciés roi qui tiegne le regnier . 
— Sire  dist Nales  i en ai mon cuer irié  
Et nonpourquant  puis c à plaisir uous uient  
Si nous ediés  biau sire  à consillier 
Qui ferons roi pour maintenir l esté . 
— Baron  dist Karles  por Diu  [bcui esliriés] 
Se uous laisiés le fil de ma mollier  
Karlot l enfant  que iou aimme et tien chier  
Et neporquant il ne uaut . i . denier . 
Quant l engerrai  se me puist Dix edier  
C . ans auoie  de ureté le saciés  
Sel me manda chil que tot puet iugier  
C est nostre Sires  par l angle saint Mikiel  
Que iou géusse à ma france moillier  
Et iou le fis de gré et uolentiers  
Si engerrai . i . maluais iretier  
Karlos a non  s en ai mon cuer irié 
Quant ne me ueut secorre ne edier . 
Miex aimme asés les traïtors laniers 
Que les preudommes  s en ai mon cuer irié . 
En France a mut maint mortel encombrier  
Il fist le guerre uers le Danois Ogier  
Bauduinet ocist d un escekier  
C ert fiex au duc  se l auoit forment chier  
Puis en morurent maint uaillant cheualier . 
Bertrans  li fiex Nalon  i fu trenciés  
Amis  Amile  ocis et detrenciés  
Car moult par fu dolans li bers Ogiers  
Maint homme ocist et maint franc cheualier . 
Ens Lombardie fu à Desiier  
De là le fis et ieter et cacier . 
Ens castel fort couint fuïr Ogier  
Si n emmena palefroi ne sommier  
Fors seulement . i . tot seul escuier . 
Iou le sieui à coite de destrier  
Et si l asis et deuant et derrier  
Ens ma compaigne maint uaillant cheualier . 
uII . ans i sis à tot maint franc princier  
Ainc nel poc prendre  s en fui forment irié  
Moult i soufri d anui et d encombrier . 
Mais ens la fin  quant oi tant guerroié  
Li conuint il son bon castel laissier  
Si s enfuï tous seus  sans escuier  
Une uesprée  par un gaste sentier  
Et l endemain  quant iors fu esclairié  
Fis asalir le grant palais plenier . 
Quant iou l oi pris  n i trouai pas Ogier  
Adont en fui durement coureciés  
Ie m en reuint à Paris  mon droit fief . 
Li arceuesqes qui tant fist à proisier  
Il s en raloit à Rains l arceuesquié  
Emmi . i . pré trouua le duc Ogier  
U se dormoit tous seus  sans escuier  
Iluec le prist et se le fist loiier . 
Lues qu il le tint  si prist . i . mesagier  
Si me manda par séaus et par briés 
C ot pris le duc  s en fui ioians et liés  
Adont le uauc ochire et detrenchier . 
Tant me proia ses lignaiges li fiers 
Qu en Portemalle  là le fis enbussier . 
Li arceuesques qui tant fist à proisier 
Li fist donner à boire et à mengier . 
II . ans après que uous m oés plaidier  
Ere à Loon  en mon palais plenier  
Adont i uinrent Sarrasin et paien 
Pour mon païs gaster et essillier  
Si amenerent le mal paien Brehier  
I . grant gaiant qui ot . xuii . piés . 
Me gent mandai par séaus et par briés  
Tant que i en oi bien . lx . milliers . 
Contre chelui fis ma gent enuoiier  
Car cascun ior me uenoit il hucier 
Que iou fesisse armer . i . cheualier  
S il le pooit conquerre au branc d achier  
Il me lairoit em pais mes iretiés . 
Par . uii . féies  si me puist Dix edier  
En fis . xl . armer et haubregier  
Encontre lui les enuoiai lanchier . 
Ne l enpirierent uaillant . i . seul denier  
Dessi à . x . les fist tous detrenchier  
Ie n oi ainc puis si hardi cheualier . 
Se ne faisoie desprisonner Ogier  
Ia ne seroit uencus li auresier  
Ie le mandai  se le fis desloiier . 
Quant l oc o moi  si me caï as piés . 
Ie l en dreçai de gré et uolentiers  
Et se li dis  par moult grant amistié  
S il se uoloit combatre uers Brehier 
Et le pooit conquerre au branc d achier  
Iou li rendroie toutes ses iretiés  
Mais ains li dus ne le uot otroiier 
Se li miens fiex ne li fust ains bailliés . 
Tant [bme] proierent li baron cheualier  
Ie li baillai dolens et coureciés  
El mont d Araine  là le fis enuoiier . 
Adont le prist li uaillans dus Ogier 
Par les caueus  tout nu le branc d achier  
Si l éust mort  de ureté le sachiés  
Quant li sains angles i dessendi du ciel  
Le caup retint du uaillant cheualier . 
Quant ie le ui  s en fui ioians et liés  
Mais le couruc acoler et baisier  
Sel ramenai en mon palais plenier . 
Grant ioie en fisent mi baron cheualier  
Mais  par celui qui tout a à iugier  
Miex me uenist qu il l éust detrencié  
Qar il ne uaut le monte d un denier  
A [t]eus paroles es uous Karlot ù uient  
Sor son puing tint . i . moult bel espreuier  
Il est montés sus el palais plenier . 
Moult par fu biaus  ioules fu  ce saciés  
Encor n ot onqes . xxu . ans entiers . 
Baron  dist Karles  ués ci bel cheualier  
Moult ai grant duel quant ne me ueut edier  
Quant ne maintient ma terre et m iretier  
Et neporquant  pour Diu ie uous requier 
Que[l] faciés roi  ie uous en ueul proier  
Car c est li oirs de France  che saciés . 
— Sire  dist Nales  pour Diu  dont l araisniés  
S il ueut le tere receuoir et le fief  
Et respont Karles   A uo plaisir en iert  
Li rois l apele  uoiant ses cheualiers  
Fiex  uien auant  n aies soing d atargier  
Et si retien ta terre et t iretier . 
Si m aït Dix  tu tenras si franc fief 
Com Damedix  qui tot puet iusticier  
Tient paradis le [bregne] droiturier . 
Il nen a homme  sous le cape du ciel  
Se il t en taut ualisant . i . denier  
Que ne le puises destruire et essillier  
Il ne a marche ne païs ne renier  
Tant que Diex soit seruis et essauciés  
Que tu ne soies cremus et resoigniés . 
Fiex  n aies cure de traïtor lanier  
As plus preudommes uous alés acointier  
Car de preudomme puet uenir tos li biens . 
Portés honnor et [bamor] au clergié  
A sainte glise pensés du repairier  
Donnés du uostre as poures uolentiers . 
— Sire  dist l enfes  à uostre plaisir iert  
A ces paroles que uous [bm oiés] nonchier  
I . maus traïtres est leués sor ses piés  
Amauris fu de la Tor de Riuier  
Deuant Karlon en uint tos coureciés . 
Cil uaura ia . i . tel plait commenchier 
Dont douce France fu en grant destorbier . 
Sire  fait il  mal faites et pecié  
Et moult grant mal  se me puist Dix edier  
Que uostre fil donnés tere à baillier 
Là où uous n estes ne amés ne prisiés  
Ie sai tel tere qui bien près de ci siet  
Qui s i uorroit de par uous renonchier  
On li feroit tos les menbres trenchier . 
— Hé Dix  ù esse  dist Karles au uis fier . 
Dist Amauris   Se uous dirai ge bien  
C est à Bordele  que bien près de ci siet . 
Mors est li dus  bien a . uii . ans entiers  
Remés en sont doi garçon paltoiniers  
Gerars et Hues  doi maluais iretier  
Qui ne uous degnent seruir ne essauchier . 
Hé  enpereres  et c or le faites bien  
Car me carciés de uostres cheualiers  
Si prenderai mon lignaige le fier  
Desc à Bordele ne uaurai atargier  
Les . ii . garçons prenderai sans dangier  
Ses amenrai à Paris el planchi[er]  
Si les porés et pendre et essillier  
Et dist le roi   Iou l otroi uolentiers . 
— Sire  dist Nales  mal dites et pecié  
On ne doit mie traïtor essauchier 
Ne tout [bses] boins gréer ne otroiier . 
Li doi enfant sont ioule  ce sachiés  
Et s ont aueuc moult grant tere à baillier  
Par nicheté oublient cest mestier . 
Sewins li dus uous serui uolentiers  
Che fu lour peres  Dix lor face pitié  
Moult uous ama et forment uous tint chier 
— Il auoit droit  dist Karles au uis fier  
S il me seruoit de gré et uolentiers  
Bele ert le rente qu el en deuoit baillier . 
III . iors ens l an ens portoit le relief  
Au iour de Paskes  c on doit cumeniier  
A Pentecouste  le haut ior enforcié  
Et au Nouel  que tant tant fait à proisier  
Mais ce n ert mie d un bliaut entaillié 
Qu il en portoit des tables le relief  
Ançois estoit de grans coupes d ormier  
De beles napes et de coutiax d achier  
Et de hanas d or et d argent proisié . 
Bien se pooit et uanter et prisier 
Que les . iii . iors qu il seruoit al mangier 
Que . iii . mil liures li ualoit li mestiers . 
Or uous dirai qu il rendoit de çu fief  
Quant iel mandoie par séaus et par briés  
Il me uenoit et secorre et edier  
Quant ie uoloie errer et ceuauchier  
En sa compaigne . x . mil cheualiers . 
Iou n i metoie ualisant . i . denier  
Fors que l auaine le soir  après mengier . 
— Sire  dist Nales  pour Diu le droiturier  
Dont uous pri iou  se uous m aués tant chier  
Que uous mandés les . ii . frans iretiers  
Se il i uienent  à amour les traiés . 
— Certes  dist Karles  ie le ueul uolentiers  
Ies manderai par . ii . frans mesagiers . 
— Sire  dist Nales  . c . mercis en aiiés  
Gerars et Hues  mi doi franc iretier  
Sont mi neueu  de ureté le sachiés . 
— Certes  dist Karles  tant les ai ge plus chier  
Quant Amauris les ot ensi plaidier  
Sachiés de uoir moult en fu courechiés . 
Li rois apele Engerran et Gautier  
Segnor  dist Karles  or ne uous atargiés  
Metés les sieles sor les corans destriers . 
Desc à Bordele uous conui[e]nt ceuauchier  
Et si me dites la ducoise al uis fier 
Qu ele me face ses enfans enuoiier  
Huon l enfant et Gerart le proisié  
Et s il n i uienent  ies ferai essillier  
Et lour taurai lour teres et lor fiés  
Et s il i uienent  ie les tenrai moult chiers . 
— Sire  dist Nales  por Diu le raemant  
Par qués mesaiges mandés uous les enfant  
— Nales  dist Karles  Gautier et Engerran 
Les iront querre  s il uous uient à commant . 
— uoir  dist li dus  il sont proeu et uaillant . 
— Baron  dist Karles  or çà  uenés auant  
Metés les sieles es palefrois amblant  
Or et argent prendés à uo commant  
Et tel maisnie con uous uient à talant  
Desc à Bourdele m en alés ceuauçant  
Et si me dites le ducoise uaillant 
Qu ele m enuoit anbe . ii . ses enfans  
Gerart et Huon  qu ele paraimme tant  
Et s il n i uienent  se me soit Dix edant  
Iou les ferai coreciés et dolant  
Et cil respondent   Tot à uostre commant  
Les sieles metent es palefrois amblant  
Or et argent ont pris à lor talant . 
Il sont monté  ne se uont atargant  
Droit uers Bourdele se uont aceminant . 
Amauris sot c on mande les enfans  
Moult ot le cuer courecié et dolant . 
Et li mesaige ne se uont atargant  
Desc à Bordele ne uont resne sacant . 
Ens la uile entrent sor les ceuax corant  
Puis en monterent sus el palais luisant  
La dame trouent  aueuc li ses enfans  
Si les saluent bel et cortoisemant . 
Li doi mesaige pensent de l esploitier  
Desc à Bordele ne uaurent atargier . 
Chou fu en mai  çou oï tesmoignier  
Si con les gens séoient au mengier  
Ens la uile entrent andoi li mesagier  
Desc au palais n i ot renne sacié . 
Là dessendirent des auferrans à pié  
Puis en monterent sus el palais plenier  
La dame trueuent ù séoit al mengier . 
Iouste lui sist Hues o le uis fier  
Gerars li menres repaist . i . espreuier 
Et li fait gorge de l ele d un plouuier . 
Es uous les mes qui moult [bfont] à prisier  
En haut parolent  qui bien seurent raisnier  
Cil Damedix que tout a à baillier  
Il saut et gart la ducoise al uis fier  
Et ses enfans et tous ses cheualiers  
De par Karlon qui France a à baillier  
O le la dame  si est saliie em piés  
Si les courut anbe . ii . enbrachier . 
Segnor  dist ele  en non Diu  bien uigniés  
Que fait mesires Karles o le uis fier  
Et li dus Nales  qui le poil a cangié  
Et li baron et tout li cheualier  
— Dame  moult bien  dient li mesagier . 
Li rois uous mande uos fiex li enuoiiés  
Car Karlemaines en est moult aïriés  
Que il ne degnent à se cort repairier  
Pour lui seruir en son palais plenier  
Et s il n i uiennent  se me puist Diex edier  
Il les fera destruire et essillier  
Car traïtor ont tant au roi plaidié 
C on lour taura lour païs et lour fiés  
O le la dame  s en ot le cuer irié  
Gerart et Huon emprist à araisnier  
Enfant  dist ele  trop poés atargier  
Se Dix n en pense qui en crois fu dreciés  
Perdu aués uos teres et uos fiés . 
— Dame  dist Hues  si me puist Dix edier  
Mal aués fait et moult très grant pecié 
Que cest afaire ne nous aués noncié  
Nostre mere estes  de ureté le saciés  
Si déussiés uos enfans consillier . 
Par iugement auons perdu nos fiés  
Car Karlemaine  l emperere al uis fier  
Deuiens seruir  et nous l auons laissié  
Dient li mes   Or ne uous esmaiés  
Car li dus Nales a tant au roi plaidié 
Qu il uous a tous acordés et paiiés . 
— Dix  dist la dame  tu soies grasiiés  
Moult est preudom dus Nales al uis fier  
Maluais consel ne uot ains otroiier  
Li dus Sewins l auoit moult forment chier  
Cousin estoient li nobile guerrier . 
Ahi  Sewin  dist la dame al uis fier  
Ihesus de glore de uostre ame ait pitié  
Ele en apiele andeus les mesagier  
Segnor  dist ele  se à plaisir uous uient  
Anuit serés en mon palais plenier  
Bien uous ferai seruir et aaissier  
Et le matin  quant iours ert esclairiés  
uous en porés arriere repairier  
Dient li mes   Pour noient em plaidiés  
Nous ne poons seiorner  ce saciés  
Car no mesaige nous conuient renonchier  
Mais or nous dites  n aiés soing d atargier  
Que dirons nous no segnor droiturier  
— Segnor  dist Hues  se Dix me puist edier  
uous dirés Karle  l emperere al uis fier  
Que nous irons en France [bcortoiier]  
Si le ferons de gré et uolentiers  
Et seruirons le roi dessi au pié 
Et baiserons son cordewan lacié  
Et Damedix en soit hui grasiiés 
Quant Karlemaine de . ii . garçons souuient  
La dame apele Huelin al uis fier  
Et Gerardet  qui tant fait à prisier . 
Enfant  dist ele  uous irés cortoier  
N i alés mie con uilain pautonier  
Menés uous desc à . xxx . somiers  
Que uous ferés de mon auoir cargier . 
As plus preudommes uous alés acointier  
Car de preudomme puet uenir tous li biens  
Si n aiés cure de maluais losengier . 
A sainte glise pensés du repairier  
Portés honnor et amor au clergié  
Les poures gens deportés uolentiers . 
Et si prendés ces . ii . frans mesagiers  
Pour palefrois lor donés grans destriers  
Et pour lor capes bons mantiax entailliés  
Et à cascun . c . liures de deniers  
Cil s en repairent baut et ioiant et lié  
Desc à Paris n i ot regne sacié . 
Là dessendirent as degrés du plancié  
Puis en monterent sus el palais plenier . 
Li rois les uoit  ses prent à araisnier  
Segnor  dist Karles  en non Diu  bien uegniés  
Et c or me dites  por Dieu le droiturier  
Aués esté à Bourdele le fief  
Que dist la dame que tant fait à prisier  
Li fil Sewin uenront il cortoier  
Et cil respondent   Oïl  moult uolentiers  
Par nous uous mande[nt] salus et amistiés  
Si uous disons  par Dieu le droiturier  
Que  puis cele eure que Dix fu bautisiés  
Pour pecéours ens la crois trauilliés  
Si uaillans oirs ne peut on acointier  
Ne si cortois  ne si grans uiuendiers . 
Par nous uous mandent salus et amistiés  
Et si uous mandent que uenront cortoiier  
Seruiront uous de gré et uolentiers 
Et baiseront uo cordewan caucier . 
Moult grant honnor nous fisent  ce saciés  
Pour palefrois ramenons grans destriers  
Et pour nos capes bons mantiaus entailliés  
Et s a cascuns . c . liures de deniers . 
— Hé  Dix  dist Karles  tu soies grasiiés  
Qui fait honnor à mes frans cheualiers  
S il me tenoit  il me feroit grant bien . 
Amauris  leres  mon palais me uuidiés  
De uo lignaige ne me uint onkes biens  
Se uous créisse  par Dieu le droiturier  
Iou les éusse ochis et detrenchiés  
Mais  par celui qui tout a à iugier  
Se Hues uient à Paris courtoiier  
De douce France sera gonfannonier  
Et li maisnés sera mes camberiers  
De . iim . libres lour croisterai lour fiés  
Si aueront en France le relief 
Si con lour peres  qui m ama et tint chier  
Amauris l ot  le sens cuide cangier  
Il uaura [bia] . i . tel plait commenchier  
Dont douce France fu en grant destorbier . 
De la sale ist  n i uaut plus atargier  
A son ostel en uint tous coureciés . 
Or se porpense con pora esploitier . 
Ore escoutés du traïtor lanier  
uint à Karlot . i . soir  après mengier  
A son ostel ù il sot repairier  
U k il le uoit  se li caï au pié . 
Karlos l en drece  se l en prist grant pitié  
Amis  c aués  gardés ne me noiier  
Et chil respont   Sel sarés  par mon cief  
I ai si grant duel  près n ai le sens cangié  
Quant on nous taut nos païs et nos fiés  
Et dist Karlos   Conment  pour Diu du ciel  
Dist Amauris   Ce uous dirai ge bien  
Chil doi garçon uenront chi cortoier  
Il saront tant iangler et abaiier  
Nus ne pora en haute court plaidier 
Se n est par aus  se me puist Diex aidier . 
Il uous tauront de France . i . quartier . 
Hé  Karlot sire  car m ediés à uengier  
Sewins lor peres me fist ia grant mescief  
Il me toli . i . bon castel proisié . 
Ne me deués faillir à moi edier  
De par uo mere moult près uous apartieng  
Saciés de uoir  asés plus près qu en tierc  
Si me deués moult bien par droit edier . 
— Et iou de coi  dist Karlos au uis fier . 
Dist Amauris   Ce uous dirai ge bien  
Ie prenderai mon lignaige le fier  
Et uous prendés . lx . cheualiers  
Et soient tout armé et haubregié . 
Delés Paris  à . i . uert bos foillié  
En cel bruellet  nos irons embussier . 
Quant li garçon quideront ceuauchier  
Courons lour sus  si lor copons les ciés  
On ne saura quis ara detrenciés  
Et dist Karlos   Iou l otroi uolentiers  
Dont s apareille[nt] li traïtre lanier  
Les haubers uestent  s ont les elmes laciés  
Çaignent espées à lor flans senestriers  
Puis sont monté sor les courans destriers . 
A lor cos pendent les escus de quartier  
Et ens lor puins les rois trençans espiex  
Bien furent . c . quant sont aparellié . 
Diex  c or nel set Karles o le uis fier  
Car  s il n en pense  il sont à mort iugié  
Li traïtor  qui Diex doinst enconbrier  
S estoient bien armé et haubregié  
Tant atendirent que il fu anuitié . 
Quant il fu nuis et fu aserisié  
De la uile issent li cuiuert pautonier  
Car de iors n osent li gloton ceuauchier  
Tant redoutoient Karlemaine le fier . 
Les lances font et les escus baisier  
Desc  au bruelet n i ot regne sacié  
Dedens entrerent  les uers elmes laciés . 
Or uous lairai des traïtors laniers . 
L enfes a fait son oirre aparellier  
Ses barons mande et ses frans cheualier  
X . en a pris  qui sont si consillier  
Ciaus enmenra aueuc lui cortoiier . 
Hues s en torne  qui tant fist à loer . 
Ses barons mande enuiron de tos lés . 
De Gironuile a fait mander Guirré  
I . franc prouost que deuoit moult amer  
Sewins ses peres le tint en grant chierté  
XXX . ans tos plains ot le païs gardé . 
Et Huelins  qui moult fait à loer  
Li commanda sa tere à garder  
Que il le gart deseur sa loiauté 
Tant que il ert de France retorné  
Et chil respont   Tout à uo uolenté  
Li enfes Hues ne s est mie aresté  
Son oirre a fait ricement atorner . 
XXX . somiers a fait l enfes torser 
Que moult sont rice  nus nes poroit nombrer 
Le grant tresor que il i font porter 
De bon argent  de fin or esmeré  
De bonnes coupes et de hanas dorés  
De rices dras  de pailes  de cendés . 
Et ciens et uiautres emmena il asés  
Ostoirs  faucons et espreuiers mués 
En fait li enfes porter à grant plenté . 
X . cheualiers en o lui menés  
De ses barons des miex enparenté  
Si consillier furent li plus priué . 
Escuiiers mainne pour seruir à s ostés  
Et des garçons pour les somiers garder . 
Puis s en torna  s a congié demandé  
Il  et Gerars  et lor rices barné . 
Lor france mere lor uint à l encontrer  
Moult doucement les prist à acoler  
Au departir commença à plourer . 
Dix  c or ne set les grandes cruautés 
C auenir doit as iouenes bacheliers  
Puis ne uit Huon en trestout son aé  
Hues s en torne  ne uaut plus atargier  
Il  et Gerars  et tout si cheualier . 
Li france dame lor uint à l encontrer  
Moult doucement les commence à baisier  
Et puis les prent la dame à araisnier . 
Enfant  dist ele  uous alés cortoier  
Ie uous requier  pour Diu le droiturier  
Que n aiés cure de maluais losengier  
As plus preudommes uous alés acointier . 
A sainte glise pensés du repairier  
Portés honnor et amor au clergié . 
Donnés du uostre as poures uolentiers  
Soiiés courtois et larges uiuendiers  
Si serés plus amés et tenus chiers . 
— Dame  dist Hues  à uostre plaisir iert  
A ces paroles  ont demandé congiet  
Et la ducoise les courut embrachier  
Au departir commence à larmoiier . 
Diex  c or ne set le mortel encombrier 
K auenir doit as damoisiaus proisiés  
Puis ne uit Huon à nul iour desou siel . 
Adont s en tornent  ne sont plus atargié  
Droit uers Paris  tot le cemin plenier . 
Bele est la route que mainnent li somier  
Dix les conduie qui en crois fut dreciés  
Ne seuent mie le duel ne le mescief 
Des traïtors qui sont u bos mucié . 
Or uont à cort li dolant orfelin . 
Bele est la route que mainnent li mescin  
Hues apele son frere Gerardin  
Gerars  biau frere  pour Diu qui ne menti  
Nous en alons à le court  à Paris  
Le millor roi uiseter et seruir 
Qui onques fust en France le païs  
Et de preudomme se doit on esbaudir  
Cante  biau frere  pour nos cors esioïr . 
— Non ferai  frere  ce respont Gerardins . 
Anuit  par nuit  quant ie fui endormis  
Songai . i . songe dont ie suis asoplis  
Il me sanloit  loiaument le uous di  
Que . iii . lupart m auoient asailli  
Si me traioient le cuer de sous le pis  
uous escapiés  mais i estoie honnis . 
Pour Dieu  ralons à Bourdele le cit  
A nostre mere  qui souef nous nori . 
— Ne place Dieu  ce respont Huelins  
Que iamais uoie Bordele le grant cit  
S aie uéu le roi de Saint Denis . 
Or ne t esmaie  Gerars  biax dous amis  
Mais ceuauçons  pour Dieu de paradis  
Cil nous conduie qui ens le crois fu mis  
Adont s esploitent li petit orfenin . 
Tant ceuaucierent tot le feré cemin 
Qu il ont ataint dant abé de Cluigni  
Qui s en aloit au conseil  à Paris . 
Mandé l auoit Karlemaines au fier uis  
Et il i ua  li bons abes ientis  
En se compaigne ot moines . iiiixx . 
Hues apele son frere Gerardin . 
Frere  dist Hues  entendés cà  ami  
Ore esgardés  por Dieu qui ne menti  
uéés uous là les moines de Cluigni  
Il s en uont droit le cemin de Paris . 
No compaignie car lor alons offrir  
Car nostre mere moult souent le nous dist 
K aueuc preudomme se faisoit boin tenir . 
— Sire  dist l enfes  tot à uostre plaisir  
Tant ceuaucierent ensanble li mescin 
Qu il ont ataint dant abé de Cluigni . 
Quant les uoit l abes  s est uers Huon guencis  
Moult belement l en a à raison mis . 
Damoisiaus sire  dist l abes au fier uis  
De quel tere estes et de con fait païs  
Qui est uos peres qui uous engenui  
— Sire  dist Hues  par Dieu de paradis  
Nous sommes tout de Bordele la cit . 
Fumes enfant au uaillant duc Sewin  
Mors est nos peres  . uii . ans a acomplis . 
ués ci mon frere  qui maisnés est de mi  
S alons en France au roi de Saint Denis  
Pour releuer no tere et no païs  
Car l emperere nous manda par escris . 
La cars nous tranble  li cuers nous asoplist  
S auons paour que ne soions traï . 
— Enfant  dist l abes  uous estes mi ami  
Sewins uos peres fu mes germains cousins  
Si m aït Dix  uous n arés mal sans mi . 
Or ne soiiés tant ne quant esbahis  
Mais ceuauciés ensanble aueuques mi . 
Dou tierc consel sui à cort  à Paris  
Qui uous harra  il ert mors et honnis  
De ma parole uous ederai toudis . 
Abandoins uous les clés de mes escrins  
Les piaus de martre et les peliçons gris  
Et tout l auoir Saint Piere de Cluigni  
S en prendés  frere  tout à uostre deuis . 
— Sire  dist Hues  de Diu . ucc . mercis  
Dont ceuaucierent ensanble li marcis . 
Tant ont alé li damoisel de pris . 
Il et li abes  uers le cit de Paris  
O lui si moine dont il ot . iiiixx  
Que li agais du bruelet lor sailli . 
Tous premerains les perçut Amauris  
Bien reconnut Huon o le fier uis  
Lui et Gerart son frere  le marcis . 
Karlot apele  com ia porés oïr  
Hé  Karlot sire  çou a dit Amauris  
ués chi où uiennent li doi enfant petit  
Se tu nes fais tot maintenant morir  
Dont ne te pris uaillant . i . parisis . 
uostre est la tere et à uous doit uenir  
Si les deués premerains enuaïr  
Et dist Karlos   Ie les uois asaillir  
L escu au col  lacié l elme burni  
L espée çainte dont li brans fu forbi  
La lance u puing  ù li gonfanons tint  
Le ceual broce  si s est al cemin mis . 
Laissons l aler  segnor  dist Amauris  
Que male honte li puist hui auenir  
Damedix doinst que Karlos soit ocis  
France ert sans oir  si tenrai le païs  
Ains que l ans past  arai Karlon mordri  
Et Karlos uint le pas trestout seri . 
Premiers le uit li abes de Cluigni  
Huon apele  se l a à raison mis  
Biaus niés  dist il  entendés enuers mi  
En cel bruellet uoi ces elmes luisir  
Chi en uoi . i . uenir tout aati  
L escu au col  lacié l elme burni  
Le lance el puing et çaint le branc forbi . 
Biax très dous niés  dist li abes gentis  
Pour l amour Dieu qui ens la crois fu mis  
Se uous aués ne tolu ne malmis 
uers homme nul qui de mere soit uis  
Salés auant pour uostre gage offrir  
Amendés lui  se lui uient à plaisir  
Et ie uous iur sor sains de paradis 
Pour un denier renderai mars d or fin . 
— Sire  dist Hues  Dix le uous puist merir  
uous dites bien  de Dieu . uc . mercis . 
Mais  par celui qui ens la crois fu mis  
Ie ne sai homme tant com Dix soit seruis  
Si m aït Dix  de qui soie haïs 
Ne c ains tolisse uaillant . i . parisis . 
Et neporquant  biau frere Gerardin  
Et c or i ua  por dieu de paradis  
Sauoir qu il [b uuelt] que si uient aatis . 
— Frere  dist l enfes  tot à uostre deuis  
Le ceual broce  si est des rens partis  
Enuers Karlot s en ua tos ademis  
Moult belement à escrier li prist  
Frans cheualiers  çou a dit Gerardins  
Si m aït Dieus  bien puisiés uous uenir  
Estes uous gaite  gardés uous le païs  
Se riens deuons  par Dieu de paradis  
uous l auerés uolentiers  non enuis . 
— D ont estes uous  dist Karlos al fier uis  
Et dist Gerars   Ia le porés oïr  
Ie sui tout droit de Bordele la cit  
Et si fui fiex le uaillant duc Sewin . 
ués çà mon frere  qui aisnés est de mi  
Cheualiers est moult preus et moult hardis  
Si en alons à le court  à Paris  
Le roi Karlon uiseter et seruir . 
Se nous auons ne tolut ne mespris 
A homme nul qui de mere soit uis  
Droit en ferons à le court  à Paris  
Com iugeront li prince et li marcis  
Et dist Karlos   Por noient l aués dit  
El ne queroie  par le cors saint Denis  
Que uostre cors  Diex en soit benéis  
Quant ie uous uoi  moult en sui esbaudis . 
Asés deués  si me soit Dix amis  
Car uostres peres . iii . castiax me toli  
Onques de lui ne poc mon lieu uéir  
Ore ai boin cange pour lui  ce m est auis  
Car ie uoi bien que ne poés guencir . 
Mais  par celui qui onqes ne menti  
Il uous conuient tot maintenant morir  
Or uous gardés  car ie uous uois ferir  
Gerars l entent  tous li sans li fremi  
Où uoit Karlot  moult belement li dist  
Hé  gentis bons  pour l amor Diu  merci  
Tu es armés et ie sui desgarnis  
T as bon haubert et çaint le branc forbi  
Et ie sui nus el bliaut sebelin  
Si n ai espée  ne bon espiel burni 
Dont ie me puisse enuers ton cors couurir . 
Hé  gentis hons  et c ariés uous conquis 
Quant tu m aras detrenchié et ochis  
Pour l amor Dieu  aiies de moi merchi  
Car  par celui qui est Dieus poestis  
Encore di ge  loiaument le t afi  
ués çà mon frere  qui est esnés de mi  
Et uient à cort le roi de Saint Denis  
Qui nous manda certes par ses escris  
Se nous auons riens enuers uous mespris  
Droit uous ferons à le cort  à Paris  
Com iugeront li baron du païs  
Et dist Karlos   Par le cors saint Denis  
N en ferai nient  foi que doi mes amis  
Car  par celui qui est Diex postéis  
Ne mengerai tant com tu soies uis  
Il te conuient de male mort morir  
Gerars l entent  tos li sans li fremi  
U uoit Karlot  moult belement li dist  
Sire  dist l enfes  certes  ce poise mi  
L enfes Gerars a le ceual guenci  
Car uolentiers uers Huon reuenist  
Mais tant le haste Karlos o le fier uis 
Que ne se pot li ber Gerars guencir  
Ne ne se pot uers Huon reuertir . 
Et Karlos hurte le bon ceual de pris  
Enuers Gerart en uint tous ademis  
Lance baisie  son escu auant mis  
Et fiert Gerart es dras de Biauuesis  
Que il li trence le pene de l ermin  
Et en après le chemise de lin . 
Parmi le cors le roit espiel li mist 
Que d autre part . i . grant piet resorti . 
Par le ui bu le fer li conduisi  
Ne l ocist mie  car Diu nel consenti  
Et neporquant l a il si mal bailli 
Que du ceual à tere l abati . 
L enfes se pasme  qui l angoisse senti . 
Quant le uoit l abes qui estoit de Cluigni  
Saciés de uoir moult ot le cuer mari  
U uoit Huon  tout en plorant li dist  
Mors est tes freres  dist l abes  biax cousins . 
— Sire  dist Hues  certes  ce poise mi . 
Hé  las  dolans  com fait encontre a chi  
Hé  douce mere  souef le nouresis  
Sainte Marie  que porai deuenir  
Roïne  dame  pucelle genetris  
Consilliés moi  s il uous uient à plaisir  
Puis s escria Huelins li gentis  
M ederés uous  [bsire abes de Cluigni]  
Pour l amor Diu  mon droit à retenir  
Car  par chelui qui est Dix poestis  
G irai sauoir com fais hons l a ocis  
Ie l ocirai u il ochira mi . 
— Biax niés  dist l abes  en pardon l aués dit  
Nous sommes prestre sacré et benéi  
Ne poons estre ù preudons soit ocis . 
— Hé las  dist Hues  com mal paraige a ci  
M ederés uous  mi cheualiers tout . x  
Que i amenai de Bordele aueuc mi  
Et chil respondent   Oïl  desc au morir . 
— Segnor  dist Hues  Dix le uous puist merir  
Hues s en torne courechous et maris  
Il et si homme sont de l abé parti . 
Quant le uoit l abes  li cuers li atenri  
Tenrement pleure des biax iex de son uis  
Et proie Dieu  le roi de paradis  
Huon garisse que il ne soit peris  
Lui et ses hommes que n i soient malmis . 
Il et si homme se sont au cemin mis . 
Et ceuaucierent belement et seri 
Pour regarder le ruiste capléis  
Car sauoir ueulent s il escaperont uif . 
Et Hues broce le bon ceual de pris  
uint à son frere qui gisoit el larris . 
Quant il le uoit  si l a à raison mis  
Frere  dist il  por Dieu de paradis  
Et car me di se tu poras garir . 
— Ie ne sai  sire  li enfes respondi  
Si m aït Dix  ie sui près du morir . 
Pensés de uous  car il est niens de mi  
Fuiés uous ent  por Diu de paradis  
Car en ce bos uoi ces elmes luisir  
Quant Hues l ot  moult grant pitié l en prist . 
Frere  dist il  pour noient l aués dit  
Ia Dieu ne plache  qui ens la crois fu mis  
Se tu demeures  que i en escape uis . 
Ne quit uéoir Bordele le grant cit  
Ains sauerai com fais bons t a ochis  
Ie l ocirai u il ocira mi  
Adont broça le ceual arabi  
Onqes ses hommes tant ne quant n atendi  
Après Karlot à randonner se prist  
Qui s en aloit uers le bruellet foilli . 
Quant il perçoit Hues le poursieui  
Dont ceuauça belement et seri  
Moult le regarde li cuiuers maléis . 
E[s] uous Huon qui li crie à haus cris  
uasal  dist il  de quel tere es nasquis  
Et dist Karlos   Ia le poras oïr  
Droit d Alemaigne  fiex fui au duc Tieri  
Hues cuida que il uoir li desist  
Car de ses armes ne pot son cors garnir  
Autres auoit Karlos o le fier uis . 
Pour çou nel pot connoistre Huelins . 
Ore escoutés comment il li a dit  
uasal  dist Hues  Dix te puist maléir  
Males noueles puist on de toi oïr  
Pour coi as tu Gerart  mon frere  ocis  
Et dist Karlos   Se me puist Dix aidir  
Car uostre peres . x . castiax me toli  
Onques ueniance ne poc auoir de li  
I ai mort ton frere  aussi ferai ge ti . 
— Çou est en Dieu  Hues li respondi  
Mais  se Diu plaist  ains uous arai meri 
Çou c aués fait mon frere Gerardin  
Et dist Karlos   De le mort te deffi  
Gardés uous bien  car ie uous uois ferir  
Adont broça le bon ceual de pris  
Lance baissie  son escu auant mis  
Enuers Huon en uient tous aatis . 
De tant ua mal au gentil Huelin 
Qu i n ot el dos le blanc hauberc uesti  
Et de tant bien qu il ot le branc forbi . 
Or escoutés du damoisel qu il fist  
Le bon mantel d escrelate a saisi  
Entour son brac l enuolepa et mist  
Puis trait l espée dont l adouba Sewins  
Le ceual broce des esperons d or fm  
Contre Karlot s en uint tous ademis . 
Et Karlos hurte le destrier doblentin  
Or s entreuienent li damoisel de pris . 
Karlos feri Huon par tel deuis  
Desour le brac ù le mantel ot mis  
Que li peçoie le pene de l ermin  
Et en après le cemise de lin  
Entre les costes et les dras à or fin 
Li conduist droit son espiel acerin  
(Diex le sauua que en car ne l a pris)  
Et cil pase outre sor le ceual de pris . 
En trespasant le fiert si Huelins  
Amont sor l elme le feri par aïr . 
Ne li ualut uaillant . ii . parisis 
Le blance coiffe qu il ot desous asis  
Ne li haubers qui fu blans et trelis  
Nel porent onques tenser ne garandir 
Que nel pourfende enfressi que el pis . 
Estort son cop  du ceual l abati  
Ius à le tere est kéus mors souuins . 
Du bruel le uoit li cuiuers maléis  
Saciés de uoir moult ioians en deuint . 
Dist à ses hommes   Or sui ge resbaudis  
Karlos est mors  Diex en soit benéis  
France ert sans oir  si tenrai le païs  
Ains que l ans past  arai Karlon mordri  
Et Hues prent le ceual arrabi 
Qui fut Karlot  que il auoit ochis . 
Isnelement par les resnes le prist  
uint à Gerart  par les flans le saisi  
Frere  dist Hues  pour Dieu de paradis  
Te poras tu el ceual sostenir  
— Ie ne sai  frere  li enfes respondi  
Mais bandés moi ma plaie  ie uous pri  
Hues respont   Par mon cief  ie l otri  
Il dessendi du ceual arrabi 
Et tint tout nu le branc d achier forbi  
[bDe son bliaut . i . poc auoit saisi] 
Puis li benda se plaie par loisier . 
Si cheualier i sont uenu tout . x  
Qui li aidierent uolontiers  non enuis . 
Parmi les flans enbracent Gerardin  
[bSi] le leuerent sor le ceual de pris . 
Quant il fu sus  à poi ius ne caï  
III . fois se pasme pour le mal que senti . 
Quant il reuint  s apela Huelin . 
Frere  dist il  entendés enuers mi  
U fuirons nous  Por Diu  c or le me di . 
Car en ralons à Bordele le cit  
A nostre mere qui souef nous nori . 
I ai tel paor tos li sans me fremist  
Car nous auons ichi . i . homme ocis  
Et ens ce bruel uoi ces elmes luisir . 
Moult m esmeruel  par Dieu de paradis  
Quant il ne sont hors du bruellet sailli  
Si nous éussent detrencié et ochis  
Mais ie croi bien  par le cors saint Denis  
Par traïsson l ait on fait chi uenir . 
Hé  Hues  frere  çou a dit Gerardins  
Por Dieu  ralons à Bourdele la cit  
A nostre mere que souef nous nouri . 
— Ne plache Dieu  Hues li respondi  
Que iamais uoie de Bordele la cit 
S aie uéu le roi de Saint Denis . 
Se truis Karlon  l emperere al fier uis  
De traïsson l apelerai por ti  
Qu en son conduit nous uaut faire mordrir  
Dist Gerars   Sire  faites à uo plaisir  
Adont brocierent les bons ceuax de pris  
Droit uers Paris se sont al cemin mis . 
Et chil du bruel apielent Amauri  
Que ferons nous  rices quens poestis  
Karlos est mors  li damoisiax de pris  
Laisserons nous issi aler ces uis 
Qui ensement l ont deuant nous ocis  
Dist Amauris   Entendés à mes dis  
Laissiés le ester  Dix le puist maléir  
Et si laissons ces dolens orfenins  
Ses poursieuons à le cort  à Paris . 
Quant nous uenrons ens u palais uotis  
Deuant le roi qui tant est poestis  
Pardeuant lui li meterai son fil . 
A me parole uous accordés toudis  
Tant uous donrai  si me soit Diex aidis  
Que tous iours mais en serés raemplis  
Et chil respondent   Tout à uostre deuis  
Hors du bruellet sont maintenant parti  
A Karlot uinrent qui gisoit u larris  
Qui ert fendus enfressi ke el pis . 
Auant passa li cuiuers Amauris  
Il et si homme si ont Karlot saisi  
Et si l ont mis sor . i . escu uotis . 
Amauris monte sor . i . cheual de pris  
Deuant lui [blieue] le damoisel gentis  
Diex le confonde  li rois de paradis  
Après Huon se sont au cemin mis . 
Ore aït Diex Gerart et Huelin  
Car  s il n en pense  il sont trait à lor fin  
Andoi s en uont ensanble li mescin  
Il et si honme  et dolent et enclin . 
Tant ceuaucierent li petit orfenin 
Qu il ont ataint dant abé de Cluigni . 
L abes les uoit  s aresta u cemin  
Moult belement apela Huelin . 
K aués uous fait  dist l abes  biax cosins  
— Sire  dist Hues  s auons . i . homme ocis  
— Enfant  dist l abes  certes  ce poise mi  
Or ceuauciés ensanble aueuques mi . 
Puis qu ensi est  ie ne uous puis faillir  
De ma parole uous ederai toudis . 
— Sire  dist Hues  Diex le uous puist merir  
Dont regarda Hues o le fier uis  
Les traïtors uoit deuers lui uenir  
uoit les haubers et les elmes luisir . 
Trestout deuant uenoit quens Amauris  
Dolens uenoit  le paset tot seri . 
Hues le uoit  tous li sans li fremi  
L abé apele  com ia porés oir  
Sire  dist Hues  qe porai deuenir  
ués chi ù uienent li traïtor failli 
Qui m asalirent dedens le gaut foilli . 
— Biax niés  dist l abes  ne soiés esmaris  
Mais ceuauciés  que Dix uous soit amis  
Car il ne font nul sanlant  ce m est uis  
De uous ataindre  ne les uoi pas hastis  
Adont brocierent les bons ceuax de pris  
Grant aléure se metent uers Paris . 
Atant ceuaucent li damoisel de pris  
Aueuc les moignes et l abé de Cluigni  
K en Paris entrent  cele mirable cit  
Desc au palais n i ot regne guenci . 
Là dessendirent as degrés marberins  
Puis en monterent sus el palais uotis . 
Hues adestre son frere Gerardin  
De l autre part li frans abes [ble tint] . 
El palais uinrent ù furent li marcis  
Deuant Karlon  le roi de Saint Denis  
En sont alé li . iii . baron gentil . 
Hues parla  qui moult fu bien apris  
Karlon salue  a loi d omme mari  
Cil Damedix qui ens la crois fu mis 
Et de le lance si le feri Longis  
Il saut et gart duc Nalon  le flori  
Et les haus hommes et trestous les marcis 
Que iou uoi chi de iouste lui séir  
Et il confonde Karlon de Saint Denis  
Com traïtour et mauuais roi failli  
Qui nous manda par ses séaus escris  
Et nous uenimes pour le sien cors seruir  
[bEn son conduit nos uolt faire murdrir]  
Karles l entent  moult en fu asouplis  
Puis apela Huelin au fier uis  
uasal  dist Karles  or garde que tu dis  
Car  par celui qui ens la crois fu mis  
Puis qe fui nés  traïsson ne basti  
Mais bien te garde  par Diu de paradis  
Par le baron monsegnor saint Denis  
Ne par le barbe qui me pent sor le pis  
Se tu ne pues te parole furnir  
Ie te ferai de male mort morir . 
— Sire  dist Hues  c est à uous que ie di  
Esgarde  rois  Dix te puist maléir  
Il prent son frere  que li abes sostint  
Se li osta son mantel sebelin  
Et en après son peliçon hermin  
Il desbenda le plaie du mescin . 
Le plaie ouuri  li sans en est salis  
L enfes se pasme  que l angoisse senti . 
Karles le uoit  moult dolans en deuint  
Par foi  fait il  cis est près de morir  
Petit m ama qui l atira ensi . 
Sainte Marie  que porai deuenir  
Or dira on par estranges païs 
Qu en ma uiellece  quant sui près de morir  
[bQue] iou ai  las  tel traïsson basti  
Et que i ai fait cest enfançon morir  
Mais  par celui qui Diex est poostis  
Ie n en seuc mot  s en sui au cuer maris . 
Se le séusse  ia ne fust si baillis  
Et par le barbe qui me pent sor le pis  
Ne par le foi que iou doi Ihesu Crist  
Par le baron monseignor saint Denis  
Ie ne sai homme de Rains desc à Paris  
Tant soit haus hons ne tant soit mes amis  
Se iou le puis ne trouer ne tenir  
Que ne le face de maie mort morir  
Mar uous gaita  par le cors saint Denis  
Karles manda . i . mire bien apris  
Cerkier li fait le plaie du mescin . 
Gardés  fait il  se il pora garir  
Et chil respont   Tout à uostre plaisir  
Et dist au roi   Ne uous esmaiés si  
Ia por le plaie ne laist à boire uin  
Car ains . i . mois le renderai gari  
Karles l entent  moult ioians en deuint . 
Ens en . i . lit ont coucié Gerardin . 
Et Karlemaines apela Huelin . 
Hues  fait il  entendés enuers mi  
Alés uous  frere  desor cel banc séir  
Et si beués à me coupe d or fin . 
— Sire  dist Hues  Diex le uous puist merir  
Pour l amour Dieu  emperere gentis  
Entendés moi et uous et uo marcis  
Que cheleroie  Iou ai chelui ochis 
Qui u costé le mien frere feri  
Et iou ne sai de quel tere nasqui  
Et si sai bien c on l aporte après mi . 
Cui c aie mort  emperere gentis  
Au iugement ie me rent du païs . 
— Hues  dist Karles  ne soiiés esbahis  
uous n arés garde pour homme du païs  
Or faites pais  segnor  pour Diu le grant  
S oiiés cançon de moult fier contenant  
Si c Amauris  li cuiuers souduiant  
uint à Paris desor son auferrant  
Et s orrés ia le duel fier et pesant . 
Deuant Karlon  en son palais luisant  
Fu l enfes Hues tot droit en son estant  
U uoit Karlon  se le ua apielant  
Drois emperere  ce dist [bHues] li frans  
Si m aït Dix  encor dirai auant . 
uous me mandastes par uo séel pendant  
Et iou uenoie pour faire uo commant  
Si comme chil qui uous paramoit tant . 
Iou et mes freres uenimes ceuauçant  
O moi uenoient mi cheualier uaillant  
Et tout cist moine et lor abes uaillant . 
Desous Paris  en . i . bruel uerdoiant  
Là nous gaitoient cheualier ne sai quant  
Mais ie croi bien qu il en i éust cent  
Les escus uers et les elmes luisant . 
I . en i ot qui uenoit tout deuant  
L auberc uestu  lacié l elme luisant  
L escu au col  el puing l espiel trençant . 
Premiers le uit cis frans abes uaillant  
Quant le perçut  se le m ala mostrant  
Et se me dist bel et cortoisemant 
Se iou sauoie homme qui fust uiuant 
Que iou éusse tolu ne tant ne quant  
Pour . i . denier  renderoit . i . besant . 
Si enuoiai mon frere tot auant  
Et pour sauoir que chil aloit querant . 
Il i ala sour son ceual corant  
A lui parla bel et cortoisemant  
Mais ie ne sai c alerent deuisant  
Ains n en soc mot  se me soit Dix edant . 
Si uic celui eslonger ens el camp  
Mais ie cuidai qu il alast repairant  
Mais moult tost fu arriere repairant  
Et si feri mon frere le uaillant 
Ens el costé d un roit espiel trençant  
ués ci le plaie qui est aparissant . 
Ie ui mon frere caïr de l auferrant  
Et quant le ui  moult oc le cuer dolant . 
Ie demandai cest abé en plorant 
S il m aideroit  il et si moine franc  
Mais il me dist moult bien apertemant 
Que il estoient trestout mese cantant  
Ne me seroit ne tant ne quant edant . 
Quant ie l oï  s en oi le cuer dolant . 
Mes . x . barons alai iou apelant 
Que i amenoie de Bordele le grant  
Demandai lor s il m iroient edant . 
Et il me dissent  li cheualier uaillant  
Qu il m aideroient desc as membres perdant . 
Ie m en tornai coureçous et dolan  
Mi homme uinrent après moi ceuauçant  
Mais ies pasai asés plus d un arpent . 
uin à mon frere qui iut el pré sanglent  
Que de l angoisse s aloit souent pasmant  
Demandai lui  certes tout en plorant  
Se il poroit garir en son uiuant  
Il dist ne sot com lui ert conuenant  
Ie le laissai desour l erbe gisant . 
Après celui alai esperonnant 
Qui uers le bruel s en aloit aproçant 
Et si s aloit moult souent regardant  
Et moult souent s aloit uoir cointoiant . 
Après lui uin moult durement courant  
Moult hautement li alai escriant 
Por coi ot mort mon frere le uaillant  
Et il me dist de moi feroit autant 
Com de mon frere  qui est naurés el flanc . 
Demandai lui d ont il ert  de quel gent  
Et il me dist  d Alemaigne le grant . 
Dist que mes pere  quant il estoit uiuant  
Li ot tolu . iii . castiax moult uaillant  
Ainc n en ot droit en trestot son uiuant  
Et por tel cose il m ala maneçant 
Qu il m ociroit  ia n aroie garant . 
Quant ie l oï  se l alai moult doutant  
Car haubers orent et uers elmes luisant  
Et ie n auoie fors m espée trençant . 
Le mantel pris que i oi au col pendant  
Entor mon brac l alai enuolepant . 
Et il reuint encontre moi poignant  
Si me feri de son espiel trençant 
Que le mantel ala tot pourfendant . 
Diex me sauua  li pere raemant  
Que ne me fist nul mal ne tant ne quant . 
Ie le feri tel cop en trespasant  
Amont  sor l elme qui aloit uerdoiant  
Iel porfendi dessi el pis deuant . 
Le cheual pris  se m alai retornant  
uinc à mon frere  sel mis sor l auferrant  
Après l abé m en uin dont ceuauçant  
Qui m atendoit et aloit regardant  
Tout chou uit il que ie uois acontant . 
Cil dou bruelet furent tot coi estant 
Tant com fui loins une louée grant  
Et après çou ie m alai regardant  
Ses ui uenir le pas et belemant . 
I . en i ot qui uenoit tot deuant  
Le cors celui aportent tot sanglant . 
— Par foi  dist Nales  or sai ge uraiemant 
Que ce sont tout traïtor souduiant . 
— Sire  dist Hues  pour Diu le raemant  
Qu iroie iou toute ior acontant  
I ai mort celui sor mon cors deffendant  
Tesmoing l abé que ie uoi la séant 
Et tous ses hommes que ie trai à garant . 
Car ie sai bien c on le uient aportant  
Et ie ne sai d ont il est  de quel gent . 
Si sui uenus à uo court à garant  
Menés me à droit  empereres uaillant . 
Ie sui uos pers  ce saciés uraiemant  
Cui c aie mort à l espée trençant  
Au iugement de France ie me rant  
Com iugeront Baiuier et Alemant . 
— Hues  dist Karles  séés uous sor ces bans  
Et à mes coupes beués de ce uin blanc . 
Que  par chelui ki espandi son sanc  
Ie ne sai homme qui tant soit or uaillant  
S il uous gaita  que ne face dolant . 
Se iou le tien  si me soit Dix edant  
Ie le ferai morir moult laidemant  
Ardoir  u pendre  u presenter al uant  
Et  foi que doi al urai cors saint uinçant  
Se uous m auiés ochis . i . mien enfant  
Karlot mon fil  que ie paraime tant  
N ariiés garde de ce iour en auant  
Se traïssons ne uous ua encoupant . 
— Sire  dist Hues  . uc . mercis en rant  
Li rois apele Gautier et Engerrant . 
Segnor  dist Karles  entendés mon sanblant  
Alés me querre Karlot molt uistemant  
Et chil respondent   Tot à uostre commant  
Ens la uille entrent  si uont par tot querant  
Et Amauris l aporte mort sanglant . 
Couchié l auoit sour . i . escu luisant  
Pardeuant lui le uenoit aportant . 
A ches paroles c on ua ensi parlant  
Le cors aportent de Karlot [b mort gesant]  
Pleurent et crient et uont grant duel faisant  
Torgent lor puins  lor cauex uont tirant . 
Quant li boriois uont Karlot auisant  
Saciés de uoir moult uont grant duel faisant  
Pleurent ces dames  escuier et sergant  
Tordent lor puins  lor cauex uont tirant  
Trestot regretent Karlot le combatant . 
Desc au palais ne uont resne tirant . 
Karles escoute  s ot le duel mener grant  
Dist à Nalon   I oi nommer mon enfant  
Charles escoute  qui le poil ot fluri  
Et ot mener et le noise et le cri  
Nalon apele  moult belement li dist  
Nales  dist Karles  iou oi nommer mon fil  
Ie cuit c est chil que Huelins ocist  
Por l amor Dieu  c or i alés uéir  
— Moult uolentiers  Nales li respondi . 
En piés se drece  que n i met contredit  
Et auala les degrés marberins  
uint au perron ù estoit Amauris  
Et uoit Karlot en i . escu iesir  
Trestout sanglent et fendu desc ou pis . 
III . fois se pasme par desus le mescin  
Quant se redrece  si ont l enfant saisi  
Et si l en portent sus el palais uotis  
Deuant Karlon  le roi de Saint Denis  
Grant duel demainnent li grant et li petit . 
Atant es uous le cuiuert Amauri  
De l unne part tenoit l escu uautis  
Et d autre part li dus Nales le tint . 
Et Amauris s escria à haus cris  
Drois empereres  li traïtres a dit  
Pour l amor Dieu  receués uostre fil  
L enfant Karlot que uous paramés si  
Karles l entent  tous li sans li fremi  
Son enfant uoit detrencié et ocis  
Sour lui se pasme  ne sai . u . fois u sis . 
Quant se redrece  si s escrie à haus cris  
Sainte Marie  com lait present a chi  
— Sire  dist Nales  pour Dieu de paradis  
Maintenés uous à loi d omme ientil  
Si demandés le cuiuert Amauri  
Pour l amor Dieu  qui ton fil a ocis . 
— Ie li demande  Karlemaines a dit . 
Dist Amauris   Ia le porés oïr  
Cil damoisiax que ie uoi là séir  
Que à ches coupes uoi boire uostre uin  
Si m aït Dix  ton enfant a ochis  
Karles l entent  tos li mua li uis  
Huon esgarde  le damoisel de pris  
Sor une table uoit . i . cotel iesir  
Isnelement à . ii . mains le saisi  
Ia en ferist Huon parmi le pis  
Quant li dus Nales fors des puins li toli . 
Sire  dist il  as tu le sens mari  
T aséuras hui matin le mescin  
Et or le ueus chi d un coutel ferir  
Ce seroit mourdres  si me soit Dix amis  
Grant fu li deus ens el palais luisant . 
Pleurent ces dames  escuier et seriant  
Trestout regretent Karlot le combatant . 
Et li rois Karles ot moult le cuer dolant  
Souuent se pasme desor le pauemant . 
Et li dus Nales le uait araisonnant . 
Sire  fait il  por Dieu onipotant  
Maintenés uous à loi d omme saçant  
Si n alés mie si grant duel demenant  
Çou que uous faites deuroient faire [b enfant] . 
— Nales  dist Karles  i ai moult le cuer dolant 
Quant ie uoi mort celui c amoie tant . 
— Sire  dist Nales  par le cors saint uinçant  
Quant dus Ogiers  qui preus est et uaillant  
uous guerroia et trestoute uo gant  
Mon fil ocist  que ie paramai tant  
Le mesaigier  qui preus ert et uaillant  
En alai iou si fait duel demenant  
Naie  par Dieu  ains m alai confortant . 
Hé  empereres  por Dieu onipotant  
Laisiés le duel  que trop le menés grant . 
Puisqu il est mors  li deus ne ualt noient  
Mais demandés dant Amauri le gant  
Pour l amour Dieu  qui a mort ton enfant . 
— Ie li demanc  dist Karles au cuer franc . 
[b Dist Amauris   Le saurés maintenant] 
Cil damoisiax qui là siet sor cel banc  
Que à ces coupes uoi boire ce uin blanc  
Si m aït Diex  a ocis ton enfant  
Karles l entent  se li mua li sans  
Huon regarde par moult fier maltalent  
Les dens eskigne  les iex ua rouelant . 
Desour le table uoit . i . coutel gisant  
Karles le prent tost et isnelement  
Ia en ferist Huon parmi les flans  
Quant li dus Nales li uait des puins ostant . 
Sire  fait il  aués perdu le sans  
Que uolés faire  pour le cors saint Amant  
Quant Hues uint  en ce palais [blusant] 
uoiant François  l alas aséurant 
Que n aroit garde de nul homme uiuant  
Se tu le fiers de ce coutel trençant  
Che sera murdres  saces tu uraiemant  
Tu en aroies honte et reprouier grant . 
— Nales  dist Karles  i ai moult le cuer dolant 
Quant ie uoi mort tot issi mon enfant  
Quant Hues uoit Karles ua si parlant  
Et que il uoit que fait si lait sanblant  
Saciés de uoir moult s en ua esmaiant . 
Quant uoit que chil que il ocist au branc 
Ert fiex Karlon  l emperere uaillant  
Se il s esmaie ne me uois meruilant . 
Et neporquant se fait il bel sanlant  
Sor ses . ii . pies est salis en estant 
Et s eslonga Karlemaine le franc  
Moult belement le uait araisonnant . 
Drois empereres  dist Hues li uaillant  
Ne m alés mie de coutiax maneçant . 
I ai mort celui que ie uoi là gisant  
Mais  par celui qui espandi son sanc  
Ie nen seuc mot que ce fust uostre enfant  
Se ie séusse  par le cors saint Amant  
Que fust uos fiex chil c ai ocis au branc  
Quidiés que fusse dont issi nonsaçant 
K à uostre cort uenisse pour garant  
Naie  par Dieu  le pere raemant  
Ains m en fuïsse  certes  en Oriant 
K à uostre cort m en uenisse fuiant . 
I ai mort cestui  ce ne uois pas noiant  
Mais ie le fis sor mon cors deffendant . 
Ne m alés mie  sire rois  maneçant  
Por coi iriés bors ne castiax ardant 
Ne poure gent à martire liurant  
ués me ci prest en uo palais luisant . 
Kui c aie mort à l espée trençant  
Au iugement de France ie me rant  
Dient François   Il parole auenant . 
Se riens set dire Amauris sor l enfant  
Si le desraisne tost et isnelemant  
Charles regarde duc Nalon le flori  
Consilliés moi  sire Nales  fait il  
Que dirai iou de mon fil q est ochis  
— Sire  dist Nales  i en sui al cuer maris . 
Pour l amor Dieu  qui onqes ne menti  
Car demandés le cuiuert Amauri  
Pour coi uos fiex  que ie uoi là gesir  
Ala u bos  le blanc hauberc uesti . 
Sainte Marie dame  que queroit il  
— Iel uous dirai  ce respont Amaris  
Et se i en menc  Dix me puist maléir . 
Ersoir  au uespre  quant il fu enseri  
Karlos  uos fiex  à l ostel me requist 
Que iou alaisse en gibier aueuc lui  
Iou i alai  é Diex  si mal le fis  
Ie me doutoie de l Ardenois Tieri  
Par choi alames  les blans haubers uestis  
Sous le bruellet qui siet desos Paris . 
Là en alames iuer et moi et li  
Et si getames nos ostoirs el laris . 
I . en perdimes ersoir à l auesprir  
Hui matinet  quant il fu esclarci  
Hues l aisnés auoit l oisel saisi . 
Karlos  uos fiex  son oisel li requist  
Et li traïtres moult bel li escondi  
Tant estriuerent qu il feri Gerardin . 
Quant le uit Hues  si traist le branc forbi  
Sel pourfendi enfressi que el pis  
Puis s en torna  fuiant pardeuant mi  
Il et ses freres  sor les ceuax de pris . 
Nes poi ataindre  s en fui al cuer maris . 
A ensient a ton enfant ochis  
Et s il ueut dire que iou aie menti  
ués chi mon gage  et ie le uous pleui 
Que c est tout uoirs canque iou ai ci dit . 
— Sainte Marie  dist l abes de Cluigni  
Si grant mençoigne nus hons de car n oï . 
Sour sains iurrai et moine . iiiixx . 
Que c est mençoigne que cis leres a dit 
Et toute fable  sor sains le uous pleuis . 
— Certes  dist Karles  bel tesmoignaige a chi  
Que dites uous  sire quens Amauris  
— Sire  dist il  si me soit Diex aidis  
L abes dira du tout à son deuis  
Mais ne le ruis deuant uous desmentir  
Huon ferai par le geule gehir 
Que c est tout uoirs de canque uous ai dit  
Quant l entent l abes  près n a le sens mari  
U uoit Huon  à escrier li prist  
Hé  que fais tu  dist l abes  biax cousins  
Offre ton gaige  car li drois est à ti  
Et se tu es ne uencus ne maumis  
Et Diex uoloit tel cose consentir  
Et ke ie puisse mais à Cluigni uenir  
Ie batrai tant saint Pierre  qui là gist  
Que de sa fiertre ferai tot l or caïr . 
— Sire  dist Hues  tout à uostre plaisir  
ués chi mon gaige où ie le uous pleuis 
Que c est mençoigne que chis lerres a dit  
Se li ferai par le geule gehir 
Que iou ne seuc quel homme iou ocis  
Ne ne sauoie ke che fust uostre fis . 
— Liurés ostaiges  dist Karles au fier uis  
U autrement uous en serés honnis . 
— Sire  dist Hues  tout à uostre plaisir . 
Certes  ués là mon frere Gerardin  
N ai plus ostaiges en ce palais uotis  
Car iou n i uoi ne parent ne cousin 
Que iou osaisse ne prier ne offrir . 
— Si s aués moi  dist l abes de Cluigni . 
Por uostre amor enterrai autressi  
Et se tu es ne uencus ne maumis  
Et Damediex ueut tel tort consentir  
Honnis soit Karles  li rois de Saint Denis  
S il ne me pent ains qu il soit auespri  
En ma compaigne de moines . iiiixx . 
— Abes  dist Karles  tort aués  par saint Crist . 
Ia Dix ne place  qui ens la crois fu mis  
Que mal uous fache à iour que soie uis  
Mais laisiés nous  s il uous plaist  conuenir . 
Liurés ostaiges  dist Karles  Amauris . 
— Sire  ués là et Rainfroi et Henri  
L uns est mes oncles et l autres mes cosins . 
— Et iou les pren  dist Karles au fier uis  
Par tel conuens con ia porés oïr  
Que  se uous estes ne uencus ne maumis  
Ie les ferai traïner à roncis  
Rainfrois l oï  à Karlon respondi  
Dehait  biau sire  qui enterra ensi  
— Et comment dont  Karlemaines a dit . 
— En non Dieu  sire  sor nos teres tolir  
Dist l empereres   Or soit à uo plaisir  
Mais  par celui qui ens la crois fu mis  
S Amauris est ne uencus ne honnis  
uous ne tenrés plain pié de uo païs  
Ains en serés tost cachié et honni  
Li gage furent otroiié et donné  
Et li ostaige enuers Karlon liuré . 
Ens boins aniaus les fist on enserrer  
Li rois les fist  saciés  moult près garder . 
Baron  dist Karles  or tost  se uous hastés  
Alés en camp  gardés n i arestés  
Car  par celui qui en crois fu penés  
Ains que mes fiex soit en tere boutés 
Ert li uencus pendus et traïnés  
Karles apele duc Nalon le barbé . 
Nales  fait il  enuers moi entendés  
Prendés errant . c . cheualiers armés  
Et uous méismes soiiés bien aprestés  
Si en alés au camp  n i arestés . 
Ces . ii . barons ens el camp en menés  
Et si uous proi que le camp bien gardés  
Que traïsson n i ait ne maluaisté  
Car nel uorroie pour Loon  ma cité  
Qu il i éust traïsson ia pensé . 
— Sire  dist Nales  tot à uo uolenté  
Li dus s arma  qui tant fist à loer  
Le hauberc uest  et a l elme fremé  
Et çainst l espée au senestre costé . 
C . cheualiers fist aueuc lui armer  
Es ceuaus montent qu il ont fait enseler . 
Et li rois Karles a fait son ban crier  
Que s il i a tant hardi ne osé  
[b Tant soit haus hons ne de grant parenté  
Que s il dist mot que à aus puist greuer]  
Qu il li fera tous les menbres coper . 
uers le mostier sont li baron alé  
Por oir messe de . i . saintime abé  
uers le mostier en uont li Franc ourer . 
Ore escoutés de Huon que il fist  
Une grant mine li enfes prendre fist  
Et puis l a fait emplir de paresis . 
Li poure crient clerement  à haus cris  
Cil te garisse qui ens la crois fu mis  
Et il te laist à ioie reuenir  
Messe canta li bons abes Lietris . 
Quant fu cantée  et li mestiers fenis  
Deuant l autel se couça Huelins  
D autre part fu li cuiuers Amauris . 
Entour aus ot grans candeles asis  
Deuant l autel les orent en crois mis . 
Les Amauris ne se porent tenir  
A tere ciient  uoiant tos les marcis  
Mais les Huon se drecierent toudis . 
Dient François   Cil doit estre esbaudis  
Li cans sera et fors et aramis  
Deuant l autel fu Hues en crois mis  
Dieu reclama  le roi de paradis  
Hé  Dix  dist Hues  qui onques ne mentis  
Si uraiement  Sire  com te nasquis 
En Belléem  si com dist li escris  
De le pucele roïne  Ihesu Crist  
Il n i ot feme pour uostre cors tenir  
Fors une dame qui ot moult cler le uis  
Sainte Onnestase ot à non  ce m est uis . 
N ot éu mains depuis qu ele nasqui  
A ses moignons  Dix  fustes recoillis  
Il n i ot autre  ce set on tout de fi . 
Lues que uous tint  miracles i fesis  
Tantost ot mains lons et drois et traitis  
Si biaus c on pot ne penser ne uéir . 
Et des . iii . rois . Sire  fustes [b requis] . 
Li fel Herodes ot moult le cuer mari  
Quant les noueles de uo cors entendi  
Les sergans fist aler par le païs . 
Tous les enfans de . ii . ans et demi  
Can c on en pot trouuer par le païs  
Fist decoler as brans d achier forbis  
Qu il uous cuidoient aueuques çaus mordrir  
Mais tout içou ne poiés consentir . 
XXXII . ans alas par le païs 
O tes apostles sacrés et benéis . 
I . en i ot qui uous haï toudis  
Iudas ot non li traïtres falis  
Si uous uendi  biau Sire  as Iuis  
Et puis si fustes ens en la crois sus mis  
Et de le lance se uous feri Longis . 
Mort recéustes  si com dist li escris  
Che fu por nos  ce ne fu pas por ti  
Nous racastastes des mains à l anemi  
[b Et el sepucre fustes] posés et mis . 
Au tierc iour fustes  Sire  resurexis . 
[b Droit en infer ton chemin acoillis  
Et en getastes uos drus et uos] amis . 
A l Asension fustes esuanuis  
Samb[l]ant de fu lor uint li Sains Espirs . 
Si uraiement com c est uoirs que ie di 
Et que iel croi loiaument sans mentir  
Garis mon cors par le uostre plaisir  
Que iou n i soie matés ne desconfis  
Et puisse ocire le cuiuert maléis  
Si uraiement  biax pere Ihesu Cris  
[b Qu à tort m apele li cuuers Amauris]  
Atant se lieue Hues o le fier uis  
[b Son pis seigna de Dieu de paradis  
Puis] se leua li damoisiaus gentis  
[b Baisa l autel] et s ofrande sus mist . 
[b Tout ausi fist] li cuiuers Amauris . 
[b Ens el moustier] fu aportés li uins  
Là se desiune li gentis Huelins . 
De l autre part se desiune Amauris  
Desus l autel saint Pere  ce m est uis . 
Quant ont mengié asés à lor plaisir  
Du mostier issent anbedoi li marcis . 
Premiers issi li courtois Huelins . 
Souuent reclaime le roi de paradis . 
Après issi li cuiuers Amauris  
Ainc n enclina autel ne crocefis . 
On les ramaine ens el palais uotis . 
Près de Huon li frans abes se tint  
Autressi fist dus Nales li flouris 
Et li haut homme qui furent feruesti . 
De l autre part s en issi Amauris  
Si le conuoie Godefrois et Henris  
Et ses lignaiges dont il estoit ceris  
Qui de Diu soit et de ses sains honnis  
Maint mal ont fait uolentiers  non enuis  
Et traïtour desqes à . xxui . 
El palais uinrent ù furent li marcis  
Li rois les uoit  ses a à raison mis . 
Baron  dist Karles  pour le cor saint Denis  
Alés uous tost armer et feruestir  
Car  par celui qui ens la crois fu mis  
Ains que mes fiex soit en tere enfoïs  
Ert li uencus traïnés par païs  
Et Dix de glore en doinst le droit uenir 
Que li pariures soit hui cest ior honnis . 
— Et Diex le face  li barnages a dit . 
Adont s adoubent et ont lor cors garnis . 
Hues s arma  li damoisiaus de pris  
Cauce unes cauces blances com flor de lis  
Puis uest l auberc que li donna Sewins  
Et çainst l espée dont li brans fu forbis . 
Et d autre part s adouba Amauris . 
Quant sont armé anbedoi li marcis  
Les sains fist on aporter et uenir  
Que li pariures ne puist del ior issir . 
Qui iuerra  li barnages a dit . 
Cil qui apele  ce dient li marchis . 
Dont iuerrai ge  sire  dist Amauris . 
Les sains mist on pardesus . ii . tapis  
Et Amauris s est à genillons mis  
En haut parla si que bien fu oïs  
Entendés moi  franc cheualier de pris  
Ie sui ki iure sor les sains que ués ci  
Sor tous les autres qui sont em paradis  
Que ne me puissent hui en cest ior honnir  
Que bien sot Hues de Bourdele le cit  
Quant il ocist Karlot o le fier uis  
K il estoit fiex l emperéor gentil . 
Par traïsson le tua et mourdri  
A ensiant le tua et ocist  
Par couureture uint fuiant à Paris . 
Ensi le iure par chelui ki me fist  
Sor tous les sains que ci uoi deuant mi  
Se li ferai par le geule gehir  
Ains qu il soit uespres  s ensanble sommes mis  
Que le dansel maluaisement mordri  
S en doit par droit estre à martire mis  
Les sains cuida baisier li Dieu mentis  
Faut lui l alaine  à poi qu il ne caï . 
Nes aproçast pour tout l or d un païs  
Li glous cancele  car il estoit mentis . 
Cis est pariures  ce dient li marcis . 
Auant passa li courtois Huelins  
Par le puing destre le traïtor saisi  
Comme pariures l enleua li marcis  
Deuant les sains à genillons se mist  
En haut parla  si qe bien fu oïs . 
Or m entendés  segnor  dist Huelins  
Ie sui qui iure  sor les sains que uoi chi  
Çou est mençoigne que cis leres a dit . 
Ie ne dic mie que Karlot n aie ochis  
Mais  par celui qui ens la crois fu mis  
Quant iou entrai ens la cort  à Paris  
Ie ne sauoie quel homme auoie ocis  
Qui fu ses peres ne qui l engenui  
Ne si ne seuc que che fust Karlon fis . 
— Certes  dist l abes  uoir sairement a chi  
Hues se dreche  si a les sains saisi  
Si les baisa  uoiant tos les marcis  
Et en après  mist . iiii . mars d or fin  
Asés i fu ki bien les recoilli . 
Dient François   Cil doit estre esbaudis  
Par lui ert  certes  ie quit  li cans conquis  
Li solaus fu à droiture partis  
Dont s escria Karlemaine au fier uis  
Or tost el camp  que n i ait terme mis  
Et ie proi Dieu  le roi de paradis  
Miracles face  que les puisons uéir  
Que li pariures soit hui cest ior honnis . 
— Dieu en souiegne  ce dient li marcis . 
On amena le cheual Huelin  
L enfes i monte  que Ihesus soit amis . 
L estrier li tint li abes de Cluigni  
Maugré Huon  le damoisel gentil  
L uns baise l autre quant uint al departir . 
Diex  qe li abes ploura pour Huelin  
Sire  dist Hues  pour Dieu  priés por mi . 
— Amis  dist l abes  certes et iou l otri  
Cil te conduie qui ens la crois fu mis . 
Si uraiement com ie sai tout de fi 
Que tu n as coupes en çou c on t a sus mis  
Si te gart Dix que n i soies maumis  
Atant s en tourne li enfes Huelins . 
Et li frans abes ne le mist en oubli  
uint au mostier deuant le croucefis  
Deuant l autel s est l abes en crois mis  
Pour Huon proie  que il n i soit maumis . 
Et Huelins et li quens Amauris  
S en uont au camp sor les ceuax de pris . 
Tant les conduist dus Nales  li flouris  
Que au camp uinrent anbedoi li marcis  
N i ot celui tant soit espéuris . 
Et li rois Karles  qui moult fu poestis  
Il et si prince sont as crestiaus asis . 
Delés aus furent et Hainfrois et Henris  
Et d autre part fu l enfes Gerardins  
Cascuns d aus ot aniaus en ses piés mis  
Por le bataille se sont as crestiax mis  
Que il uoloient esgarder et uéir 
Liqués des . ii . i seroit desconfis . 
Hé Dix  que Karles proie pour Amauri  
Et si maudist le courtois Huelin  
Et li baron furent el pré flouri  
Dont les apele Nales o le fier uis  
Segnor  dist il  por Dieu de paradis  
Alés el camp  ia sera miedis . 
Baron  dist Nales  enuers moi entendés  
uoiiés le roi sor les crestiax monté  
Et les barons sor les murs aroutés  
Qui uous esgardent  por Diu  c or uous hastés  
Entrés el camp  de par saint Honnoré  
Et il respondent   A uostre uolenté  
Deuers l entrée sont maintenant torné . 
Si com il durent dedens le camp entrer  
Li empereres commença à crier  
Baron  dist il  faites les retorner  
Ie ueul à aus encore . i . poi parler  
Dont les a on anbe . ii . ramenés  
Deuant le roi en sont uenu ester . 
Baron  dist Karles  faites pais  s entendés  
Ie uous di bien  se me puist Dix saluer  
Ie les uaurai hors de la loi ieter  
En tel maniere que m orés deuiser . 
Hues  dist Karles  très bien uous i gardés  
Car  par celui qui en crois fu penés  
Se uous auiés dant Amauri tué 
S il ne gehist  uo tere perderés  
Que iamais  certes  . i . seul pié n en terrés . 
— Sire  dist Hues  ce seroit cruautés . 
— Par foi  dist Nales  onques mais n oï tel  
Saciés de uoir que uous les sorquerés 
Et tort lor faites  par Diu de maïsté . 
— Certes  dist Karles  et ie n en ferai el  
Ensi ert il  cui qu en doie peser . 
Entendés moi  dist li rois  Amauris  
Tel uous di ge  si me soit Dix amis  
Se uous auiés Huon en camp ocis  
Si m aït Dix  sachiés s il ne gehist  
Mais ne tenrés plain pié de uo païs  
Iamais  nul ior  tant que ie soie uis . 
— Sire  dist Nales  par les sains qe Diex fist  
uous faites tort à ces barons de pris  
Car on uoit bien . i . canpion morir 
Que il ne puet ne parler ne gehir . 
— Ne m en caut  uoir  Karlemaines a dit  
Si m aït Dix  autrement n ira il . 
Mais hastés uous  ce uous requier et pri  
Car moult desir que li cans soit fenis  
Dont les remainnent li cheualier de pris  
Et s aparelent  si ont lour adous pris . 
Hues s acesme  li damoisiax de pris  
A son col pend . i . escu d asur bis  
Puis lace l elme ù l escarbocle sist  
Prist . i espiel au gonfanon porpri . 
Dont s en torna  si a le congié pris 
A ses barons qu il amena o lui . 
Autressi fist li cuiuers Amauris  
U camp entra  quant il fu bien garnis . 
Quant il fu ens  li traïtres faillis  
Il eslaissa le bon ceual de pris  
Au tor françois est moult bel reuertis . 
Grans et gros fu et espès par le pis  
Cheualiers fu coragous et hardis  
Se il ne fust traïtres et mentis  
Ia n i durast Huelins li mescins  
Mais ne croit Diu nient plus c un Sarrasins . 
Après entra Hues o le fier uis  
Simples et cois  mais n ert mie abaubis  
Souuent reclaime le roi de paradis . 
Biax fu li enfes de membres et de uis  
Plus bel enfant n auoit ens el païs . 
Or sont el camp li doi baron entré . 
D une part fu Amauris deuisés  
Grans fu et fors et ricement armés  
De Huon graindres . i . grant pié mesuré  
S ot . l . ans par éaige pasé . 
Et Huelins fu iouenes baceler  
N auoit encore . xxii . ans pasé . 
D autre part fu tous cois  enmi le pré  
Le cief tenoit desous l elme encliné  
Mais iriés fu et hardis et osés  
Souent reclaime Ihesu de maïsté . 
Et li dus Nales s est en haut escriés  
Baron  dist il  por coi uous detriés  
Alés ensanle  de par saint Honneré  
Et ie proi Dieu  le roi de maïsté  
Que li pariures i soit hui uergondés 
Si qe il soit pendus et traïnés . 
Diu en souiegne  ce respont li barnés . 
Dont s eslongierent li campion el pré  
Mien ensiant  . ii . arpens mesuré . 
Hues broça le destrier seiourné  
uers Amauris en uient par grant fierté  
Et cil uers lui  que moult poi l a douté . 
Des roides lances se sont fort encontré 
Sor les escus qui furent painturé  
Desous les boucles les ont frais et troés . 
Les lances rompent  li tronc en sont uolé . 
Car li hauberc furent fort et seré  
Que il n en ont une maille fausé . 
Et neporquant  sont il si encontré  
De pis  de cors  de fors escus bouclé  
Et des poitraus des ceuax seiornés  
Et des uers elmes qui sont à or gesmé . 
Que li clers sans lor sailli par les nés  
Des ciés lor sont li oiel estincelé  
Et de l angoisse les couint à pasmer . 
Rompent les cengles  li arçon sont froué  
Parmi les crupes des ceuaus seiorné 
Sont anbedoi à le tere uersé 
Tant roidement et par si grant fierté 
Li quin des elmes sont enficié el pré  
Et lour talon sont uers le ciel uolé . 
Dient François   Cil doi ont bien iosté . 
Sainte Marie  dame de grant bonté  
Comment a Hues si grant caup enduré  
C est grans meruele cil fel ne l a tué  
Et li baron sont em piés releué . 
Li ceuax Huon uit l Amauri u pré  
Cele part uint  que n a soing d arester . 
Et li ceuaus Amauri le derué 
A moult grant friente uers le Huon mené . 
Mais li Huon n i a preu aresté  
Des piés deuant commença à grater  
De ciaus derriere commence à regeter  
I . si grant caup à l Amauri donné  
Emmi le front l a tant bien asené  
Que il li fist andeus les iex uoler  
Et de la teste le ceruele uerser . 
Et li ceuaus ne pot plus endurer  
Ains caï mors à tere emmi le pré . 
uoi le Amauris  près n a le sens derué  
N ot mais tel duel puis l eure que fu nés . 
Dient François   Il l a bien asené  
Bieles miracles nous a Ihesus mostré . 
Moult liés puet estre Hues li bacelers  
Car par lui ert ichis cans aquités  
Et Amauris ne s i uaut arester  
Au ceual Huon en est tantost alés  
Car il estoit ens u pré arestés . 
Et Amauris trait le branc d achier cler  
uers le ceual en est uenus enflés  
Tout le cuida au branc d achier coper  
Mais li destriers l a moult bien auisé  
Nel connut mie  ie uous di par ureté . 
L un de ses piés a contremont leué  
I . si grant cop a Amauri donné  
Parmi l auberc qu il auoit endossé  
Que . ii . des costes li a el cors froué . 
De la dolor ciet à tere pasmés  
Mais il saut sus  quant li max fu pasés  
Car moult redoute Huon  le bel armé . 
Dient François   Cil a mal oiselé  
Mix li uenist tous cois auoir esté  
Et quant uit Hues qu il est si atornés  
El cuer en a grant ioie demené . 
Grant oirre en uint enuers le pariuré  
Et tint tout nu le bon branc aceré  
Dont ot ochis Karlot le mal sené . 
Amont sor l elme quide Amauri fraper  
Mais li traïtres a l escu haut leué  
Et Huelins l a deseure asené 
Si qu il li a en . ii . moitiés copé . 
Par desus l elme est li cos deualés  
Pieres et flors en a ius deualé  
Mais il estoit de fort achier tempré  
Ne l empira un denier monéé . 
Quant le uit Hues  le cuer en ot iré . 
Et Amauris cuida le sens deruer 
Por le ceual que si mal l a mené  
Et pour le caup Huon le baceler . 
Il trait le branc  contremont l a leué  
Après l enfant l a fierement ieté . 
Hues le uoit  s a le branc redouté  
Moult le redoute li gentis baceler 
K Amauris fu parcréus et maullés . 
Il tint l escu que d or estoit bendés  
Contre le cop l a li enfes ieté . 
Et li traïtres l a deseure frapé  
Par moult grant ire  car le cuer ot enflé . 
Grant cop li donne li traïtres proués 
Que . i . cantel en a ius fait uoler  
Les rices pieres en a fait esgruner  
Et le uert elme a . i . petit quassé . 
Le blance coiffe n a il point adesé  
Mais le uallet a trestot estonné . 
Quant ce uoit Hues  s a Ihesu reclamé  
Hé Dix  dist Hues  par uo sainte bonté  
Gardés mon cors que n i soie afolés  
Moi et m onnor  s il est uo uolentés  
A icest mot  est l enfes retornés . 
Il tint l espée dont li puins fu dorés  
L escu embrace et a auant pasé  
uers Amauri a ruiste cop donné  
Desur l escu l a Hues asené  
Ne li ualut . i . denier monnéé . 
Pieres et flors en a ius crauenté  
Deseur le coiffe est li brans arestés . 
L aciers fu listes et li fers escaufés  
Et li haubers fu tenans et sierrés  
Ne l empira uaillant . i . ail pelé . 
Par deuers destre est li brans retornés  
Deseur l espaule  puis est ius deualés . 
Ens el costé l a moult bien asené  
Le hauberc trence  l auqueton a copé  
Dedens le car est li bons brans entrés  
Bien plainne paume l a ens el bu nauré . 
Li glous guenci qui le caup a douté . 
Se bien l éust ataint du branc letré  
Ia l éust mort et à se fin mené . 
Et Huelins li a haut escrié  
Traïtres  leres  deçà uous ai tasté  
Chi uoi uo sanc desus l erbe couler . 
Si m aït Dix  quant uous m escaperés  
Ie uous ferai ançois le cuer iré  
N i uorriés estre pour Loon la chité  
A icest mot  a l escu acolé  
uers Huon uient  le nu branc entesé  
Amont sor l elme li a grant cop donné  
Pieres et flors en a ius crauenté . 
Desour le coiffe est li brans arestés  
Le coiffe trence du blanc hauberc safré  
Le hiaume fent  s a le cercle copé  
Le bacinet a par desus outré . 
Diex le gari qu en car ne l a nauré  
L espée tourne uers le destre costé  
Se chou ne fust  son tans éust usé . 
Li caus auale par moult grant cruauté  
Que . i . des pans du hauberc a copé . 
Desour le hanke a Huon asené  
Les arméures l ont moult petit tensé  
Ne li ualurent . i . blanc pain buleté  
Une tel pice de le car a osté 
C on en péust . i . oisel sooler . 
Par tel maniere est li caus deualés 
Deseur la gambe que le car a copé  
Diex le gari qe ne l a afolé . 
Et nepourquant l a si bien asené 
Que l esperon par derriere a osté  
Ens la tere est li brans d achier colés  
Mien ensient  . i . grant pié mesuré . 
Cil le rasace qui moult ot de fierté  
Mais Huelins est tant fort estoné 
Que de l angoisse l[e] conuint canceler 
uausist u nom  s agenoilla u pré  
Pour . i . petit n est à tere uersés . 
I . escuier fu iluec arestés  
A l abé fu  s a le cop regardé . 
Quant uoit Huon qu il ert si mal mené  
Isnelement en uint à dant abé  
Ens el mostier par de deuant l autel  
A haute uois commença à crier  
Sire  dist il  pour Dieu de maïsté  
Pour Huelin proiés se uous uolés  
Que poi en faut que n est à fm alés  
Quant l entent l abes  le cuer en ot iré  
Dieu reclama et la soie bonté . 
urais Dix  dist l abes  qu el ciel estes formé  
Homme fesistes por le pule peupler  
Adan fesis  ce dient clerc letré  
Et de sa coste éus Euain fourmé  
Sa moilliers fu  mais poi uous ot douté . 
Tu lor donnas paradis à garder  
Trestous uos biens lor fu abandonnés  
Sans plus . i . fruis  cil lor fu deuéés  
Eue en menga  ce fu par le maufé  
Et puis en fist Adan le col paser . 
Quant il parçut qu il estoit enganés  
Tantost se uaut ocire et estranler  
Tu nel uausis  biau Sire  endurer  
Ains le fesis çà desous aualer . 
Quant uinrent ius  ses couint labourer  
Bien . cm . ans fu li siecles dannés . 
Dont  ne morut nus clers  tant fust letrés  
Ne nus sains hons  tant éust de bonté  
Que en infer n alast tos despenés  
Car il estoit ensi uo uolentés . 
Et paradis estoit clos et sierés . 
Plus nel uausistes soufrir ne endurer  
Ains uous uenistes ens la uierge aonbrer  
Puis uos porta . ix . mois en ses costés  
De li nasquites à saint ior de Noel . 
Dont aparut l estoile et li clartés  
Et li . iii . roi uinrent de lor regné  
Et uous requisent por uo cors honnorer . 
Or et encens et mirre orent porté  
Present uous fisent  Sire  par uerité . 
Li fel Erodes uous cuida decoler  
Bien uous séustes  Sire  de lui garder  
Car de ses mains fustes tost deliurés . 
Droit en Egite fu uos cemins tornés  
Et li traïtres ot moult le cuer iré  
Tous les enfans fist saisir et combrer  
Çaus de . ii . ans  se les fist decoler  
Qu il uous cuidoit ocire et afoler  
Mais n ot pooir  Sire  de uous greuer . 
XXXII . ans alas par le regné  
Por pecéours à te loi atorner  
O tes apostles qui fisent à loer . 
I . en i ot qui ne uous pot amer  
Iudas ot nom  moult fu maléurés  
Il uous uendi as deniers monéés  
Trente sans plus  por tant fustes donnés  
Ains tés acas ne fu por tant donnés . 
A le maison Simon fus ostelés  
La Maselainne uous i uint reuider  
Et à uos piés deuant uous encliner  
Tant i plora qu ele les ot laués  
De ses caueus torquiés et essués . 
Là fustes pris et saisis et menés  
Et à l estake loiiés et acouplés  
Et descorgiés et ferus et frapés  
Et puis en fustes desloiiés et ostés  
Et ens le crois pendus et enclinés  
Li fel Longis uous perça les costés  
Si c à ses puins en courut li sans clers  
Il n ot uéu en trestous ses aés  
Droit à ses iex le mist sans arester  
Tu li rendis  biaus dous Sire  clarté . 
Quant il uous uit  merci prist à crier  
Tu li éus erroment pardonné 
Tous ses meffais  can qu il ot meserré . 
En Gorgatas corut uos sans tous clers  
Pieres fendirent  nel porent endurer  
El temple fu la dolours  Sire  tés 
Rompi la toile  uoiant tot le barné  
Et li oisel laissierent lor uoler  
Et li poison laissierent lor noer . 
Iluec auoit un cheualiers membré  
Iosep ot non  moult fu bons éurés  
uII . ans serui Pilate en son ostel . 
Tous ses seruices li fu quites clamés  
Mais que [bfuissiés] ius de le crois ostés  
Cil l otria uolentiers et de gré . 
Lors fustes  Sire  hors de le crois ostés  
Nicodemus ala les claus oster . 
Dont fustes  Sire  el sepucre posés  
Et au tierc ior fustes resusités . 
Droit à infer fu uos cemins tornés  
Si en getastes tos uos amis priués  
Qui t ot serui  bien fu guerredonné . 
Et puis es cieus  Sire  fustes montés 
A [bun] haut iour que on doit celebrer  
L Asension si le doit on nonmer . 
Tout ti apostle furent desconforté  
Mais à cort terme les uenis reuider . 
A Pentecouste  ce dient clerc letré  
Sanblant à fu les uenis reuider  
Del Saint Espir les uaus enluminer . 
urais Dix  dist l abes  par uo sainte bonté  
Si uraiement com çou est uerités 
Qe iou ai chi et dit et aconté  
Et ie le croi en fine loiauté  
S onqes fis cose qui uous uenist à gré  
Très puis que fui par dedens l ordre entrés  
En nuis uillier et ens lons iors iuner  
En uestir haire et en messe canter  
Si aidiés hui Huon le baceler 
Que il n i soit ochis ne afolés  
Et qe il puist Amauri conquester  
L abes Lietris a s orisson feni  
Hé  Dix  dist il  qui onques ne menti  
Aidiés Huon  le damoisel de pris  
S onqes fis cose qui en gré uous uenist . 
Depuis cele eure  Sire  que me rendi  
LX . ans [ba]  ie croi  tous aconplis  
Ains nule riens que ie poi n i mesfis 
Que ne m en soie aquités enuers ti  
Canque i ai fait de bien puis que nasqui  
En iours iuner et en haire uestir  
En tous les biens que i ai fait desques ci  
Si me soit hui  biaus dos peres  meri . 
Anchois clain cuite me part de paradis  
Mais que de mort soit cuites Huelins  
Adont se lieue li frans abes gentis  
L autel baisa  el retorner s est mis . 
Et Hues fu enmi le camp flouri  
Forment estoit naurés et mal baillis . 
Pour . i . petit li cuers ne li menti  
Mais li uertus de Diu de paradis  
Et les paroles c ot dit l abes ientis  
Ont si Huon en sa uertu remis 
Que il dolor ne nul mal ne senti . 
De l autre part uit ester Amauri  
Cele part uint  son escu auant mis  
L espée nue  dont li brans fu forbis . 
En haut le lieue li damoisiax de pris  
Ensement fist qu il le uosist ferir 
Par desus l elme ù l escarbocle sist . 
Quant Amauris perçut le cop uenir  
L escu hauça  si l a encontre mis . 
De l escremie sot Hues al fier uis  
Sen caup retraist  ains garde ne s en prist  
Desus l escu consieui Amauri  
Entre la guice et le main dont le tint  
Parmi le keute si grant cop le feri 
Qu escu et brac fait uoler ens l erbi . 
Quant li traïtres si fait cop a senti  
Tel brait ieta Karlemaines l oii . 
Quant le uoit Hues  moult ioians en deuint  
A haute uois à escrier le prist  
Traïtres  leres  or uous ai ge senti  
Se m aït Dix  quant partirés de mi  
Iamais nus hons n ert par uo cors traïs . 
— Hé  Hues sire  çou a dit Amauris  
Por l amor Diu  aiiés de moi merci . 
Bien ai ma mort  si m aït Dix  porquis  
Car ie menai Karlot el gaut foilli  
Par moi fu il detrenciés et ochis  
Et se ne fusse hui en cest ior conquis  
Ains . i . an fust Karlemaines mordris  
Mais or uoi bien que ie sui mal baillis  
Hé  sire Diex  qui onqes ne menti  
Por coi n a Karles issi fais mos oïs  
Et li dus Nales  et li autre marcis  
Trop furent loing  ne le porent oïr  
Nus ne l oï  fors Hues li gentis . 
Dont le rapele li cuiuers Amauris  
Hé  gentis hons  et car pensés de mi  
Et c or te prenge et manaide et merchi  
Au roi Karlon  se toi plaist  me rent uif . 
Tant proieront li haut homme ientil  
Et mi parent et trestout mi ami  
Et  aueuc çou qu il proieront por mi  
Li donrai tant et argent et or fin 
Que l empereres ara de moi merci . 
Portiers serai de son palais uotis  
Car iamais ior ne ruis tere tenir . 
Ber  pren m espée  si le uien recoillir  
Et respont Hues   Tot à uostre plaisir  
Auant passa por le branc recoillir  
Car il cuida que il uoir li desist . 
Il tent le main  li damoisiax de pris  
Et li traïtres sor le brac le feri 
Que . iiicc mailles du hauberc li ronpi  
Por . i . petit que le brac ne perdi  
Mais Damedix le uallet garandi . 
Quant ce uit Hues  tous li sans li fremi  
A haute uois à escrier se prist  
Traïtres  leres  çou a dit Huelins  
uous ne poés uo maluaisté couurir  
Mais  par celui qui ens la crois fu mis  
uous n i arés mais eure de respit  
Dont passe auant  tout nu le branc fourbi  
I . si grant cop a feru Amauri  
Sous les espaulles  desous l elme flori  
Le teste fist uoler [bens] el larris . 
Hues le uoit  mais ce fu sans iehir  
Or n est il lange ne bouche ki desist 
Le grant dolour que Hues en souffri . 
Il pase auant  li damoisiax de pris  
Si prist le teste dou cuiuert Amauri  
A son ceual isnelement guenci  
Ens en l arçon tout maintenant sali . 
U uoit Nalon  moult belement li dist  
Frans hons  dist il  conduisié me à Paris  
Car ie me douc  par Dieu de paradis  
Et dist dus Nales   N i arés mal sans mi  
Mes cousins estes  bien uous tieng à ami . 
— Sire  dist Hues  Dix le uous puist merir  
Dont s en tornerent ensanble li marcis  
Huon en mainent au roi de Saint Denis  
Dedens le camp laissent coi Amauri  
Fors que la teste que Hues auoit pris . 
Que il emporte à le cort  à Paris . 
Deuant Karlon est uenus Huelins  
Droit el palais ù il estoit asis . 
Li rois le uoit  li sans li est boulis . 
Et Huelins moult belement li dist  
Sire  dist il  entendés enuers mi  
ués chi le teste le cuiuert Amauri . 
I ai ma bataille aquité  Diu merchi  
Or me rendés me tere  ie uous pri . 
— uasal  dist Karles  ne l arés mie ensi  
Li rois apele duc Nalon  le flori  
Gentis hons sire  entendés enuers mi  
Por l amor Diu  est li murdres iehis  
— Sire  dist Nales  ie ne l ai mie oï  
Trop se hasta li uasaus Huelins  
Se ne li lut ne parler ne gehir  
Charles l entent  moult en fu asouplis  
Huon apiele  à escrier se prist  
Hues  dist Karles  Diex a tort consenti  
Ie connois tant le cortois Amauri 
Que  s il éust le traïsson basti  
Si m aït Dix  il l éust tost iehi . 
De douce France à tos iors es banis  
Ne reua mie à Bordele la cit  
Car  par celui qui ens la crois fu mis  
Se ie t i truis tant que ie soie uis  
Ie te ferai de male mort morir . 
— Sire  dist Hues  que çou est c aués dit  
Et ne me sui ge bien aquités uers ti  
Ne me fai tor  por Diu qui ne menti  
Mais rendés moi me tere et mon païs . 
— Hues  dist Karles  en pardon l aués dit  
Car  par le foi que ie doi Ihesu Crist  
Iamais nul iour  tant con ie soie uis  
uous ne tenrés plain pié de uo païs . 
— Sire  dist Hues  certes  che poise mi . 
Segnor baron  por Diu qui ne menti  
Parlés au roi  qui estes si ami  
Et si proiiés qu il ait pitié de mi  
Ia sui iou pers de France et du païs  
Et uos compains doi estre et uos amis  
Dont se leua dus Nales al fier uis  
Li . xi . per se lieuent aueuc lui  
Deuant le roi se sont à genous mis  
Et trestout proient au roi por Huelin . 
Baron  dist Karles  par le cors saint Denis  
Estre i porés desc au ior du iuis  
N arai de lui manaide ne merci  
Mais traiiés uous  pour Diu  en sus de mi  
Li baron l oent  tot en sont esbahi  
Il se drecierent et sont alé séir . 
Mais li dus Nales à escrier se prist  
Hé  empereres  as tu le sens mari  
Porcoi pers tu te part de paradis  
En uielle loi  en nouele est escrit 
Qui desirete droit oir de son païs  
Il en pert Dieu  saciés le tot de fi . 
— Nales  dist Karles  ore oiiés . i . petit  
Quant il alerent el camp  el pré flori  
Si lor dis iou  uoiant tos les marcis  
Liqués qui fust detrenciés et ocis  
Se par celui n ert li murdres iehis  
Chil qui l aroit detrencié et ocis 
Il ne tenroit plain pié de son païs . 
Tant connois bien le courtois Amaurri 
Que  s il éust le traïsson basti  
Si m aït Dix  que il l éust gehi  
Mais or uoi bien Dix a tort consenti . 
Por nient en proient li haut homme gentil  
Que iamais ior  tant con ie soie uis  
Il ne tenra plain pié de son païs . 
— Sire  dist Hues  tort aués  par saint Crist . 
Hé  empereres  gentis hom poestis  
Encor uous proi c aiiés de moi merchi  
Et dist li rois   Lai ester  faus naïs  
Ie te hac tant que ne te puis uéir  
uuide ma cort  fui t ent de deuant mi  
Ne te puis mais ne amer ne cerir . 
— Sire  dist Hues  certes  ce poise mi . 
— Drois empereres  dist Nales li gentis  
Si m aït Diex  encor parrai à ti  
Porpense toi  pour Dieu de paradis  
Quant les noueles iront par le païs 
Qu ensi arés ce damoisel honni 
Et de se tere cachié et deserti  
Que diront tout li haut homme ientil  
uos iugemens n ert mais en France oïs  
Tout diront mais  li grant et li petit  
Qu en uo uiellece estes tous rasotis . 
Encor uous proi  por Dieu qui ne menti  
De lui uous prenge et manaide et merchi . 
— Nales  dist Karles  par les sains que Dix fist  
Laissiés ester  iel uous requier et pri  
Car se tout chil qui el monde sont uif 
Si me priaissent trestout por Huelin  
Nen ferai iou por homme qui soit uis . 
— Sire  dist Nales  certes ce poise mi . 
— Baron  dist Karles  certes  grant tort aués  
Que de Huon tant forment m apresés 
Que iou li renge toutes ses iretés . 
Sainte Marie  que ne uous porpensés  
Pasques uenront et aueuqes estés  
Que li drois oirs de Bordiax la cité 
Seruir me doit à me cort  au disner  
Comment porai ie le glouton esgarder 
Qui mon fil a ochis et afiné  
— Sire  dist Hues  puisqe tant me haés  
Ie maing moult loins de Paris le cité  
Se il uous plaist  me tere me rendés  
Et ie claim cuite le fief de uo cité  
Mais que mon frere Gerardin le donnés  
Et dist li rois   Pour noient em parlés  
Que  par celui qui en crois fu penés  
Iamais nul ior  tant que puisse durer  
uous ne tenrés plain pié de uo regné . 
— Sire  dist Hues  tant sui ge plus iré  
Nales l entent  si fu tous abosmés  
Où uoit le roi  se l en a apielé  
Sire  fait il  dites por l amor Dé  
De Huelin  dites  ferés uous el  
— Naie  dist Karles  se me puist Dix saluer . 
— Ce poise moi  dist Nales  en non Dé  
Li dus apele tos les pers de l ostel  
Segnor  dist il  or tost  se uous leués  
Laisons Karlon qui tous est rasotés  
Car  puis cele eure que Damedix fu nés  
N oï nus homme de si grant tort parler 
Con il fait hui Huon le baceler . 
Ens [ben] sa cort ne doit nus plus ester  
Si m aït Dix  n i quier plus demourer  
Que autretant nous en pent sor le nés  
[bSe l uns de nous auoit ensi] erré . 
Trestout ensi seriés desireté  
Que il de uous nen aueroit pité  
Quant desirete ensi . i . de uos pers  
Et ne le ueut par iugement mener  
Li per se lieuent  issu sont de l ostel  
Et li dus Nales s en est aueuc alés . 
Et li rois Karles est iluec demourés  
Et n ot o lui for iouenes baceler . 
Quant il le uoit  moult en est abosmés  
Hé  las  dist Karles  cou ie sui mal menés  
Mes fiex est mors  dont ie sui moult irés  
Et aueuc çou perderai mon barné  
Se chil s en uont que de ci sont torné  
Il me conuient faire lor uolenté  
Dont commença rois Karles à plourer  
Ses cors méismes est après aus alés  
U qu il les uoit se les a apelés  
Baron  dist il  por Diu  or retornés  
Et iou ferai çou que uous requerés  
Car ie uoi bien uous me periuerrés . 
Se iou l auoie . lx . fois iuré  
Si m estuet faire le uostre uolenté  
Li baron l oent  arrier sont retorné 
Ens el palais  que n i ont aresté . 
Li rois s asist el faudestuef doré  
Huon apiele  le uaillant baceler . 
On li amaine  cele part est alés  
A genillons  uoiant tot le barné  
Se mist li enfes  par grant humilité . 
Li rois l apele  con ia oïr porés  
Hues  dist il  enuers moi entendés  
uous uolés uous enuers moi acorder  
— Certes  dist Hues  i en ai grant uolenté  
Car n est trauax que on puist endurer  
Paine  n ahan  se me puist Dix saluer  
Que iou ne face tout à uo uolenté  
uoire en infer  se g i pooie aler  
Iroie iou por à uous acorder . 
— Certes  dist Karles  en pieur lieu irés 
Que en infer as diasbles parler  
Car en tel lieu uous conuenra aler  
Se uous uolés enuers moi acorder  
Xu . mesaiges i ai ge fait aler  
Ie n en ui onques . i . tot seul retorner . 
Çou est tout droit outre la roge mer  
En Babilone  la mirable chité . 
Là te conuient mon mesaige porter  
Au roi Gaudise te conuenra parler . 
Se tu pues faire çou que m oras conter  
Et tu pues mais en France retorner  
Ne serés pas enuers moi pariurés . 
Quant uous serés outre la rouge mer  
Et uous uenrés ens la bonne chité  
Il uous conuient et pleuir et iurer 
Tant atendrés ù palais à entrer 
Que l amirés ert asis au disner . 
Et après çou  el palais monterés 
Si faitement con uous dire m orrés  
L auberc uestu  lacié l elme iesmé  
L espée nue uous conuenra porter  
Et le premier c au mengier trouerés  
Ia n ert tant frans ne si emparentés 
Que  tout errant  le cief ne li copés . 
Et après çou te conuenra faire el  
Une fille a Gaudise l amirés  
C est Esclarmonde qui tant a de biautés  
Il uous conuient pleuir et afier  
Que  uoiant tous  . iii . fois le baiserés  
Et après chou men mesaige dirés 
A l amiral  uoiant tot son barné . 
De moie part l amiral rouuerés 
Que il m enuoit . m . espreuiers mués  
M . ours  . m . uiautres très bien encaenés  
Et . m . uallés  tous iouenes bacelers  
Et . m . puceles qui aient grant biautés  
Et de sa barbe les blans grenons mellés  
Et de sa geule . iiii . dens maiselers  
Dient François   uous le uolés tuer  
— Par Dieu  dist Karles  uous dites uerité  
Mais s il [ne] puet . iiii . dens raporter  
Et le grant barbe Gaudise l amiré  
Et faire bien créaule en mon ostel 
Que il li ait de la geule gietés  
Mais ne retourt en France le regné  
Car iel feroie à fourqes encruer . 
— Sire  dist Hues  uolés uous plus conter  
Et iou ferai canqe deuiserés  
A mon pooir  si me puist Dix saluer . 
— Hues  dist Karles  encore m entendés  
Se Diex ce donne c ariere retornés  
Et qe puissiés repairier d outre mer  
Ne reua pas à Bordiaus la cité  
N à Gironuille que sour le roce pert  
N aies ançois à me bouce parlé  
Ie le uous di  très bien uous i gardés . 
Se t i trouoie  si me puist Dix saluer  
Ie te feroie et pendre et traïner 
Sans iugement de nul homme carnel  
De chou t estuet bons ostaiges liurer . 
— Sire  dist Hues  uolentiers  en non Dé  
X . cheualiers l en a Hues liuré . 
Dont apela Hues Karlon le ber . 
Sire  dist l enfes  or me faites bonté  
Les cheualiers que i ai chi amené  
S il uous plaist  sire  uous [les me] presteré 
Desc au Sepucre  s il est uos uolentés . 
— uoire  dist Karles  desc  à le rouge mer  
S il tant uous aiment qu il i ueulent aler  
Mais par deçà les conuint demourer . 
— Sire  dist l enfes  Dix uous en sace gré  
Adont fist Hues le sien oirre aprester  
Ses compaignons ricement atorner  
Mais n ot congié deuers Bourdiax aler  
A la ducoise qui l ot nouri souef  
Puis ne le uit en trestout son aé . 
Li rois rendi Gerart ses iretés  
Toute le tere que Hues dut garder  
Que il le tiegne en fine loiauté 
Desc  à cele eure que Huelins li ber 
Iert retornés d outre le rouge mer . 
I . cheualiers qui de Cartres fu nés  
(Cousins estoit Huon le baceler  
Haus hons estoit  grant tere ot à garder  
En son droit non fu Guichars apelés) 
uint à Huon  se l ala acoler . 
Biax niés  dist il  si me puist Dix saluer  
Aueuc uo cors ie m en uorai aler . 
— Sire  dist Hues  Diex uous en sace gré  
Dont s en torna  s a congié demandé  
XI . barons en a o lui menés . 
Il fu dousimes  or le puist Dix saluer  
Or et argent orent à grant plenté . 
Que li dus Nales lor a fait presenter . 
Tout droit uers Romme ont lor cemin torné . 
Dont le conuoie de France li barnés  
Gerars ses freres  et Nales li barbés . 
Diex  que li abes l a souuent acolé  
II . iors entiers sont aueuc lui alé  
Et au tierc ior sont de lui deseuré . 
Diex  que dus Nales a grant duel demené  
Et li frans abes a tenrement ploré . 
Hé Diex  que Hues a souuent sospiré  
Son frere baise quant uint au deseurer  
Et Gerars lui  en autel loiauté 
Con fist Iudas qui traï Damedé  
Car  puis cele eure que Ihesu Cris fu nés  
N oï nus hons de tel frere parler  
De tant maluais ne de tant traïtel . 
Aussi fais fu con Kaïns li derués  
Que li siens frere mordri par maluaisté . 
Si fist Gerars  ensi con uous orrés  
Huon traï ens le fin  sans douter  
Por le grant tere que il ot golousé . 
Au departir  ont anbedoi ploré  
Hues li rueue se mere saluer 
Et se li proie du païs bien garder . 
Dist Gerars   Sire  à uostre uolenté  
Droit à Bordele en est Gerars alés  
Sa mere trouue et se li a conté 
Con faitement Hues auoit ouuré  
Conment il ot Karlot el bruel tué 
Et ens la court de bataille apelé  
Con il ocist Amauri de uiesmés  
Et comment Karles l auoit desireté  
Et or l estuet en Babilone aler  
Au roi Gaudise  outre le roge mer . 
Le dame l ot  si commence à plorer  
Tel duel demainne  nus nel puet acesser . 
II . ans en gut  ainc ne s en pot leuer  
Souuent regrete Huon le baceler . 
Tant a langi que il uint Diu à gré 
Qu il li conuint de cest siecle finer . 
Dont ot Gerars toutes ses iretés . 
Tout droit en France uait son fief releuer  
Hommage fist à Karlon le menbré  
Et si uaut estre de douce France pers  
Ou lieu Huon qui s en estoit alés . 
Mais li dus Nales ne le uot pas gréer  
Onqes nel uaut soufrir ne endurer . 
Gerars reuint arriere en son rené  
Lues qu il i uint si se uaut marier . 
Il uaut le fille d un mauuais traïtel 
Qui estoit dus  grant tere ot à garder  
Sesile tint  Gibouars fu nommés . 
Et chil Gerars fu plains de cruauté  
Les rices hommes de Bordiax le cité  
Et les barons que il deuoit garder  
Deniers lour taut et auoir à plenté  
Les orfenins faisoit desireter . 
Les ueues dames lor rentes recoper . 
Moult le maudient li homme du rené  
Souuent regretent Huon le baceler . 
Or uous lairai de Gerardin ester  
Quant tans en ert  bien sarai retorner . 
Si uous dirai de Huon le menbré  
Le millor homme c on péust demander  
Qui s en aloit uers Romme le cité  
Guichart o lui et ses autres barné . 
De lor iornées ne uous sai deuiser  
Mais il ont tant esploitié et erré 
Qu il sont uenu à Romme le chité . 
Cele nuit sont herbegié à l ostel  
Moult furent bien serui et honneré . 
Et l endemain  quant il fu aiorné  
Li enfes Hues est par matin leués  
Il et si homme sont très bien atorné . 
[bDroit] au mostier Saint Piere en sont alé 
Li apostoles faisoit messe canter  
Hues l escoute et se gent autretel . 
Quant dite fu et li mestiers finés  
Et l apostoles est du mostier tornés . 
Hues li est à son encontre alés  
Il le salue de Dieu de maïsté . 
Sire  dist Hues  Dix qui tot puet saluer  
Il uous soustiegne en bien et en santé  
Dist l apostoles   Dix te croisse bonté  
D ont es tu  frere  et de quel parenté  
— Sire  dist Hues  uolentiers le sarés  
Ie sui tot droit de Bordiax le cité  
Fieus fui Sewin que Diex face pité  
Car il est mors  s en ai mon cuer iré  
Quant l apostoles oï Huon parler  
Que il fu fieus Sewin o le uis cler  
Isnelement le courut acoler  
Biax niés  dist il  tu soies bien troués  
Por l amor Dieu  et où dois tu aler  
— Sire  dist Hues  ie le dirai asés  
Mais ançois ueul à uostre cors parler 
Priuéement  moi et uous  per à per  
Dist l apostoles   A uostre uolenté  
De l une part s asist lés . i . piler  
Et Hues est delés lui acoutés . 
A lui s est lues li enfes confesés  
Tout li iehi  n i laissa que conter . 
Quant il ot dit çou qui li uint à gré  
Sire  dist Hues  por Dieu ore escoutés  
Ie uous dirai conment iou ai ouuré  
Se il uous plaist  et où ie doi aler . 
L autrier estoie à Bordiax la cité  
Li rois de France me fist par briés mander . 
I aloie en France por mon fief releuer  
Desous Paris  à . i . bruelet ramé  
Là me gaita Amauri de uiesmés  
S i fu Karlos  qui fiex Karlemaine ert . 
Iou et mes freres ceuauciens tot soé  
Quant nous quidames outre le bruel paser  
Là nous sailli Karlos li desfaé 
Trestout deuant  moult ricement armé  
Si enuoiai mon frere à lui parler . 
Ains n en soc mot  se me puist Dix saluer  
Si ui gesir mon frere enmi le pré  
Saciés de uoir moult oc le cuer iré . 
Auant pasai  tot nu le branc letré  
Que celeroie  par Dieu de maïsté  
I ocis Karlot  qui fix Karlemaine ert . 
Ie nen seuc mot qu il l éust engerré . 
A cort alai por le mien cors tenser  
Mais après moi fu li cors aportés . 
Iluec fui iou de traïsson retés 
Et de bataille eroment apielés  
Si m apela Amauris de uiesmés . 
Ie le uenqui en bataille canpel  
Et sour çou m a Karles desire[té] 
Qu il ne gehi le grande maluaisté  
Et si m e[s]tuet en Babilone aler 
Au roi Gaudise . i . mesaige conter . 
Sire  por Dieu  uous pri que m asolés  
Dist l apostoles   Hues  or m entendés  
Ia penitance de moi n enporterés 
S ançois n aués toute haïne osté  
Si uous commant maintenant pardonner 
Toute rancunne à Karlon le membré  
Et à tous chiaus qui à lui t ont greué  
U autrement ia asaus n i serés  
Ne penitance de moi n enporterés . 
— Sire  dist Hues  se me puist Dix saluer  
Ie lour pardoins de bonne uolenté  
Dist l apostoles   Gentis estes et ber . 
Or uous dirai que uous i conquestés  
Tous aussi cuites de moi departirés 
Con fist Marie Madelainne al uis cler  
Quant se parti de deuant Damedé  
Quant ele uint deuant ses piés plorer . 
Ia penitance par mon cief nen ferés 
Por nule riens que uous m aiés conté . 
— Sire  dist Hues  Dix uous en sace gré  
Dist l apostoles   Biax niés  or m entendés  
Droit à Brandis  ie uous di  en irés  
Là trouuerés Garin de Saint Omer  
Ses cousins estes et li miens  en non Dé  
Si uous fera amistié et bonté . 
Maronniers est  le port a à garder . 
Ie uous ferai boinnes letres donner 
Que li ferés de par moi presenter  
Et si uous pri  pour Dieu de maïsté  
Plus de . c . fois se le me salués . 
Bien sai de uoir quant serés rauisés  
De uous fera grant ioie demener  
Son capelain a errant apelé  
Et se li fait escrire et séeler 
Que chil dansiax que tant a de bonté  
Que il fu fiex Sewin o le uis cler  
Huelins est par droit nom apelés  
Et se li mande  en fine loiauté . 
Qu il face autant du cors le baceler 
Comme de lui  se là ert arestés  
Et li aït qu il soit outre pasés . 
Quant cil ot fait çou qu il ot deuisé  
Clore le fist et très bien séeler . 
Hues  dist il  ces letres porterés 
Droit à Garin  si le me salués . 
Maronniers est  si doit le port garder  
Aidera uous tant que [b serés] pasés  
De mon auoir prendés  se uous uolés . 
— Sire  dist Hues  nous en auons asés  
Nous en irons  à Ihesu demorés  
Dist l apostoles   Biax dos niés  non ferés  
Desc à demain aueuc moi remanrés  
Et le matin uous en porés aler . 
— Sire  dist Hues  pour noient em parlés  
Nous ne poons tant ne quant seiorner  
Car moult desir mon mesage aconter  
Se li urais Diex me ueut tant conforter 
Que iou péusse arriere retorner  
Au roi Karlon paiier et acorder  
Dist l apostoles   uat ent à Damedé  
Biaus très dous niés  gardés uo loiauté . 
— Sire  dist l enfes  si ferai ge en non Dé  
Atant s en torne que ne uot plus parler . 
Or s en ua Hues  quant fu aceminés  
Droit uers Brandis  o et lui son barné . 
Hues s en uait  de noient ne s areste  
Souuent regrete son païs et sa tere  
Souuent parla de se mere la bele  
Mais si baron doucement l en apelent  
Trop te dementes et trop fais ciere pesme  
Laissiés ester  por la uierge pucele . 
— Segnor  dist Hues  por Diu qui tot gouuerne  
I ai si grant duel à poi que iou ne derue 
Quant si uieument sui caciés de me tere  
Et or m en uois autre auenture querre  
Là ot . i . prince qui fu nés à Niuele  
U uoit Huon  doucement l en apiele  
Sire  dist chil  por le uraie pucele  
Ia ui . i . ior que ie perdi Niuele  
Li dus me sire me caça de me tere 
Por . i . franc homme que ie toli le teste . 
Ore escoutés une auenture bele  
Li dus morut  et li hoirs me rapele 
Par mes amis  qu il m alaisent requerre  
Si me rendi mon païs et ma tere . 
Biaus très dous sire  il se poroit bien estre  
Tu es haus hons et de moult fiere geste  
Encor r aras  certes  tote te perte . 
Ne dementés  frans hons  iouente bele  
Mais proie Dieu qui tot le mont gouuerne  
Et à saint Iake que pelerin requerent  
Qu il te conduie entre le gent auerse  
Et fiance aies en le uierge pucele  
Dont Ihesu Cris fist s amie et s ancele  
Qui uelt edier  desconfis ne puet estre  
Or s en ua Hues qe moult se dementa  
Du cuer dou uentre moult souuent souspira  
De ses biax iex moult tenrement plora . 
Si que la face contreual li moilla . 
Souuentes fois se mere regreta  
Gerart  son frere  que durement ama  
Et ses amis dont il li ramembra . 
Souuentes fois Ihesu Crist reclama  
Et la pucele en qui il s aombra . 
Et quant si homme ont uéu k il ploura  
Sachiés de uoir moult lor en anoia  
[bChescuns] por lui moult grant dolor mena . 
I . en i ot qui le reconforta . 
Sire  dist il  entendés à moi chà  
uous aués tort  par Dieu qui tout forma . 
Ains mais haus hons tel duel ne demena  
Bien m est auis que grant enfanche i a . 
Diex  quel confort uostre cors nous donra  
Laisiés le duel  [bdehait qui plus plorra] 
— Signor  dist Hues  si soit con uous plaira  
Tant ceuaucierent et cascuns s esploita  
Tant coita Hues  que il n i aresta  
K à Brandis uint si con solaus leua  
Et neporquant droit au port en ala . 
Le maronnier Garin troué i a  
Hues le uoit  moult bel le salua . 
Sire  dist il  cil Diex qui tot cria  
Il gart uo cors d enconbrier et de mal  
Droit à Brandis uint l enfes Huelins  
Il et si homme  sor les ceuax de pris . 
Le maronnier trouent  qui fu asis 
Ens la caiere  par desus . ii . cousins  
Deseure lui auoit . i . paile mis 
Por le soleil  qe mal ne li fesist . 
Hues le uoit  si descent el larris  
Car il cuida sires fust du païs . 
Il le salue de Dieu de paradis  
Cil uous gart  sire  qui ens la crois fu mis  
— Grant tort aués  sire  ce dist Garins  
Quant descendés de uos ceuax de pris  
Ne sui pas  certes  sire de cest païs  
Maronniers sui et de chou me garis  
Deuant Garin fu Huelins li ber . 
Li maronniers l en prist à apeler  
Du cuer du uentre conmenche à souspirer  
U uoit Huon  prist lui à demander  
Frans hon  dist il  por Diu  ore entendés  
Par le Segnour qui en crois fu penés  
I ai si grant duel quant uous doi esgarder 
Qui me deuroit tos les membres coper  
Ne me tenroie  che saciés  de plorer 
Por . i . franc homme que ie doi moult amer  
Sewins ot non  Diex li face pité  
Car  certes  sire  très bien le resanlés . 
Mais or me dites  pour Dieu de maïsté  
De quel tere estes  gardés ne me celés . 
— Par foi  dist Hues  aparmain le sarés  
Droit à Bordele  certes  fu [bmes cors nés]  
Et si sui fiex Sewin dont uous parlés  
Quant Garins l ot  grant ioie en a mené  
Parmi le ganbe à Huelin conbré . 
Plus de . xx . fois li baisse son sauller . 
Quant se redrece  si commence à crier  
Damoisiax sire  uous soiiés bien troués  
Dist Huelins   Dix uous ueule onnorer  
Sire  pour Dieu  conment estes nommés  
Et chil respont   Garins sui apelés . 
— Sire  por Dieu  dist Hues  entendés  
Li apostoles de Romme la chité 
Par moi uous mande salus et amisté  
A Garin fu li escris deliurés . 
— Sire  dist Hues  ces letres regardés  
Cil prist le letre s a le séel conbré  
Le letre lut  car il en sot asés  
Et si uit bien çou qu ill i ot letré  
Que chil dansiax qui li ot aporté  
Qu i fu ses niés et de son parenté  
Et fu cousins l apostole sené  
Et fiex Sewin de Bordiax la cité  
Et que il doit aler outre la mer  
Et li aïut qu il soit outre pasés  
Et c autant face du cors du baceler 
Comme de lui  se là en ariués . 
Et quant Garins a tout çou esgardé  
Moult belement a Huon apelé  
Hues  dist il  uous soiiés bien trouués  
Et car me dites  ù deués uous aler  
Por l amor Dieu  qui t a chi amené  
Que fait uos peres au coraige aduré  
— Sire  il est mors . uii . ans a bien pasé  
Et dist [bGarins]   Diex ait de lui pité  
Car moult l amoie  par Dieu de maïsté  
Et se me fist moult de grandes bontés . 
A il plus d oirs  dist Garins li membrés . 
— Sire  dist Hues  oïl  si m aït Dés  
Iou ai . i . frere  Gerars est apelés  
Mais en ma tere est arriere remés  
Moult est biaus enfes  si est de moi maisnés  
Et dist Garins   Frans hons  ne me celés  
Ie te coniur par te crestiienté  
Et par le foi c as de fons aporté  
Que uoir me dites comment t est encontré  
Qui t amena en tant lontain rené . 
— Sire  dist Hues  dirai uous uerité  
Que li rois Karles  qui France a à garder  
L autrier me fist par ses letres mander 
K alaisse à cort por mon fief releuer . 
Iou et mes freres fumes aceminé  
Si nous gaita Amauris de uiesmés  
I . fel traïtres  qu iert plains de cruauté  
Diex le maudie  li rois de maïsté  
Karlos i fu  au coraige aduré  
Li fiex Karlon de France le rené . 
Salirent nous à . i . destroit paser  
Karlos premiers  qui le cuer ot iré  
Moult bien armé à loi de forsené . 
G i enuoiai le mien frere carné  
Il le naura par moult grant cruauté . 
Quant ie le ui  si fui moult abosmé  
Iou i alai  sacié le branc letré . 
Que uous diroie  par Dieu de maïsté  
Karlot ochis  qui n ot pas cuer sené  
Puis m en alai à Paris le chité  
Mais ne sauoie qui auoie afolé . 
Dont fu Karlos après moi aportés . 
Iluec fui iou de traïsson retés  
Si m apela Amauris de uiesmés . 
Ie le uenqui en bataille campel  
Si li copai le cief au branc letré  
Mais ne iehi le grande cruauté  
Et sour çou m a Karles desireté  
Et si m estuet en Babilone aler  
Au roi Gaudise  outre le roge mer  
Mais ie ne sai Babilone ù trouuer  
Et dist Garins   Biax niés  ne uous dotés  
I ai . iiii . barges et si ai . iiii . nés  
Et . iii . kalans qui qeurent par le mer  
Ia tant matin ne me sarai leuer 
Que iou nen aie . x . libres au leuer 
De droite rente  cascun ior  à l ostel  
Et si ai feme que iou ai espousé  
Et biax enfans qu ens li ai engerré . 
Biaus niés  pour uous ferai auersité  
Feme et enfans et tote m ireté 
Lairai por uous  por sainte carité  
S irai o uous  ia n en ert destorné  
Et souferrai aueuc uous le lasté . 
Bien uous sarai et conduire et mener  
Et de uitaille bien seruir à uo gré  
Que iou en ai à moult grande plenté . 
— Sire  dist Hues  Dix uous en sace gré  
Et  dist Garins   Biax niés  ore entendés  
A mon ostel aueuc moi en uenrés  
Et aueuc moi anuit herbegerés  
Et le matin  quant solaus ert leués  
Nous en irons au Sepucre outre mer  
Cele nuit uait l enfes à son ostel  
Il et si homme furent moult honnoré . 
Bien sont serui  de chou n estuet parler . 
Après mengier  font les napes oster  
Les lis font faire  alé sont reposer  
Et l endemain sont par matin leué . 
Se feme apele Garins au fier pensé  
Et ses enfans qu il auoit engerré . 
Dist Garins   Dame  por Diu  or m entendés  
Aueuc Huon m en conuenra aler  
Mes cousins est  se le doi moult amer . 
Or uous proi  dame  du bien faire pensés  
Et uos enfans  dame  très bien gardés  
Tant que ie soie arriere retornés  
O le la dame  dont commence à plorer . 
Et dist Garins   Laisiés uo dementer  
Car à court terme  se Dieu plaist  me rarés  
Adont ont fait une nef aprester  
Dedens ont mis bescuit à grant plenté  
Et pain  et car  et uin uiés  et claré  
De l iaue douce i fait asés porter . 
Après  i font lor biax ceuax mener  
Et palefrois et soumiers à plenté  
Or et argent et autres ricetés . 
Et puis ont fait . i . uaisel aprester 
Par ù iront as bours et as chités . 
Quant furent bien garni et apresté  
Garins ala sa moillier acholer 
Et ses enfans baisier par amisté  
Puis ne les uit en trestout son aé . 
Au departir i ot grant duel mené . 
Ens la nef entrent tout li . xiii . adobé  
Onqes n i misent seriant ne baceler  
Nis . i . garçon por les ceuax garder  
Fors . ii . uallés qui sorent gourener . 
Quant ens lor nef se furent atorné  
A Ihesu Crist se sont tout commandé  
Sacent lor ancre  si s espainent en mer . 
Et nostre Sires lor donna tel oré 
Q en . xu . iors sont là outre ariué . 
Quant sont à tere  sont es ceuax monté  
Tot lor auoir ont erroment torsé  
uers le Sepucre se sont acheminé . 
Tant ont ensanle esploitié et erré 
Q en Ihrusalem sont . i . mardi entré  
Desc au Sepucre n i ont regne tiré . 
Dont dessendirent des destriers seiorné  
Puis uont le lieu uéoir et esgarder 
U Ihesu Cris fu couchiés et posés . 
La lance uirent  sel baisierent asés  
Et puis reuinrent el temple d outre mer  
L autel basierent ù Dix fu presentés  
Là ù Diex meismes ot le messe canté . 
Dont se couça Hues deuant l autel . 
urais Dix  dist il  par uo sainte bonté  
Si uraiement que en Belleant fu nés  
Puis fustes  Sire  en cest temple aportés  
Et sour l autel et offers et donnés  
Saint Simions uous reçut sans fauser  
Ainc n ot uéu en trestot son aé  
Lues qu il uous tint si ot asés clarté . 
Dont sot il bien uraiement  sans fauser  
Que che fu Dix c on li ot aporté . 
XXXII . ans alastes sermonner . 
Iudas li fel ne uous pot ainc amer  
Ainc uous uendi à deniers monaés  
Et as iuïs fustes  Sire  liurés  
Et ens le crois fustes  Sire  posés  
Et [bde] le lance  Sire  fustes naurés . 
Si con ie crois que ce fu uerités  
Si me conduis  biau Sire  à sauueté  
Et si me laisse mon mesaige conter  
En tel maniere que puisse retorner 
Au roi Karlon paiier et acorder  
Dont se dreça  si a baisié l autel  
S offrande fist  et puis s en est tornés . 
Tout si baron refisent autretel . 
Et Huelins les en a apielé  
Signor  dist il  ore en poés raler 
Au roi Karlon  se le me salués  
Et chil respondent   Por noient en parlés  
Qe riens n i a  por Dieu de maïsté  
O uous irons desc à le rouge mer  
Ne uous faurons por les membres coper . 
— Signour  dist l enfes  Dix uous en sache gré  
Et Garins a ses serians apielés  
Qu il amena o lui por gourener . 
Segnor  dist il  arrier uous en irés  
Et ma moillier se me saluerés  
Et se li dites qe ie sui en santé  
Et chil respondent   Tout à uo uolenté  
Arrier retornent  ens lor nef sont entré  
Droit uers Brandis ont lor uoile torné . 
Et Huelins est el ceual montés  
Il et si homme se sont acheminé  
Dès or en uont droit uers la roge mer . 
Sauuages teres troua Hues asés  
Par Femenie est outre trespasés  
C est une tere ù moult a pouretés  
Solaus n i luist  feme n i puet porter  
Ciens n i abaie  ne kos n i puet canter . 
Ens cele tere n a gaires demoré  
Quant ens le tere des Conmains est entré . 
C est une gent qui ne goustent de blé  
Mais le car crue  comme gainon derué . 
Tot adès gisent au uent et a l oré  
Plus sont uelu que uiautre ne sengler  
De lour orelles sont tout acoueté . 
Li uasaus Hues les a moult redotés  
Por nient les crient  car il ne font nul mel . 
Plus tost qu il pot  s en est outre pasés . 
Toute la tere de Foi est trespasés  
Tant grande i est et fois et loiautés 
Qu en cendaus quisent les gastiaus buletés . 
Là uoit on bien qui a fait mauuaisté . 
Qui premiers uient ens la contrée es blés 
Ançois en prent tout à sa uolenté 
Que ia par honme ne li ert deuéé  
Et s en i a à si très grant plenté 
Que nel querroit nus hom de mere né  
S il nel uéoit  çou est la uerités . 
En che païs a petit demouré  
Car faire ueut çou qu il a empensé . 
Outre est pasés Hues li adurés . 
Tout ont mengié çou c orent aporté  
En . xu . iors ne sorent tant aler  
Quant cel païs orent tout adossé  
Ens lor cemin ne trouent pain ne blé 
Dont on péüst . i . enfant sooler . 
Diex  ce dist Hues  con ci a mal rené  
Quant on ne troue point ne grant à disner . 
Ahi  rois Karles  con m aués mal mené  
Dix uous pardoint içou que fait m aués  
Dont commença Huelins à plorer  
Mais li baron l ont moult reconforté . 
Tant ont ensanle le droit cemin erré 
K en . i . boscage ont . i . homme troué . 
Le barbe ot longe desc au neu del baudré  
Moult belement l auoit agalonné . 
Tint une haue et fist moult le lassé  
Moult se penoit des maus pas releuer . 
Li enfes Hues choisi le penéant  
Quant le regarde  moult se ua meruilant . 
U uoit ses hommes  se les ua apielant  
Baron  dist Hues  pour Dieu le roi amant  
uoiiés quel homme  comme a le poil ferrant  
Ne sai s il est en Damediu créant  
Et neporquant ie l irai araisnant  
Hues li enfes en est pasés auant  
Et le salue de Dieu le roi poisant  
Preudons  chil Dix qui espandi son sanc 
Por pecéours  ior de uenredi grant  
uous soit au cors et à l ame garant  
Quant chil l oï  si ua tous ius getant  
Enuers Huon est uenus acourant  
Et par le ganbe le saisi maintenant  
Plus de uint fois li baise en . i . tenant . 
A haute uois se ua lors escriant  
Damoisiaus sire  cil Dix uous soit garant 
Qui de la uierge nasqui en Belléant  
En ce boscaige ai més plus de . xxx . ans  
Puis ne ui homme qui fust en Dieu créans . 
D ont estes uous  et c alés uous querant  
Por Dieu  amis  c a dit li penéans  
I ai grant pitié quant uous uois regardant  
Ce m est auis li cuers me ua creuant 
Por . i . franc homme que uous resanblés tant  
Sewins ot non  de Bourdele le grant  
Et respont Hues   Por Dieu onipotent  
Fustes uous onqes le bon duc connissant  
— Oïl uoir  sire  iel connuc ueremant . 
— Amis  dist Hues  ne m alés pas celant 
De quel tere estes et de con faite gant . 
— Par Dieu  dist chil  uous parlés de noiant  
Que uostre afaire me dites tot auant . 
— Sire  dist Hues  uous parlés auenant  
Ie[l] uous dirai  par le cors saint Amant  
Adont descent du bon ceual corant  
Et si les uont as abres atacant  
Adont li conte con lui fu couenant . 
Sire  dist Hues  por Dieu onipotant  
Ie uous dirai trestot mon erremant  
Se il uous plaist  ia ne l irai celant . 
Por uoir fui nés à Bordele le grant  
Fiex fui Sewin  ki le cuer ot uaillant  
Dont uous parlastes ore au conmencement  
Si m aït Diex  li pere onipotent  
Ne uous menc pas de çou que uois contant  
Li preudons l ot  du cuer ua sospirant  
Tous cois se taist  ne ua . i . mot sonant  
Car il l atent  que il li die auant . 
Sire  dist Hues  por Dieu onipotant  
Mors est mes pere  dont i ai le cuer dolant  
Car  s il fust uis  se me soit Dix edant  
N éusse pas  ie cuit  tant de tormant . 
Moult ai à faire  or me soit Dix edant . 
Sire  por Dieu  dist Huelins li frans  
Ore entendés de moi tot l erremant  
Nous remansimes orfenin doi enfant 
Aueuc no mere  qui le cuer a dolant  
Iou et mes freres  Gerardins li uaillant  
N alames mie à cort trestot errant 
Pour releuer notre tere le grant  
Ains furent  certes  pasé plus de . uii . an  
Nous éussons perdu no casemant  
Ne fust dus Nales qui le poil a ferrant  
Li preudon l ot  de le ioie s estant . 
Dix  dist Geriaumes  est il encor uiuant  
Iou le ui ia moult petit et enfant  
Compaignon fumes en no petit iouant . 
— Ore oiiés  sire  dist Huelins li frans . 
Li emperere ù douce France apent  
Il nous manda par ses séaus pendans  
I alai à court entre moi et ma gant  
Et . i . miens freres  qui le cors ot uaillant . 
Dedens . i . bos foilli et uerdoiant  
Là nous gaitierent traïtour souduiant  
Karlos i fu  fiex Karlon le poisant . 
Nous alïons à court séuremant  
Ne nous doutiemes d omme qui fust uiuant . 
Ainc n en soc mot  par Diu onipotant  
Quant nous salirent li cuiuert soduiant . 
Li fiex Karlon cil uenoit tot deuant  
Nel connuc mie  si me soit Dix edant . 
Iou enuoiai mon frere le uaillant  
Et por sauoir que chil aloit querant . 
Iou n alai mie de tere longemant  
Quant ui mon frere ferir parmi le flanc 
Et à le tere  desor l erbe  gisant . 
Quant iou le ui  moult oi le cuer dolant  
Iou trais l espée  et si alai auant . 
Q iroie iou toute iour acontant  
I ochis Karlos à mon acerin brant  
Et puis m en uinc uers Paris ceuauçant . 
Le cors coururent après moi aportant 
Li traïtor  qui li cors Diu crauant . 
I . Amauris  li cuiuers souduiant  
Ichil m ala de traïsson retant  
De la bataille m apela  uoiant Frans  
Iou le conquis à mon acerin branc  
Et le rendi et mat et recréant  
Por çou sui iou del païs eslongans  
Li rois m en cace par son esforcement . 
En Babilone m en uois à cuer dolant  
Au roi Gaudise  . i . cuiuert mescréant  
Là irai iou mon mesaige contant . 
Or uous ai dit trestout mon conuenant  
Sire  dist Hues  se me puist Diex saluer  
Or uous ai dit comment iou ai ouuré  
Et si uous ai trestout dit uerité  
Or ueul sauoir  se il uous uient en gré  
De quel tere estes et de quel parenté  
Et ki uous a chi endroit amené  
Et dist Geriaumes   Frere  uous le sarés  
A Gironuile  certes  fui engerrés . 
Connustes onkes le bon preuost Guiré  
— Oïl  dist Hues  par sainte carité . 
Quant ie parti de Bourdiaus la cité  
Lui commandai me grant tere à garder  
Et dist Geriaumes   Mes freres est carnés . 
— Sire  dist l enfes  pour Dieu de maïsté  
Et c or me dites comment estes nommés  
Dist li preudom   Aparmain le sarés  
Geriaumes sui par droit nom apelés  
Ie ui uo pere moult iouene baceler . 
— Por l amour Dieu  qui t a chi amené  
Et dist Geriaumes   Par foi  uous le sarés  
Aussi con uous fui ge desiretés  
Quant ie fui iouenes  de nouel adoubés  
I . cheualier ochis  si m aït Dés  
A un tournoi là où ie fui alés  
Pais en fu faite et s en fui acordés 
Par si c alaisse au Sepucre outre mer . 
Iou uin çà outre  ens l onor Damedé  
Et fis ma uoie loiaument d outre mer  
Quant ie cuidai arriere retorner  
Si encontrai Sarrasin et Escler  
Retenus fui  et em prison menés  
II . ans i iuc  moult i ot pouretés . 
Li amirés qui m ot emprisonné 
Ot une fille qui me deuoit garder  
Par li fui iou de le prison getés . 
Que uous diroie  par Dieu de maïsté  
En paienie ai plus de . xxx . ans més  
II . fois i fui  par mon cief  mariés . 
Il nen a marce  ne païs ne regné  
Desc  au sec arbre ne tant c on puet aler  
Si m aït Diex  là où ie n aie esté . 
Entre paiens ai lonc tans conuersé  
Puis fis ge tant qe ie fui escapés  
Par le uoloir de Dieu de maïsté . 
Dont m arestai dedens ce gaut ramé  
XXX . ans ou plus i ai bien conuersé . 
Moult poi de pain ai  pui se di  usé  
Mais de racines ai mengié à plenté  
Et de pumetes que i ai u bos trouué . 
Iou ai uestu le haire à mon costé  
Et par deseure le hauberc endossé  
Por espanir çou que i ai mesfait Dé . 
A tous les biens que i ai fait et ouré  
Puis icele eure que uinc en cest rené  
uous et uo pere en ueul autant donner 
Con i ai fait moi  ki ai le mal porté  
Car uostre pere me nori bien soé  
Ihesus de glore ait de s ame pité  
Mais ie uous di en fine uerité 
Que  puis cele eure que fui chi arestés  
Ne ui mais homme qui créist Damedé . 
S a bien trente ans acomplis et pasés  
Et . x . aueuc  que ges ai bien contés  
Que ie parti de France le regné  
Encor n estoit uos peres mariés  
Ie connuc bien uo taion  en non Dé . 
En uostre tere ui iou ia roiauté  
Mais uostre peres le fist par carité  
Quant uint à tere  si en fist ducéé . 
— Sire  dist Hues  uous dites uerité  
Iou l ai oï  se le m a on conté  
Mais se ie puis reuenir el rené  
Encore ert çou roiaumes apelés  
Et dist Geriaumes   Amis  ne uous uantés . 
Damoisiaus sire  por Diu  ne me celés 
Con faitement estes par non nonmés . 
— Iou oi nom Hues  quant fui en fons leués  
Mais Huelins puis bien estre nommés  
Car i ai perdue ma tere et mon regné  
Si en doi estre par plus bas nom nommés . 
Sire Geriaumes  et c or me confortés  
Puis qe uous dites que le païs saués  
Quel part porrai Babilone trouer  
I ai moult le cuer dolant et abosmé  
Et si ne sai quel part ie doi aler  
Et dist Geriaumes   Mar uous esmaierés  
Car aueuc uous  certes  uaurai aler . 
Bien uous sarai et conduire et mener  
Qu en Babilone ai mainte fois esté  
Et connois bien Gaudise l amiré . 
Aueuc toi ueul sofrir et bien et me  
Et si te di  par fine loiauté  
Par . ii . cemins te sarai bien mener  
Car d une part et d autre i ai esté . 
L une des uoies fait tant à redoter 
Qu il n est nus hons qui en puisse escaper  
Et si te di por uoir et sans fauser 
Qui i péust aler à sauueté  
En . xu . iours i uenroit  en non Dé . 
Et se tu ueus autre cemin aler  
I . an tout plain à tordre uous metrés  
Mais boins osteus i trouerés asés  
Et bours et uiles et castiaus et chités . 
— A foi  dist Hues  Dix me puist crauenter 
Se iou ia sui si fols ne si derués 
Que çou que puis en . xu . iours aler  
C un an tout plain i ueule seiorner . 
Mais or me dites  Geriaumes  gentis ber  
Quel peril a le courte uoie aler  
Respont Geriaumes   Ia le m orrés conter  
I . bos i a  certes  à trespaser 
Qui moult est grans et moult fait à douter  
XL . lieues puet bien de lonc durer . 
Et là dedens maint . i . nains  par ureté  
Si n a de grant que . iii . piés mesurés  
Mais tout à certes est moult grans sa biautés  
Car plus est biaus que solaus en esté . 
Auberons est par droit non apelés . 
Il n est cors d omme  s il est u bos entrés  
S à lui parole  ki li puist escaper  
Et  puis qu il est aueuc lui demorés  
N em partira iamais en son aé . 
Et si uous di  par droite loiauté  
Que chil nains est de si grant poesté  
Quant le boscaige cuiderés trespaser  
Ançois c aiiés . xii . lieues alé  
Le uerrés uous deuant uous aresté . 
Si parlera de Dieu de maïsté 
Qu il n est nus hom qui n en fust esperés . 
Se ne uolés à son gent cors parler  
Il en sera tant forment tormentés 
Que moult grant hide en uo cuer en arés  
Car il fera et plouoir et uenter  
Arbres brisier et fort esquarteler . 
Et après çou qu il ara si ouuré  
uous fera il une riuiere tel 
C on i poroit grant nauie mener  
Et par sanblant . i . grant batel de mer . 
Mais ie uous di  ce saciés par ureté  
C ert tous fantomes canque uous i uerés  
Tout à sec pié par l aige paserés  
N i moillerés ne cauce ne soller . 
Très bien uous di  ia mar le mesquerrés  
Que [ben soi taire] ne uous puet il greuer . 
Gardés très bien nes un mot ne sonnés  
Car  se parliés  c est fine uerités  
Iamais de lui deliurés ne serés  
Car à respondre trestout perdu aués . 
— Par foi  dist Hues  ie n i quier ia parler  
Adont remontent  ne [bsont plus aresté]  
Et ont Geriaume . i . bon ceual donné 
Que il auoient aueuc aus amené . 
De lour iornées ne uous quier deuiser  
Mais il ont tant esploitié et erré 
Q ens ou boscaige Auberon sont entré . 
Desous un caisne ont un bel lieu trouué  
Iluec areste Hues li bacelers . 
Par foi  dist il  ne puis auant aler . 
Tant ai grant faim  se me puist Dix saluer  
Que plus ne puis ceuaucier ne errer  
Mais dessendons et ie ueul reposer . 
Li cuers me faut  tant par ai iou iuné  
Dont dessendirent des ceuax ens el pré  
Si lor osterent les frains et les poitrés  
Dont paisent l erbe tot contreual le pré . 
Hues s asist et commence à plourer  
Dix  dist li enfes  il n est ne pains ne blé  
Sainte Marie  et car nous secourés  
Ie ne mengai  bien a trois iors pasé 
Que iou n éusse mengié à . i . disner  
Et dist Geriaumes   Petit saués iuner  
De ces racines mengiés à grant plenté  
El ne mengai il a trente ans pasé . 
— Sire  dist Hues  ie ne l ai mie usé  
Si m aït Dix  n en poroie gouster  
Entrues qu il ont ensement deuisé  
Li petis hons uint par le gaut ramé  
Et fu tous teus que ia dire m orrés  
Aussi biaus fu con solaus en esté  
Et fu uestus d un paile gironné 
A . xxx . bendes de fin or esmeré  
A fiex de soie ot laciés les costés . 
I . arc portoit dont bien sauoit berser  
Le corde en fu de soie naturel  
Et la saiete refu de grant cierté . 
Dix ne fist beste qui tant ait poosté  
Se il le trait et il li uient à gré  
Que ne le prenge tot à se uolenté . 
Et ot au col . i . cor d iuoire cler  
A bendes d or estoit li cors bendés  
Fées le fissent en une ille de mer . 
Une en i ot qui donna . i . don tel  
Qui le cor ot et tentir et sonner  
S il est malades  lues reuient en santé  
Ia n auera tant grande enfermeté . 
Et l autre fée i donna mieus asés  
Qui le cor ot  çou est la uerités  
S il a famine  il est tous asasés  
Et s il a soif  il est tous abeurés . 
Et l autre fée i donna miex asés  
Qu i n est nus hons qui tant ait pouretés  
S il ot le cor et tentir et sonner  
K au son del cor ne l estuece canter . 
Le quarte fée le uaut mix asener  
Quant li donna tel don que uous orrés  
Que il n a marce  ne païs  ne regné  
Desc au sec arbre ne si de là la mer . 
S il uelt le cor et tentir et sonner  
Auberons l ot à Monmur  sa cité . 
Li petis hons commença à corner  
Et li . xiiii . commencent à canter . 
Hé Dix  dist Hues  qui nous uient uiseter  
Ie ne senc faim ne nule poureté  
Et dist Geriaumes   C est li nains boceré . 
Por Diu uous proi  sire  que n i parlés  
Se ne uolés aueuc lui demorer  
Et respont Hues   Naïe  si m aït Dés  
Atant es uous le petit boceré . 
A haute uois commença à crier  
Mi . xiiii . homme  ki par mon bos alés  
Du roi du monde soiiés uous salué  
Ie uous coniur de Dieu de maïsté  
D oile et de cresme  de bautesme et de sel  
De kanque Dieu a fait et estoré  
uous coniur iou que uous me salués  
Et li . xiiii . sont en fuies tourné . 
Li petis hom en fu moult aïrés  
D un de ses dois a sour le cor hurté . 
Une tempeste commence et uns orés  
Qui dont uéist et plouoir et uenter  
Arbres froisier et moult fort esclicer  
Bestes fuïr  ne seuent ù aler  
Et ces oisiaus parmi ce bos uoler  
Dix ne fist homme ne soit espoentés . 
Il n orent mie demie lieue alé  
Quant deuant aus ont merueles miré  
Qu il encontrerent une riuiere tel 
C on i péust grant nauie mener . 
Par foi  dist Hues  nous sommes atrapé  
Sainte Marie  con ie fui fos proués 
Quant ainc entrai dedens ce gaut ramé  
Or uoi ge bien que ne puis escaper  
Et dist Geriaumes   Mar uous esmaïrés  
Car tout a fait li fel nains bocerés  
Li enfes Hues fu forment esmaiiés  
Dist à ses hommes   Dessendons des destriers  
Ie cuit  par foi  c à mort sommes iugié . 
Sainte Marie  con fui mal engignié 
Quant iou entrai dedens ce gaut foillié  
Li compaignon resont moult esmaiié  
Car il ne seuent comment seront baillié . 
Sire Geriaumes  moult bien le me disiés  
Quant ne uous cri  moult fui mal engignié  
Dont regarderent d autre part le grauier  
IIII . tors uirent à crestiax batilliés  
Et sor cascune auoit . i . grant clokier . 
N alissiés mie le trait à . i . archier  
Quant il ne uirent ne uile ne clokier  
Par foi  dist Hues  pour poi sui esmaiiés  
Et dist Geriaumes  li genus et li uiex  
Ore a tout fait li fel nains erragiés  
Mais ne uous puet plus greuer  ce saciés  
Mais  par celui ki en crois fu dreciés  
Ie uous di bien aséur ne soiiés  
Là reuenra courant comme erragiés . 
Mais ie uous pri  pour Dieu le droiturier  
Que ia por lui ne soiiés esmaiet  
Mais ceuauciés et aséur soiés  
Ne ia pour chose que il sace hucier  
uous proie tous que uous ne l aresniés . 
— Certes  dist Hues  por noient doteriés  
Miex ameroie que il fu escorciés  
Adont remontent sur les corans destriers  
Tot lor cemin en uont sans atargier . 
u . lieues oirent  moult furent esploitié  
Mais forment furent li baron esmaié . 
Hues parole  li nobiles guerriers  
Dist à ses hommes  que n i uaut delaier  
Par foi  baron  Ihesu nous a aidiés  
Quant de cel nain sommes si eslongié  
Dix le confonde que tant nos a coitié  
Car onqes  puis que ie fu bautisiés  
N oc tel paour  se me puist Dix edier  
Nostre baron ne sont pas aresté  
Ains sont errant sor les ceuax monté  
Car il estoient forment espoenté . 
Droit uers la mer se sont aceminé  
De la meruele ont entre aus moult parlé . 
Par foi  dist Hues  Dix nous a conforté  
Quant du nain sonmes ensement escapé  
Li uiex Geriaumes en a dit son pensé  
Sire  dist il  se me puist Dix sauuer  
Ia tost uerrés reuenir le maufé  
Moult sera tost deuant uous atrotés  
Entrues qu il ont tout ensement parlé  
Si comme il durent à . i . poncel paser  
Li petis hom lor saut deuant les nés . 
Hues le uoit  moult en fu esfraés . 
Dix  dist li enfes  reués ci le malfé  
Auberons l ot  fierement a parlé  
uasal  dist il  tu ne dis mie asés  
Car  par celui qui en crois fu penés  
Ie ne fui onqes anemis ne maufés  
Ains te di bien  se me puist Dix saluer  
Ie sui . i . hom conme . i . autres carné . 
Encor uous uien de par Dieu coniurer  
De canqu il a et fait et estoré  
D oile et de cresme  de bautesme et de sel  
Et del pooir que Ihesus m a donné  
uous coniur iou qe uous me repondés . 
— Fuions  por Diu  dist Geriaumes li ber  
Il terroit plait à tos ciaus qui sont né  
Adont s en sont tout . xiiii . torné  
Lor ceuaus ont et poins et galopé . 
Moult souent sont arriere retorné  
Adès lor sanle qu i lor soit au costé . 
Li petis hom est tous seus demorés  
Moult durement fu courciés et irés . 
Il prist son cor de blanc yuoire cler  
Mist l à se bouce  s a tenti et sonné  
Et chil ne porent ceuaucier ne errer  
Ains les conuint au son del cor canter . 
Et Auberons s est forment dementé  
Par foi  dist il  ce sont tout fol proué 
Qui ensement me cuident escaper  
Mais  par chelui qui en crois fu penés  
Puisqu il ne ueulent noient à moi parler  
Ie lour ferai cierement comperer  
Dont prist son cor de blanc yuoire cler  
Desor son arc en a . iii . cos frapés  
Par mautalent s est en haut escriés  
Trestout mi homme  uenés à moi parler  
Après ce mot  uit par le gaut ramé 
uenir ses hommes  et tout furent armé  
Bien . iiiicc . sor les ceuax monté . 
Se li demandent   Gentis sire  c aués  
Dist Auberons   Aparmain le sarés  
Et nepourquant  se me puist Dix saluer  
Dolans en sui  quant le m estuet conter . 
Mais il ne ueulent par mon consel ouurer  
Si lor estuet cierement comperer . 
Par mon bos pasent . xiiii . baceler  
Qui ne me degnent respondre n aparler  
Tant ne les sai de Ihesu saluer  
Alés après et si les ochiés  
Dont passe auant . i . cheualiers loés  
Sire  por Dieu  prenge uous ent pité  
— Iou ne puis  certes  dist Auberons li ber  
Car tant fol sont qu il ne ueulent parler  
Dist Glorians  . i . cheualiers faés  
Sire Auberons  s il uous plaist  non ferés  
Nes faites mie ocire n afoler  
Ains uous dirai comment esploiterés  
Se il uous plaist  encore après irés  
Et une fois encor les salués  
S il ne respondent à uostre uolenté  
Honnis soit chil ki en ara pité  
Ains les irons ocire et decoper . 
Mais ie uous di  si me puist Dix saluer  
Quant il uous uoient si très tot retorner  
Il en sont  certes  trestot espoenté . 
Mais faites çou que uos m orrés conter  
Alés après  et si les rapelés  
Et s il uous plaist  se les aséurés  
Dist Auberons   Ie ferai uostre sés  
Et no baron ceuaucent tout soué . 
Hues parla  s a Geriaume apelé  
Sire  dist il  se me puist Dix saluer  
Nous auons bien . xii . lieues alé  
Or sommes nous du nain aséuré  
Mais ie uous di en fine loiauté  
Ainc ne ui homme de si grande biauté . 
Dix  comme est biaus  qui l a bien regardé  
Dix ne fist homme de si grande biauté . 
Comme il set bien de Damedieu parler  
Se çou estoit Beugibus  li maufés  
Sel deuroit on respondre  en non Dé  
Qu ensi parlast de Dieu de maïsté . 
Et  par celui qui en crois fu penés  
Tel forme d omme que me puet il greuer  
Cou m est auis  par sainte carité  
Que il n ait mie plus de . u . ans pasé  
Et dist Geriaumes   Par le cors Damedé  
Cis petis enfes ki uous a salué  
Que uous aués enfanchon apelé  
Nasqui ançois que Ihesu Cris fust nés  
Et respont Hues   Ne m en caut  en non Dé . 
Ie uous di bien  ne m en saciés maugré  
Que s il reuient  iel uorrai aparler  
Entrues qu il ont ensement deuisé  
Xu . grans lieues auoient bien alé . 
Es Auberons qui les a escriés  
Segnor  dist il  estes uous porpensé  
Encor uous uien ge de Ihesu saluer  
De cank il a et fait et estoré  
De sa uertu et de sa poosté  
Et de tel poir qe Ihesus m a donné  
uous coniur iou que uous me salués . 
Si m aït Dix  moult estes fos proués 
Qui par mon bos cuidiés outre paser  
S ançois n aués à me bouce parlé . 
Mais bien uous di  se me puist Dix saluer  
Nient plus c uns bues poroit al ciel monter  
Ne me poés par ureté escaper  
Se n est mes boins et bien ma uolentés . 
Hé  Hues sire  ie te sai bien nommer  
Et si sai bien là où tu dois aler  
Et sai moult bien comment tu as ouuré . 
T a[s] mort Karlot  qui fix Karlemaine ert  
Et en bataille as Amauri tué  
Et sour chou t a Karles desireté  
Et si t estuet le mesaige porter 
Au roi Gaudise  outre la roge mer . 
Mais iou te di  en fine uerité  
Que sans mon cors n i poras ia aler . 
Parole à moi  ie te ferai bonté  
Et t aiderai ton mesaige à conter  
Et l amiral t aiderai à tuer . 
Deuant tes piés le te ferai ruer  
Et t aiderai  se me puist Dix saluer  
Que tu aras les blans gernons mellés  
Et de sa geule . iiii . dens maseliers  
Que tu déus à Karlon raporter . 
Ramenrai toi en France à sauueté  
Et tous iciaus qe tu as à guier  
Se nel perdés par uostre maluaisté . 
Ie sai moult bien tu éusses parlé  
Ne fust Geriaumes  cil uiellars asotés . 
Parole  Hues  encor te ferai el  
Tu ne mengas  il a . iii . iors pasé 
Que tu n éusses mengié à . i . disner  
Ie te donrai à mengier à plenté  
De tel uïande con uauras deuiser  
Et de tel boire con uauras deuiser . 
Ne ia si tost tu n aueras disné 
[bQue mes congiés] t estra abandonné  
Ne t en estuet ne tant ne quant doter  
Trestout errant uous en lairai aler . 
— Sire  dist Hues  uous soiés bien trouués  
Dist Auberons   Diex te puist honnorer  
Hues  biax frere  bien m as hui salué  
Onqes salus ne fu  par uerité  
Mix remeris par Dieu de maïsté  
Ne si très bien que cis ert  en non Dé . 
— Sire  dist Hues  dites uous uerité  
Moult m esmeruel porcoi me porsieués  
Dist Auberons   Par Diu  uous le sarés  
Ie uous aim tant por uo grant loiauté 
Que plus uous aim c omme de mere né . 
Tu ne sés mie quel homme t as troué  
Tu le saras  gaires n ert demoré . 
Iules Cesar me nori bien soué  
Morge li fée  qui tant ot de biauté  
Che fu ma mere  si me puist Dix saluer . 
De ces . ii . lui conçus et engerrés  
N orent plus d oirs en trestout lor aé . 
A ma naisence ot grant ioie mené  
Tous les barons manderent du rené  
Fées i uinrent ma mere reuider . 
Une en i ot qui n ot mie son gré  
Si me donna tel don que uous uéés  
Que iou seroie petis nains bocerés  
Et iou si sui  s en sui au cuer irés . 
Iou ne cruc puis que i oi . iii . ans pasé . 
Quant ele uit qu ensi m ot atorné  
A se parole me uaut puis amender  
Si me donna tel don que uous orrés  
Que iou seroie li plus biaus hom carnés 
Qui onqes fust en après Damedé . 
Or sui iteus que uous ichi uéés  
Autant sui biaus con solaus en esté . 
Et l autre fée me donna mix asés  
Iou sai de l omme le cuer et le pensé  
Et si sai dire comment il a ouuré  
Et en après son peciet creminel . 
La tierce fée me donna mix asés  
Por moi mix faire et por moi amender  
Si me donna tel don qe uous orrés  
Qu il nen a marce  ne païs ne rené  
Desc au sec arbre  ne tant c on puet aler  
Se iou m i ueul souhaidier en non Dé  
Que iou n i soie tout à me uolenté  
Tout aussi tost con ie l ai deuisé  
A tant de gent con ie ueul demander . 
Et quant ie ueul . i . palais maçoner  
A plusors canbres et à maint grant pilier  
Iou l ai tantost  ia mar le mesquerrés  
Et tel mengier con ie ueul deuiser  
Et itel boire con ie ueul demander . 
Et si fui  certes  tot droit à Monmur nés  
Lonc est de chi  ie uous di par ureté  
IIIIcc . lieues i puet on bien conter  
Plus tost i sui et uenus et alés 
Que . i . cheuaus n ait arpent mesuré  
Dist Auberons   Ie fui nés à Monmur  
Une cité qui mon ancestre fu  
Plus tot i sui et alés et uenus 
C uns ceuax n ait . i . petit camp couru . 
Hues  biaus frere  tu soies bien uenu  
Tu ne mengas bien a . iii . iors u plus  
Mais t en aras  se Damedix m aiut . 
ueus tu mengier emmi ce pré herbu  
U en grant sale u de pierre u de fust  
Car le me di  se t ame ait ia salu . 
— Sire  dist Hues  par le uertu Ihesu  
Sor uo uoloir n en estra plais tenus  
Dist Auberons   Tu as bien respondu  
Dist Auberons   Hues  or m entendés  
Encor n ai mie  par Dieu  trestot conté 
Çou qe les fées me donnerent de gré . 
Le quarte fée fist forment à loer  
Si me donna tel don que uous orrés  
Il n est oisiax ne beste ne sengler  
Tant soit hautains ne de grant cruauté  
Se iou le ueul de ma main acener  
C à moi ne uiene uolentiers et de gré . 
Et aueuc çou me donna encore el  
De paradis sai iou tous les secrés  
Et oi les angles là sus u ciel canter  
Ne uiellirai iamais en mon aé  
Et ens la fin  quant ie uaurai finer  
Aueuques Dieu est mes sieges posés . 
— Sire  dist Hues  ce fait moult à loer  
Qui tel don a il le doit bien amer . 
— Huelins freres  dist Auberons li ber  
Quant m aparlas  tu fesis que senés  
Tu en ouuras con bien endotrinés  
Car  par celui qui en crois fu penés  
Mais tant boins iours ne te fu aiournés  
Tu ne mengas  bien a . iii . iors pasé 
Que bien n éusses mengié à . i . disner  
Ore en aras à molt grande plenté  
De tel uiande que uauras demander . 
— Hé  Dix  dist Hues  ù seroit pains troués  
Dist Auberons   Tu en aras asés . 
Mais or me di  desor ta loiauté  
ués tu mengier u en bos u em pré  
— Sire  dist Hues  se me puist Dix saluer  
Iou n en ai cure  mais que i aie disné  
Auberons l ot  un ris en a geté  
Dist à Huon   Amis  or m entendés  
Couciés uous ius à tere  enmi ce pré  
uous et uostre homme c aués ci amené  
C ert de par Dieu tot çou que uous uerrés  
Dist Auberons   Segnor  ius uous couciés  
Et cil si fisent de gré et uolentiers . 
Et Auberons commence à souhaidier . 
On n alast mie le trait à . i . archier  
Quant Auberons lor dist   Sus uous dreciés  
Et il si fisent  nus n i est detriiés . 
Tot sont leué en estant sor lor piés  
Deuant aus uirent . i . grant palais plenier  
Asés i ot et canbres et soliers . 
Rois Auberons fist forment à loer . 
Dist as barons   Segnor  sus uous leués  
Cil salent sus  si se sont esgardé  
Deuant aus uirent . i . palais maçoné  
Moult i ot canbres  et moult i ot piler  
Ce lour fu uis tous iors i ot esté . 
Li baron sont là deseure monté  
Les tables trueuent et trestot apresté . 
A grans bacins qui estoient doré 
Lor aporterent li sergant à lauer  
Et puis se sont tout asis au disner . 
El faudestuef sist Auberons li ber  
Li pecoul furent de fin or esmeré  
Li arc d Amors i furent compasé . 
Fées le fisent en une ille de mer  
Roi Alixandre le fisent presenter  
Qui les tornois fist faire et estorer . 
Le roi Cesar le fist après donner  
Cil le laissa son fil par amisté . 
Li fausdestuef fu de tel disnité  
S il ciet en fu  il ne puet embraser  
Chil qui sus ert puet estre aséurés  
Car ne puet estre por riens enuenimés  
Por nul uenin ne puet estre greués  
Tantost le uoit c on li a aporté  
Par le uertu du faudestuef doré . 
Li rois auoit . i . bliaut endossé  
Qui tous estoit de soie naturel  
Et à fiex d or sont laciet li costé . 
Dalés lui sist Hues au cors mollé  
L enfes menguë qui molt l ot desiré . 
Et Auberons l a molt fort regardé  
Deuant lui taille  par moult grant amisté  
Pain et uitaille que il deuoit disner . 
Qui qe mengast  Geriaumes a ploré  
uoi le Auberons  forment l en a pesé . 
Dist à Geriaume   Mengiés et si beués  
Si m aït Diex et la soie bonté  
Que ia si tost uous n auerés disné 
Que mes congiés ne uous sera donnés  
Dont fu Geriaumes auques raséurés . 
Bien sont serui  ia mar le meskerrés  
Molt orent mes et uiés uin et claré . 
Quant ont mengié et béu à plenté  
Huelins a Auberon apielé  
Sire  dist il  s il uous uenoit en gré  
Nous en uauriens moult uolentiers aler  
Dist Auberons   Hues  . i . poi estés  
Ançois uous ueul de mes ioiax donner  
Gloriant a maintenant apelé  
Frere  dist il  mon hanap m aportés  
Il le ua querre  et puis li a liuré  
Et Auberons l a à . ii . mains conbré . 
Hues  dist il  ce hanap esgardés  
Le grant pooir que Ihesus m a donné  
(En faerie fai iou ma uolenté)  
Bien le poras maintenant esprouer . 
Tu uois or bien che boin hanap doré  
Qui est tous uuis  et ia sera conblés  
De se main destre l a trois fois enuiré  
Puis fist crois sus de Dieu de maïsté  
Lors deuint plains de uin et de claré . 
Dist Auberons   Hues  or m entendés  
T as bien uéu conment iou ai ouuré  
C est de par Dieu que chis hanas est tés . 
Et s est encore de si grant disnité 
Que  se tout chil qui sont de mere né 
Et tot li mort fusent resusité  
Si fusent chi uenu et asanblé  
Si renderoit chis hanas uin asés  
Aussi fait boire c on uauroit deuiser  
Mais que preudom l éust en poosté  
Car ie te di  en fine loiauté  
Nus n i puet boire s il n est preudom par Dé  
Et nes et purs et sans pecié mortel . 
Lues ke mauuais i ueut se main ieter  
A il perdu du hanap le bonté . 
Si m aït Diex  li rois de maïsté  
Se t i pues boire  il te sera donné . 
— Sire  dist Hues  Dix uous en sace gré  
Mais ie me douc que ne soie pas tés 
Que g i péusse ne boire n adeser . 
Ainc en ma uie ne ui tel poosté  
Mien ensient  uous saués encanter . 
Sire  dist Hues  enuers moi entendés  
Ie uous di  certes  ie me sui confesés 
A l apostole de Romme la chité  
Repentans sui de mes peciés mortés  
En tel maniere  se me puist Dix saluer  
Que ne hac homme qui soit de mere né  
Dont pase auant li gentis baceler  
Le hanap prist  a . ii . mains l a conbré  
Mist l à se bouce  car tous plains de uin ert  
Puis en a but à moult très grant plenté . 
Quant Auberons a tout çou esgardé  
Moult en fu liés  se le court acoler  
Hues  biau frere  dist Auberons li ber  
Si m aït Dix  preudomme t ai troué  
Or le te doins  en non de carité  
Le boin hanap qui a tel disnité  
En tel maniere que ia dire m orrés  
Que se tu gardes desour ta loiauté 
Que tu en ueulles par mon consel ouurer  
Ie t aiderai loiaument  sans fauser  
Mais ia si tost mençoigne ne dirés 
Que ne pergiés du hanap le bonté 
Et de mon cors trestote l amisté . 
— Sire  dist Hues  ie m en quit bien garder  
Se il uous plaist  or m en laisiés aler  
Dist Auberons   Encore atenderés  
Car i ai çaiens . i . cor d iuoire cler  
Et por itant preudomme t ai troué 
Et net et pur et sans pecié mortel  
Le te donrai  si aie iou santé  
Ens t aumosniere le pues moult bien porter . 
Et après çou iou te ueul créanter 
Del grant pooir que Ihesus m a donné 
En faerie ù ie sui arestés  
Tu ne seras en tant lontain rené 
Que se tu cornes ce cor d iuoire cler  
Que iou ne l oie à Monmur  ma cité  
Et si te iur  desour ma loiauté  
Que iou mes cors i serai aprestés  
En me compaigne . cm . hommes armés  
Car uers tous hommes t aiderai à tenser . 
Mais une cose te ueul ie conmander  
Si cier que t as de m amor deseurer  
Et bien le saches en droite loiauté  
Iou te deffenc  sour les membres coper  
Que ia por nient n aies le cor sonné  
Car  se le fais  se me puist Dix sauuer  
Se n as besoing  tu te pues bien uanter 
Tu te uerras en si grant poureté 
Qu il n est cors d omme qu il n en presist pité . 
— Sire  dist Hues  ie m en quit bien garder  
Or m en laissiés  se il uous plaist  aler  
Dist Auberons   Hues  uous en irés  
A Damediu soiiés uous commandés  
Atant se lieue Hues et ses barnés . 
Li seriant ont le harnas atorné  
Si s aparellent durement de l errer  
Sor les ceuax sont li baron monté . 
Hues a pris le bon hanap d or cler  
Le cor d iuoire n a il pas oublié  
Isnelement l a à son col posé  
Et puis s en sont tout . xiiii . torné . 
Rois Auberons a Huon acholé  
Au departir a tenrement ploré . 
Hues le uoit  forment l en a pesé  
Il li demande   Gentis sire  c aués  
Mauuaise ciere faites au deseurer  
Si ne sai  sire  porcoi tel duel menés  
Dist Auberons   Amis  uous le sarés  
Foi que doi Diu  mon cuer o uous portés  
Alés à Dieu  ie ne puis plus parler  
Dont s en tornerent li . xiiii . adobé . 
Hues ceuauche parmi le gaut ramé  
Tant qu il ont bien . xu . lieues alé . 
Une riuiere ont li baron troué 
U il n auoit ne pasaige ne gué  
Adont se sont durement esfraé  
Car il ne uirent ù il puissent paser . 
Mais li mesaiges Auberon le faé 
uenoit après  . i . baston ot porté  
Tous estoit d or et ot tel disnité 
Qu il n a riuiere en ce siecle mortel  
S on en auoit desour l iaue adesé  
Que la riuiere ne fendist en . ii . lés  
En tel maniere que li cemin ferés 
Seroit si larges et si grans et si lés 
Que . iiicc . homme i poroient aler . 
Atant es uous le sergant apresté  
Onques ne uot à nos hommes parler  
Ains pasa outre  s est à l aige arestés . 
Du baston d or i a tel cop donné 
L aige en fendi  li cemins i fu lés 
Que . cm . homme i péussent paser . 
Li faés hom est arriere torné . 
Hues le uoit [bet tuit li adoubé]  
Moult s esmeruele de la diuerseté . 
Dont s aceminent et ont l aige pasé . 
Quant furent outre  arriere ont regardé  
Et uoient l aige par son canel aler 
Si con deuant  ne cangiet ne mué . 
Par foi  dist Hues  nous sommes engané  
Iou quit moult bien  se me puist Dix saluer  
Que ç a tout fait Auberons li faé  
Et nonporquant  puisque sui escapés  
Ne le douc mais le montance d un dé  
Ensi s en uont no baron naturel 
Parmi le bos qui tant auoit duré  
Souuent parolent d Auberon le faé  
Car Huelins ne le puet oblier . 
Par deuers destre a l enfes regardé  
I . uregier uoit  cele part est alés  
Une fontaine i coroit molt soués . 
Li enfes Hues de noient n atarga  
Son droit cemin durement ceuauça . 
Xu . lieuées auoient erré ia  
Tant ont erré c un uregié trouent là . 
Ens u uregiet une fontaine i a  
Li enfes Hues maintenant i torna  
Il et si homme  cascuns s i aresta . 
uitaille auoient  Auberons lor carça  
Les napes misent  li mengiers conmencha . 
Li bons hanas du uin asés liura . 
Par foi  dist Hues  Damedix moult m ama 
Quant Auberons li miens cors aparla  
Biele auenture m auint et encontra  
Et en après che hanap me donna  
Bien sai de uoir  certes  que il m ama . 
Et puis q en France mes cors uenus sera  
Cest bon hanap mes cors presentera  
Cis las caitis à Karlon le donra  
S il n i puet boire  grant ioie i auera . 
Las  qe di iou  con fol pensé chi a  
Encor ne sai que mes cors deuenra . 
Mais  par celui qui le monde estora  
Miex uaut cis dons que cis nains me donna 
Que . ii . cités des milleurs par delà . 
Mais ne puis croire les mos que me conta  
Que se ie corne  que tant de lonc m orra  
Diex me maudie se ne l asaie ia  
Et dist Geriaumes   Con fol pensé chi a  
Se uous cornés  li rois uous honnira  
Au departir bien le uous commanda . 
— Dehait  dist Hues  que por uous le lera  
Il prent le cor  se tenti et sonna  
Li uieus Geriaumes au son del cor canta  
Et tout li autre  cascuns ioie mena . 
Li uieus Geriaumes hautement s escria  
Corne  biaus niés  bien ait qui t engerra  
Et il si fist  durement s esforça . 
Auberons l ot qui par le bos ala  
Il iure Dieu qe il le secorra . 
Se c est por nient  Hues le comperra . 
Hues corna le cor d iuoire cler  
Et li . xiiii . ont fait ioie au corner . 
Li uieus Geriaumes commença à crier  
Corne  cousin  Dix te uele sauuer  
Et Hues a et tenti et sonné 
Tant roidement et par si grant fierté 
Auberons l ot  qui fu el gaut ramé . 
Hé Dix  dist il  i oi mon ami corner  
L omme en cest monde que ie ueul plus amer  
Dix  [bqu est] li hom ki le cuide greuer  
Ie uorroie estre ù li cors a sonné 
A . cm . honmes  les haubers endosés  
Se mestiers est  plus en ueul demander  
Tantost i fu comme il l ot deuisé . 
Hues regarde tout contreual le pré  
uoit les haubers qui uienent tot armé  
Tout deuant uint Auberons au uis cler . 
Adont fu Hues durement esfraés  
Ses barons a li enfes apielé . 
Segnor  dist il  si me puist Dix saluer  
Or uoi ge bien ne porons escaper  
Mien ensient  nous conuient definer . 
— C est à boin droit  dist Geriaumes li ber . 
— Taisiés  dist Hues  se me laissiés parler  
Atant es uous Auberon le faé  
A haute uois conmença à crier  
Hues  dist il  Dix te puist mal donner  
U sont les gens qui te ueulent greuer  
Com ore as tost mon commant trespasé  
— Sire  dist Hues  merchi  por l amor Dé  
Ie uous dirai comment iou ai ouré  
Orains m asis ichi emmi ce pré  
Mengiet auoie et béu à plenté  
Moult bien auoie uo hanap esproué  
Mais de uo cor ne soi la uerité . 
Ie nen osai en grant estres entrer  
Se ne l éusse par auant esprouué  
Mais or sai bien que çou est uerités . 
Gentis bons sire  merci  por l amor Dé  
ués chi m espée  le cief aie copé  
Dist Auberons   Sagement as parlé  
Si m aït Dieus  tout te soit pardonné . 
— Sire  dist Hues  Diex uous en sace gré  
Dist Auberons   Hues  uous en irés 
En uostre uoie ù uous deués aler  
Si trouuerés Tormont  une cité . 
Là est Macaires  . i . traïtres prouués  
Il est tes oncles et fu en France nés  
Frere ton pere  c est fine uerités  
Guillaumes fu dedens France apelés . 
Il uaut le roi mordrir et estranler  
Por çou fu il del roiaume getés  
Et puis ala au Sepucre outre mer  
Puis renoia sainte crestiienté . 
Or croit Mahom  Teruagan le derué  
Il ne prent homme  s il est crestiienés  
Que ne le face et pendre et traïner  
U ens se cartre trebucher et uerser . 
Et s il te tient  iel sai par uerité  
Il te fera honnir et uergonder . 
Iou te deffenc  sor les membres coper  
Que cele part ne soies ia tornés . 
— Sire  dist Hues  por noient en parlés  
Que  par celui qui en crois fu penés  
I irai mon oncle uéoir et uisiter  
S il est si fais que uous chi deuisés  
Ie li ferai an . ii . les iex uoler . 
Se i ai besoing  ie sarai bien corner  
Et ie sai bien que uous me secourrés  
Dist Auberons   Tu as dit uerité  
Mais or te ueul sor tes iex conmander  
Et si très chier con tu as m amisté  
Que tu ne cornes le cor d iuoire cler 
Se tes cors n est u plaiés u naurés  
Et se tu sonnes  se me puist Dix saluer  
Que se tu n es em peril de tuer  
Ie te ferai grant martire endurer  
S après ton cors me fais por nient aler . 
— Sire  dist Hues  ia mar en douterés  
[bNe corneroie pour l or d une cité] 
Se iou n estoie u plaiés  u naurés  
U de mon cors em peril de tuer  
Dont prent congiet Hues li bacelers . 
Rois Auberons le prist à regarder  
De ses biaus iex commença à plorer . 
Sire  dist Hues  por Diu  et uous c aués  
Dist Auberons   I ai de toi grant pité  
Car ie te di en fine loiauté 
Qu il n est cors d omme qui péust deuiser 
Les grandes paines  Hues  que uous arés . 
— Sire  dist l enfes  trop mal me prometés  
Dist Auberons   Encore pis asés 
Aueras tu de mal à trespaser  
Che t auenra par te grant foleté . 
uat ent à Dieu  ie ne t en dirai el  
Atant s en torne et Huelins remest . 
Quant li frans hom fu asés reposés  
Il et si homme sont erroment monté  
Lor droit cemin se sont aceminé . 
De lor iornées ne uous ruis deuiser  
Mais il ont tant esploité et erré 
K à Tormont uinrent  droit à . i . auespré . 
Li bers Geriaumes se prent à regarder  
U uoit Tormont  sel prent à auiser  
U uoit Huon  sel prent à apieler . 
Hé  Hues sire  dist Geriaumes li ber  
Si m aït Diex  mal sommes ariué  
ués ci Tormont qui deuant nous apert  
Se Dix n en pense  nous sommes tout tué  
Dist Huelins   Or ne uous dementés  
Car  se Diu plaist  nous n i arons nul mel  
A ces paroles  ne se sont aresté  
Ains s esploitierent  car près fu d auesprer . 
Si con il durent ens en la uile entrer  
I . seriant ont deuant aus encontré  
Et Huelins le prist à apieler . 
Amis  fait il  cil Dix te puist saluer 
Qui de le mort nous uaut tous racater  
Quant il les ot de Damedieu parler  
A grant meruele les prist à resgarder  
Et puis a dit as barons naturés  
Segnor  fait il  qui m aués salué 
De cel Segnor qui en crois fu penés  
De celui misme soiiés uous salué . 
Mais  ie uous proi  tot belement parlés  
S on le sauoit  et fuisiés auisés  
On uous feroit tous les membres coper  
Mais ie croi Dieu  le roi de maïsté  
Et por le duc ne m ose demoustrer . 
— Amis  dist Hues  se Dix te puist sauuer  
Et car me di  qui tient dont le chité  
Cil li respont   Sire  uous le sarés  
Oedes a non  et fu crestiienés  
Si renoia le roi de maïsté  
Ore est si fel et si desmesurés 
Qu il ne tient homme  s il croit en Damedé  
Qu il ne le face à martire liurer . 
Mais or me dites ù uous deués aler  
— Amis  dist Hues  certes  uous le sarés  
Iou m en uois  certes  droit à le roge mer  
Se [bme] uoloie anuit mais osteler 
[bEn ceste uile  car nous sommes lassé] 
— Sire  fait il  por Dieu de maïsté  
Ie uous lo bien  certes  en loiauté  
Que uous  biau sire  ens la uile n entrés  
Car se li dus  par mon cief  uous i set  
Il uous fera en se cartre ruer  
Encore en a . uiixx . emprisonnés . 
Se uous uolés par autre uoie aler  
Por le Signor  certes  en cui créés  
Autre cemin uous sarai bien mener  
Et dist Geriaumes   Sire  car i alés  
Dist Huelins   Non ferai  en non Dé  
Près est de uespre  solax doit esconser  
Il fait maluais boinne uile esquier  
Dist li paien   uous dites uerité  
Et  pour l amour de Dieu de maïsté  
uous uaurai iou mener à tel ostel 
U bien serés serui et ostelé  
Çou est tout droit ciés le prouost Hondré  
Cil croit en Dieu moult a lonc tans pasé . 
— Amis  dist Hues  Diex uous en sace gré  
Adont entrerent ens la bone chité  
Ainc ne finerent  se uinrent à l ostel . 
Deseur le pont  là trouerent Hondré  
Et Huelins l a de Dieu salué . 
Quant le prouos oï de Dieu parler  
Moult s esmeruele  ce saciés par ureté . 
U uoit Huon  se l en a apielé  
Frans hons  dist il  uous soiés bien troués . 
Por l amor Dieu  tot belement parlés  
Que ne le sache li dus de la chité . 
S il le sauoit  uous seriés uergondé  
Mais se uolés aueuc moi demorer  
Por le Signor dont m aués salué  
uous abandoins les biens de mon ostel  
Les piaus de martre  les hermins engolés  
Et pain  et car  et uiés uin  et claré . 
Ia por . ii . ans . c . cheualiers garder  
Ne me conuient issir de mon ostel 
Por créature c on ueulle demander . 
— Sire  dist Hues  Diex uous en sace gré  
Dont descendirent des ceuax seiorné  
Et li seriant ont li harnas ostés 
Ius des sommiers  puis les ont establés  
Fuerre et auaine lor donnerent asés . 
Et no baron  qui Ihesus puist sauuer  
Ens el palais le boriois sont entré . 
Bien les a fait li prouos onnorer . 
Quant sont asis et furent reposé  
Hues apiele Geriaume le barbé  
Sire Geriaumes  or tost  se uous hastés  
Aual ces rues tot courant en alés  
Et si faciés trestot partout crier 
Que s il i a ne fol ne menestrel 
Ne lecéour qui n aient çà loiier  
Qu il uiegnent tot mangier à mon ostel  
Ie lor donrai à moult grande plenté 
Et pain  et car  et uiés uin  et claré  
Trestout por nient et sans escot conter . 
Et puis tantost al boucerie alés  
Toute le car me faites aporter  
Tout le poison  le fres et le salé  
Nen broiiés ia  mais largement donnés  
Et dist Geriaumes   Tout à uo uolenté . 
— Sire  dist l ostes  s il uous uenoit à gré  
En cest ostel a uitaille à plenté  
Ia uous ai iou trestot abandonné 
Kanqe iou ai de boine uolenté . 
— Sire  dist Hues  tot che lasiés ester  
Ie ne uous ruis ne tant ne quant coster  
Car nous auons deniers à grant plenté . 
S ai un hanap qui uaut une cité  
Qui rendroit uin à tous ciaus qui sont né  
Cele parole tint il à fauseté  
Ne pot pas croire que ce fust uerités  
Et neporquant ill i a moult pensé . 
Iluec fist Hues une grant foleté  
Car il a pris le cor d iuoire cler 
K en s aumosniere auoit enuolepé  
uint à son oste et se li a liuré . 
Sire  dist Hues  s il uous plaist  entendé  
Desc à demain cest cor me garderés  
Se mestier ai  uous le me renderés . 
— uoire  dist l ostes  tout à uo uolenté  
Le cor saisi  ens l escrin l a posé . 
Puis fu . i . iour que Huelins li ber 
Ne le uosist por Loon la cité . 
Li uiex Geriaumes ne se uot oublier  
Sarrasinois sauoit moult bien parler  
Sor son ceual est uistement montés  
I . garçon prent  se li a fait crier  
Aual les rues de la bonne cité  
Que  s il i a ne fol ni esgaré 
Ne lecéor ne iouene baceler  
Se uoist errant ciés le prouost Hondré  
Qui li donra à mengier à plenté  
Trestout por nient et sans escot conter . 
Quant li ribaut nu et estrumelé 
Oent ces mos  s ont grant ioie mené  
Li uns à l autre le ua dire et conter . 
Qui dont uéist pautoniers aroter  
On n éust mie demie lieue alé 
Qu il en i ot . iiiicc . asanblés  
Qui trestout ueulent aueuc Huon soper . 
As bouciers uint Geriaumes li barbés  
Toute le car qe il i a trouué  
Et le poison  le fres et le salé  
A fait trestot à son ostel porter  
Ainc n i broia  sachiés par uerité . 
Il s en reuint arriere à son ostel . 
Quant li mengiers fu pres et atornés  
Les tables misent  s asisent al souper . 
Les poures gens s asisent de tos lés  
Hues les sert deuant à lor souper  
Il  et li ostes  et Geriaumes li ber . 
Hues tenoit le bon hanap d or cler  
Il ne sauoit tant metre ne uerser 
Parmi les tables  por se gent abeurer  
Que ses hanas ne fust plains et comblé  
Moult s esmeruele[nt] cil qui l ont esgardé . 
Li senescaus Oedon le traïtel 
uint au marcié por mangier acater  
Mais n i a riens  ce saciés uous  troué 
Dont il péust son segnor conréer . 
Moult fu dolans li paiens desfaés  
Ciaus en apiele qui uendent le uenel  
Q esse  dist il  ont chi dïable esté  
Qui le marcié ont issi desconbré  
Et chil respondent   Sire  uous le sarés  
I . uiellars hom  qui le poil a merlé  
A ensement le marcié desconbré  
Quant cil l entent  le sens cuide deruer  
Quel part est il  dist li cuiuers  alés  
Et chil respondent   Ciés le prouost Hondré  
Il s en reua coureçous et irés  
Ens el palais est maintenant montés  
U uoit le duc  se l en a apielé . 
Sire  fait il  mal estes ariués  
Ne sai quel gent nous ont trop mal mené  
Car il ont si le marcié descombré  
Que iou n i ai créature trouué  
Et si sont droit ciés le prouost Hondré . 
— Par foi  dist Oedes  il sont mal ariué . 
Par Mahomet qui ie doi aourer  
Ie les irai maintenant reuider . 
Auois  escrie  alons nous adober  
Et mon hauberc maintenant m aportés  
Et chil si fisent qui ne l osent uéer . 
Et il le prent  en son dos l a ieté  
Puis çainst l espée au senestre costé . 
Et si baron furent tot apresté  
N i a celui n ait hauberc endossé . 
Or uous lairons ichi du traïtel  
Si uous dirai de Huon au uis cler  
Le poure gent seruoit à lor souper  
Il  et li ostes  et Geriaumes li ber . 
Dedens l ostel dant Hondré le guerrier 
Fu Huelins cele nuit herbegiés  
Le poure gent seruoit à lor mengier . 
Asés auoient et claré et uin uiés  
Car li hanas Huon o le uis fier 
Rent si fait boire que on ueut souhaidier  
Tant con preudons l auera à baillier . 
Ens le maison mengoit . i . noueliers  
Al mix qu il pot est leués sor ses piés  
Hors de l ostel s est belement muciés . 
Il s en uint droit ens el palais plenier  
Oedon troua qui estoit haubregiés  
Et li traïtres commença à hucier . 
Sire  fait il  faites pais  si m oiés  
Ciés uo prouost menguë . i . cheualier  
Moult a de gent aueuc lui  ce saciés  
Si ont asés et béu et mengié . 
Ensement sourt li uins à souhaidier 
Con la fontaine qui sort sos le grauier  
Ne tant ne seuent ne oster ne puchier 
Que il le puisent nul point amenuisier . 
— Par foi  dist Oedes  merueles t oi nonchier  
Si fais hanas m aueroit grant mestier . 
Par Mahomet  à cui ie doi proier  
Et iou l irai maintenant asegier  
Il n enmerront palefroi ne somier  
Adont s en torne  Dix li doinst enconbrier  
Aueuc lui maine bien . xxx . cheualiers  
Desc  à l ostel Hondré n est atargiés . 
Le porte trueue et le pont abaisié . 
Li frans prouos le perçut tot premier  
Dist à Huon   Mal auons esploitié  
ués chi le duc  ù uient moult corecié  
uous serés là ochis et detrenciés  
uous et uostre homme  se Dix n en prent pitié  
Dist Huelins   Or ne uous esmaiés  
Or me laisiés par deuant lui plaidier  
Droit à l encontre uint Hues al uis fier  
A haute uois commença à huchier  
Sire  dist Hues  en non Dieu bien uigniés  
— uasal  dist Oedes  plus près ne m aprociés . 
Crestiiens estes  et ie sui . i . paiens  
Iou ne te puis amer ne tenir chier  
Et  par Mahom à qui ie doi proiier  
uous n enmenrés palefroi ne sommier . 
— Sire  dist Hues  c arés uous gaaignié  
Se uous nous faites ocire et detrenchier  
Sire  dist Hues  moult grant tort en aués  
Por l amor Dieu  et qe nous demandés  
— uasal  dist Oedes  aparmain le sarés  
Por seul itant que uous en Diu créés  
uous sera ia  certes  li ciés copés  
Ceual corant ne somier n enmerés . 
Mais or me di  desor ta loiauté  
Porcoi as chi tant de gent asanlé  
Moult par as ore de gent à ton soper . 
— Sire  dist Hues  certes  uous le sarés  
Ie m en uois droit outre le roge mer  
Ces poures gens que uous ichi uéés  
En l ounor Dieu lour donne à souper  
Que il me laist à ioie retorner  
Et respont Oedes   Mal esploitié aués  
Car iamais iour nul autre ne uerrés  
Ains uous ferai tos les membres coper . 
— Sire  dist Hues  laisiés le plait ester  
Et uous courés uistement desarmer  
Par tel conuent que ia dire m orrés  
uous et uostre homme  alés uos mains lauer  
Ie uous donrai à mengier à plenté 
Et pain  et car  et uiés uin  et claré  
Et de poisson  de fres et de salé . 
Après mengier  faites le droit conter  
Qui tort ara  se le uoist amender . 
A moi mal faire petit conquesterés  
Bien m est auis  se fasiés loiautés  
Que . i . petit me deuriés deporter  
Car on me dist tu fus crestiienés  
Et respont Oedes   Tu as moult bien parlé  
Dist à ses hommes   Alés uous desarmer . 
Alons mengier  puisqe l auons trouué  
Aussi n auons que mengier à l ostel  
Et cil respondent   Moult aués bien parlé  
Nous le ferons uolentiers et de gré  
Isnelement ont les haubers ostés  
As grans bacins orent lor mains laué  
As hautes tables sont asis au souper . 
Hues s asit et Geriaumes li ber  
Et li frans ostes et li autres barnés  
De l autre part sist Oedes li derués  
Il et si homme  qui tout furent Escler . 
Et l enfes Hues s en est em piés leués  
Le bon mantel a de son col osté  
Deuant Oedon est erroment passé  
Prent le hanap qui fu d or esmeré  
Sire  dist Hues  por Diu  ore esgardés  
Cis hanas est tous uuis  bien le uéés . 
— uous dites uoir  dist Oedes li derués  
Hues fait crois  ne s i uaut arester  
Isnelement fu li hanas conblés . 
Erroment l a son oncle presenté  
Lues qu il le tint  li uins en est alés . 
uasal  dist Oedes  uous m aués encanté . 
— Non ai  dist Hues  ains fait uo mauuaisté  
Metés le ius  car uous n en gousterés  
Que de male eure fustes uous onqes nés . 
— uasal  dist Oedes  malement m aparlés  
Et s estes chi uenus en ma chité  
Moult estes fols  par Mahomet mon dé  
Ie uous poroie ocire et decoper  
Ne troueriés qui uous osast tenser . 
Mais or me dites  gardés ne me celés  
Ie uous coniur la uostre loiauté 
Que uous me dites [b la fine uerité] 
De quele terre estes estrais et nés  
Et respont Hues   Sire  uous le sarés  
Ne degneroie car il uous fust celé . 
Droit à Bordiaus  par foi fu mes cors né . 
— Droit à Bourdele  uoire  si m aït Dés  
Qui fu tes peres  cil ki t ot engerré  
— Par foi  dist Hues  ia ne uous ert celé  
Sewins ot non  Diex li face pité  
Car il est mors  bien a . uii . ans pasé  
Oedes l entent  si commenche à crier  
Li fix mon frere  tu soiies bien trouué  
Ba  qe quereies aillors qu en mon ostel  
Or me di  niés  et ù dois tu aler  
Dist Huelins   Sire  uous le sarés  
Ie m en uois droit outre le roge mer  
Au roi Gaudise . i . mesaige conter  
Se m i enuoie Karlemaines li ber  
Por çou que i ai Karlot  son fil  tué  
Si m a tolue trestoute m ireté 
En tel maniere  se me puist Dix saluer  
Que iamais ior n en porai retorner  
S arai ançois à Gaudise parlé . 
— Biax niés  dist Oedes  par le cors saint Omer  
Aussi fui iou fors de France getés  
Si renoiai sainte crestiienté . 
Chi m arestai et si fui mariés  
Si ai grans teres  et castiax  et cités  
De par ma feme que iou ai espousé . 
Or uous dirai comment esploiterés  
uous en uenrés anuit à mon ostel  
Desc à demain que solaux ert leués  
Que iou ferai de mes barons mander  
Si uous ferai conduire à sauueté  
Car uous aués moult fors pas à paser . 
— Sire  dist Hues  Dix uous en sace gré  
Et iou irai puisque uous le uolés  
Et dist Geriaumes   uous en repentirés . 
— Che fera mon  dist li prouos Hondré . 
Hues s en torne qui n i est arestés  
Tous ses auoirs fu à l ostel portés . 
Li bons hanas n i fu mie obliés  
Mais li cors est à l ostel demorés 
Dont il deuoit Auberon apeler . 
Auec son oncle a cele nuit esté  
Car cele nuit ne li pot faire mel . 
Et l endemain  quand solaus fu leués  
Li enfes Hues s est par matin leués  
uint à son oncle por congié demander . 
Biax niés  dist Oedes  encore atenderés  
Ie ferai ia de mes barons mander . 
— Sire  dist Hues  tout à uo uolenté  
Les tables misent  s asisent au disner . 
Et li traïtres a Ioifroi apelé  
I . cheualier ki fu de France nés  
Quant s en parti  lui l ot amené  
Et se li fist renoiier Damedé . 
Il l apela con ia oïr porrés  
Ioifroi  dist il  enuers moi entendés  
Ens cele canbre tot maintenant alés  
Et se me [bfaites] . uiixx paien armer  
Le fil mon frere à mon mengier tués  
S il uous escape  m amor perdue aués  
Et chil respont   Tout à uo uolenté  
Que iamais iour n en pora retourner  
Ens en la canbre est maintenant entré  
uIIxx . haubers a là dedens troués . 
Quant il les uit  prist soi à porpenser  
Hé  las  dist il  caitis  maléurés  
Con plus fait on de grandes maluaistés  
Tant conuient plus rendre uers Damedé . 
Cis maus traïstres a moult le sens derué  
C est fiex son frere qu il ueut là ius tuer . 
Sewins ses peres me fist ia grant bonté 
A un tornoi là où ie fui alés  
Se il ne fust  i éusse esté tués . 
Puisqe li peres me fist tele amisté  
Ie le doi bien à son enfant mostrer  
Diex me confonde se par moi i a mel  
Ains le ferai à Oedon comperer  
Dont s en torna  uers le cartre est alés . 
Or orrés ia comme il s est porpensés . 
ua s ent Ioifrois que bien se porpensa  
uint ens le cartre  [buiixx] François troua . 
Segnor  dist il  uers moi entendés çà  
Hui en cest iour Ihesus uous aidera  
Se cuer aués  tous uous deliuerra  
Et chil respondent   Par Dieu qui tout forma  
uo uolenté cascuns de nous fera  
Desc à le mort nus ne uous en faura  
Se de çaiens poiemes issir ia  
Ioifrois l oï  grant ioie demena  
Tot mon pensé  segnor  orrés uous ia  
En cel palais . i . franc damoisel a 
Qui est de France  le païs natural  
Droit de Bourdele  et Sewins l engerra  
Oedes est ses oncles  si dist qu il l ocira . 
Mais  se Dieu plaist  li leres i faurra  
Et benois soit qui de cuer m aidera  
uengiés uous bien des maus que fait uous a . 
Or uerrai iou liqués mix le fera  
Et chil respondent   Ne uous esmaiés ia  
Car tous li pires hui cest ior bons sera  
Et sour paiens hardiement ferra  
A icest mot  trestous les deliura  
De le prison maintenant les ieta  
Et ens le canbre auec lui les mena . 
uIIxx . haubers en . i . mont i troua . 
Il les apiele  se les araisonna  
Segnor  fait il  or tost  n arestés ia  
Que benois soit qui tost s adoubera  
Cascuns d aus s arme  que nus n i demora  
uestent haubers  cascuns l elme laça 
Et à costés les brans d achier çaint a  
Ens el palais Ioifrois les amena . 
Li baron furent feruestu et armé  
Ioifrois les a ens el palais mené . 
Et Huelins a son oncle apielé  
Sire  fait il  pour Dieu de maïsté  
Quant ferés uous uo barnage mander  
— uasal  dist Oedes  laisiés tot çou ester  
Par Mahomet  uous ne m apartenés  
Et bien sachiés quant uous m escaperés  
De uos biax iex plus bel ior ne uerrés . 
Auois  escrie  mi cheualier  ferés  
S il uous escape  à mort serés liuré  
Hues l entent  si est en piés leués  
S espée sache qu il auoit au costé . 
Es uous Ioifroi  aueuc lui son barné . 
Monioie  escrie à se uois haut et cler  
Ferés baron  que Dix uous puist sauuer  
Sour cele gent que ie ne puis amer  
Et il si fisent que n ont soing d arester  
Ces Sarrasin detrencent les costés  
Testes et bras leur ont fait decoper . 
Et quant uoit Oedes que ne sont pas Escler  
Saciés de uoir ne li uint pas en gré  
En fuies torne que n i ose arester . 
Hues le sieut  tout nu le branc letré  
Mais li traïtres lor est bien escapé  
Par les fenestres est salis es fosés . 
Mal soit de l eure le col n a desnoé  
Et Ioifrois est el palais demorés . 
Les Sarrasins ont trestous decopés  
Que il n en est . i . tous seus demorés  
Plus de . uiixx . en getent es fosés . 
Quant le uoit Ouedes  à poi n est foursenés . 
Et no François sont el palais listé  
Les huis fremerent  si ont le pont leué  
Et puis se sont connut et rauisé . 
Adont se sont baisiet et acolé  
Grant ioie mainne là dedens li barné  
Mais cele ioie torna à poureté  
Car li traïtres a fait . i . cor sonner . 
On n éust mie demie lieue alé 
Quant il en ot . iiiicc . asanblé  
Qui li demandent   Gentis sires  c aués  
— Segnor  dist Oedes  certes  uous le sarés  
En mon palais sont François desfaé  
Tolu le m ont par lor grant poosté  
Faites moi tost mes engiens amener  
Et chil si fisent  que ne l osent uéer . 
Les engiens ont en contremont leués  
Et le palais asalent de tous lés  
Puis i ont tant et feru et ieté 
C une des tours font à tere uerser . 
Quant le uoit Hues  li sans li est mué  
Hé  Dix  fait il  qui en crois fus pené  
Serons nous donc çaiens si atraué  
Bien nous poons et prisier et uanter 
Que  se nous sommes tenu ne atrapé  
Nous serons tous pendu et traïné  
Et dist Geriaumes   Hues  qe ne cornés  
De tout en tout nous as tu mal mené  
A ices mos que ie uous ai conté  
Hes uous ù uient li boins prouos Hondré . 
uient à Oedon  et si l a apielé  
Sire  fait il  çou est grans foletés  
Quant uo palais ensement abatés . 
C est fix uo frere que laiens asalés . 
Faites le bien  s il est uo uolentés  
Alés à lui et si li prametés  
Et si li dites  en fine loiauté  
Que  s il uous rent uo grant palais listé  
uous l en lairés aler à sauueté  
Et respont Oedes   Prouos  car i alés  
Dist Hondrés   Sire  tout à uo uolenté  
Atant s en torne li traïtres proués  
Et dist en bas  qe ne fu escoutés  
Par le Seigneur qui fait croistre le blé  
Çou est Mahons  cui ie doi aourer  
Se iou les tiens  il seront traïné  
Et li prouos ne s est mie oubliés  
uint au palais tot droit sor les fosés  
A haute uois conmencha à crier  
Hé  Hues sire  lasiés me à uous parler . 
— Dieus  dist li enfes  qui nous uient reuider  
— Che sui iou  sire  dist li prouos Hondré . 
— Ostes  dist Hues  por Diu  que me dirés  
Et chil respont   Sire  uous le sarés  
Ie uous proi  sire  pour Dieu de maïsté  
Que le palais à uo pooir gardés  
Car ie uous di  se me puist Dix saluer  
Se li traïtres uous i puet atraper  
Il uous fera tos les membres coper . 
— Ostes  dist Hues  por Diu de maïsté  
Ie uous proi  sire  par sainte carité  
De moi uous prenge et manaie et pité  
Car ie sui mors  se uous chi me falés . 
I . cor d iuoire uous oi iou commandé  
Se iou l auoie  i aroie tout trouué . 
uous uerriés ia tant de gent aroter 
Tote empliroit ceste bonne cités . 
Hé  gentis sires  et car me le rendés  
U se chou non  à me fin sui alés . 
— ués le chi  sire  dist li prouos Hondrés . 
Il prent le cor de blanc yuoire cler  
Qu en s aumosniere auoit enuolepé  
Par son sergant li fist errant porter . 
Hues le prent  s a grant ioie mené  
Met le à se bouce  errant l éust corné  
Quant li preudom Geriaumes a crié  
Hues  biau sire  c aués uous en pensé  
Si m aït Diex  le roi de maïsté  
uostre coraige folement descouurés  
Car bien saués  se uous n estes derués  
Se cis prouos pensast à mauuaisté  
Quant de ton cors li desis le bonté  
S il fust traïtres et plains de fauseté  
Oedon l éust maintenant presenté  
Si en fussons honni et uergondé . 
Por Diu  biau sire  uo coraige tenés  
Car on ne set ù on se puist fier . 
Hues  biau sire  dist Geriaumes li ber  
Por Dieu uous proi  le roi de maïsté  
Ne sonnés mie cel cor d iuoire cler  
Ie ne uous uoi ne plaiié ne nauré  
Hues l entent  moult s en est aïrés  
Q esse  dist il  ore i soient maufé  
Atendrai tant qe ie serai tués  
Ie cornerai  qui k en doie peser  
Il prent le cor de blanc yuoire cler  
Mist le à se bouce  s a tenti et sonné 
Par tel uertu et par si grant fierté 
Que de le bouche en est li sans uolés . 
Cil qui asalent au grant palais listé 
Au son del cor commencent à canter  
Cil du palais commencent à baler . 
Et Hues corne  tant ne quant n a cessé . 
Auberons l ot à Monmur  sa chité  
Dix  dist li rois  i oi mon ami corner  
Le plus loial qui de mere soit né  
Par Ihesu Crist cui ie doi aourer  
Ie l aimme tant  por se grant loiauté  
Qu enuers tous hommes le uaurai ge tenser  
Or me souhaide ù li cors a sonné  
En me compaigne . cm . hommes armé  
Se mestiers est  plus en ueul demander  
Tantost i fu comme il l ot deuisé  
Par faerie  par le Dieu uolenté  
A Tormont uint  la mirable cité . 
Toutes les rues emplisent de tos lés  
Most s esmeruelent Sarrasin et Escler 
D ont tant de gent estoient asanlé . 
Et Auberons est el palais montés  
Hues le uoit  sel courut acholer . 
Sire  dist il  uous soiés bien trouués  
De Diu uous renc . ucc . mercis et grés 
Qu en si lonc regne m estes uenus tenser  
Dist Auberons   C est pour uostre amisté  
Ne uous faurai tant que puisse durer  
Se uous gardés ensi uo loiauté . 
— Sire  dist Hues  Dix uous en sace gré  
Et no baron uont parmi le cité  
Paiens detrencent les flans et les costés . 
Mais Auberons a fait . i . ban crier  
Qui Dieu ueut croire qu il n i ara nul mel . 
Quant li paien ont le ban escouté  
Plus de . uc . s en sont en fons leué . 
Prendent Oedon  le mauuais traïtel  
Sus u palais l ont li baron mené 
Deuant Huon  se li ont présenté  
Et se li rendent  uolant tout le barné . 
Biax niés  dist Oedes  aiés de moi pité . 
— Par foi  dist Hues  Dix me puist crauenter  
Quant iamais homme après moi traïrés  
Il trait l espée qui li pent au costé  
Le branc entoise par moult grande fierté  
Le cief li a tot maintenant copé  
Puis le pendi au mur de le chité  
Ore en a bien le païs aquité . 
Et Auberons a Huon apelé . 
Amis  fait il  enuers moi entendés  
Ore aués uous faite uo uolenté  
Ie m en reuois  à Ihesu demourés . 
Mais ie uous di  ne le ueul pas celer  
Ne uous uerrai iamais en mon aé  
S aras éu tant grande poureté 
Qu il n est corps d omme qui le péust conter  
Si t auenra par te grant foleté  
Quant Hues l ot  si en fu esfraés . 
Sire  dist il  en non Diu  tort aués  
Dites  biau sire  çou qui uous uient à gré . 
Et ie ferai toute uo uolenté  
Dist Auberons   Ore as tu bien parlé . 
Hues  biau frere  por Diu  or m esgardés  
Or met à oueure çou que m oras conter  
Si feras bien et t en sarai boin gré . 
— Sire  dist Hues  pensés du deuisser  
Pres sui de faire toute uo uolenté  
Dist Auberons   Or le te ueul conter  
Ie te deffenc  sour les iex à creuer  
Que uers Dunostre ne soies ia torné . 
C est une tors qui siet deuers la mer  
Et si uous di  ia mar le mesquerrés  
Iules Cesar  ki me nouri soué  
 Si m aït Dix  le fist faire et fremer  
En . xl . ans ne fut pas manouurés . 
Onques si bele ne uit nus hom carnés  
IIIcc . fenestres peut on laiens trouer  
XXu . cambres a ou palais listé  
Ains de plus rice n oï nus hom parler . 
Et s a . ii . hommes à l entrer de l ostel  
Tout sont de keuure et fait et compasé  
Si tient cascuns . i . flaiel acouplé  
Tout sont de fer  moult font à redouter . 
Tout adès batent et y uer et esté  
Et si uous di  par fine uerité . 
Une aloete  que bien tost set uoler  
Ne poroit mie ens el palais uoler 
Que ne fust morte  ne poroit escaper . 
Et laiens maint . i . grans gaians derués  
Orgilleus est par droit nom apelés . 
Il me toli et la tour et l ostel  
Et aueuc çou i . bon hauberc safré  
Qui est plus blans que ne soit flors de pré . 
Ne poise pas . i . blanc pain buleté  
Qui l aueroit dedens son dos ieté 
Iamais par homme ne seroit entamés  
S il ciet en eue  il ne puet affondrer  
Et si n est fus qui le puist enbraser . 
Hues  biaus frere  dist Auberons li ber  
Iou te deffenc  sour les membres coper  
Et si très chier con tu as m amisté  
Que cele part ne soies ia tournés  
Que se t i uas  à mort seras liurés  
Ie te di bien n en poras escaper . 
Pour chou te ueul et deffendre et uéer 
Que tu n i uoises  tu seroies outrés . 
— Sire  dist Hues  por noient em parlés  
Car  par le foi que ie doi Damedé  
Iou ne lairoie por uo grant disnité 
Que iou ne uoise le gaiant uisiter  
Car por çou uin ge de France le rené  
Por auentures et enquerre et trouer . 
Une m en dites que ie ueul esprouer  
Et par cel Dieu cui ie ueul aourer  
Ie uous di bien  ia ne le quier celer  
G irai conquerre le blanc hauberc safré . 
S il est si fais con uous le me loés  
Mestier m ara  iel sai de uerité . 
Se i ai besoing  ie sarai bien corner  
Et ie sai bien que uous me secourés  
Dist Auberons   Non ferai  en non Dé . 
Hues  biau frere  ia ne uous i fiés  
Car  par celui ki en crois fu penés  
Tu pues asés et tentir et sonner  
Mais par moi n eres secourus ne tensés . 
— Sire  dist Hues  uo ferés tout uo gré  
Et ie ferai çou que i ai em pensé  
Atant se sont anbedoi deseuré  
Et Hues est ens la chité remés . 
Rois Auberons de Huon departi  
Si s en rala arriere en son païs . 
Ens la chité est remés Huelins  
Les Sarrasins a fait tous conuertir . 
Toute le terre que Oedes dut tenir  
Donna son oste et Ioifroi à tenir  
Et se les fist tous segnours du païs . 
Puis fait son oirre aprester li mescins  
Or et argent ont à grant plenté pris  
Il en torserent desc à . xu . roncins . 
Et dont monterent  se sont au cemin mis  
Le congiet prisent as barons du païs  
Puis les commandent à Dieu de paradis . 
Or s en ua Hues qui le cors ot uaillant . 
Ainc n aresta l enfes ne tant ne quant  
Toute iour oirre entre lui et sa gant 
Parmi le bos et les ualées grans . 
[b Beste sauuaige et diuersiteit tant] 
Trouerent moult et derriere et deuant . 
Tant uont li prince qui Ihesus soit edant 
Que l auesprée les ala encauçant . 
Emmi . i . pré  là se sont arestant . 
Droit en cel pré  ù il sont demorant  
De sauuecine estoit uenue tant  
Et cers et bises  qui le pré uont paisant . 
No cheualier  qui Ihesus soit edant  
Trestoute nuit i furent coi taisant  
Et li ceual uont de l erbe paisant . 
Et quant ce uint à l aube aparissant  
Errant monterent  ne se uont atargant  
Droit uers la mer se uont aceminant . 
Tant ont alé que il uont aproçant 
Une lieuée le grant tor au gaiant  
Que li boins rois  Auberons li uaillant  
Li deffendi sor les membres perdant . 
Li solaus lieue  li iors uait esclairant  
N alerent mie de tere longemant  
Quant Hues uait deuant lui esgardant  
Le grant tour uit et le palais luisant . 
U uoit ses hommes  se les uait apelant  
Segnor  dist il  par Dieu onipotant  
Moult par éumes . i . très poure ensient 
Quant nous géumes en ce pré uerdoiant  
Car ie uoi là une tor haute et grant 
U nous fusons moult bien uenu atans  
Le uieus Geriaumes ua le tour esgardant  
Tel paour a à poi qu il n ist du sans . 
A lui méisme se ua moult dementant  
Hé  Diex  fait il  biax pere raemant  
Hui en cest ior serons mis à tormant  
Ie uoi la tour c Auberons li uaillant 
Nous deffendi si très escortremant  
U uoit Huon  se li dist simplemant  
Hé  Hues sire  dist Geriaumes li frans  
Ie uous di bien  et le seuent auquant  
Faus est li hom qui croit consel d enfant  
Souuent i est  à le fie  perdant . 
Hé  biax dous sire  que ferons nous auant  
Si m aït Dix  or nous ua malemant  
Car ie uous di  si me soit Dix edant  
Çou est Dunostre que uous alés uéant  
Là dedens maint  par mon cief  li gaiant . 
Se trestout chil qui ore sont uiuant  
Et tout li mort fussent resusitant  
Tout chil qui sont desous la tere entrant  
Et chil ki sont par deseure en estant  
Fussent ichi orendroit en presant  
Et li cuiuers éust ses garnemens  
Nes douteroit le monte d un besant . 
Hé  gentis hom  n estes uous souenant  
Quant uous partites d Auberon li uaillant  
Le bon preudomme qui uous parainme tant  
Moult est uaillans et de bon ensiant  
Deffendi uous  sor les membres perdant  
Que uers Dunostre n alissiés ia tournant  
Por nule cose en cest siecle uiuant . 
— Sire Geriaumes  dist Huelins li frans  
Por l amor Dieu  c alés uous dementant  
Très puis cele eure de France fui tornant  
Si m aït Dix  n aloie el querant 
Fors auentures  ce saciés uraiemant . 
Ne uous alés  biau sire  dementant  
Que  par chelui qui espandi son sanc  
G irai là sus en cel palais luisant  
Et  se ie truis dedens le grant gaiant  
Combatrai m i à l espée trençant . 
S il n est plus durs que piere d aïmant  
Iel porfendrai de mon acerin branc . 
uous remanrés en ce pré uerdoiant  
Et se m irés chi endroit atendant  
Et dist Geriaumes   Tout à uostre commant  
Dont s aparelle li damoisiax uaillant  
Le hauberc uest  lace l elme luisant  
Et çainst l espée à son senestre flanc . 
Le cor d iuoire ua à son col pendant  
Ne porta pas le bon hanap uaillant . 
Au departir ua ses hommes baisant  
Puis les commande à Dieu le roi poisant  
Au departir ua tenrement plorant . 
Hues s en torne  qui moult ot hardemant  
Droit uers Dunostre se ua aceminant . 
Or le conduie Ihesus li raemant  
Que  bien saciés  li mestiers en est grant  
Droit uers Dunostre l enfes Hues s en ua  
Le cor d iuoire aueuques lui porta . 
Trestout à pié li enfes s en ala . 
Tant a erré et tant esploitié a 
Droit à l entrée les . ii . hommes troua  
Si c Auberons le dist et deuisa . 
Et ens lor mains cascuns . i . flaiel a  
Tout sont de fer  Hues les redouta . 
Yuer n esté nus d aus ne s aresta  
Ainc Damedix oisellon n estora  
Tant uolast bien  qui el palais entrast  
Qui ne fust mors  ia ne leur escapast . 
Li enfes Hues assés les esgarda  
De Damedieu souuent les coniura  
Mais il ne cessent ne nus d aus n aresta . 
Quant le uoit Hues  Damediu reclama  
Et la pucele en cui il s aonbra . 
Moult durement l enfes s esmeruila 
Con faitement el palais enterra . 
Par deuers destre Huelins regarda  
I . bacin d or à . i . piler trouua  
Cil qui l i mist moult bien li ataka . 
Hues le uoit  cele part en ala . 
Ore escoutés de coi se porpensa  
Il traist l epée dont Seuuins l adoba  
Sour le bachin l enfes . iii . cos frapa  
Et li palais tenti et resonna . 
Li fieus Sewins  de Bordiax la cité  
Sour le bacin qui fu d or esmeré 
A fru . iii . cos par moult grande fierté . 
Une pucele ot u palais listé  
Sebile ot non  moult par ot de biauté  
Si tost comme ot le bacin d or sonner  
A le fenestre s en est uenue ester  
Et uoit Huon qui ueut laiens entrer . 
Nel connut mie  neporquant a ploré  
Arrier retorne  s a grant duel demené . 
Hé  Dix  dist ele  urais rois de maïsté  
Qui est cis hom que çaiens ueut entrer  
Lase  fait ele  se cis gaians le set  
Il le uorra destruire et estranler . 
Se il estoient tel mil  tot aüné  
Ses aroit il ochis et decopés . 
Hé las  fait ele  ie n en sai la ureté  
[b S il est de France estrais ne engendrez]  
Encor l irai . i . petit esgarder  
Ele s en ua uers le grant huis ester  
D une fenestre a hors son cief bouté  
Les armes uoit dont il est adoubés  
Une crois d or de grant nobilité  
III . en i ot  ce saciés par ureté  
Dedens ses armes  moult ricement ouuré . 
Si tost qel uoit  la pucele au uis cler 
Sot bien qu il ert de France le rené . 
Hé las  dist ele  uoirement est il nés  
De la tere [est que mes cuers doit] amer  
Or sui honnie se li gaians le set  
Ele s en torne  que n i uaut plus ester . 
Droit à le canbre ù li Orgileus ert  
[bOù] se dormoit  ia n en puist il leuer . 
Quant la [pucele] uoit dormir le malfé  
[bArrier retorne]  s a forment sospiré  
[bErramment à le guicet] desfremé . 
La [bdamoiselle] le puestic desfrema  
Uns uens en ist qui l engien ius ieta . 
Li hom qui batent furent fait à conpas  
[Si tost c on l ouure  si lour falent li brac] 
Et l enfes Hues el palais en entra  
Après la dame moult durement s en ua . 
Ele s enfuit  que forment se hasta  
En une cambre tout maintenant entra . 
Quant Hues uit c a li ne parlera  
Sachiés de uoir moult forment l en pesa . 
Quant or uit Hues c à li ne pot parler  
Le cuer en ot dolant et abosmé  
Esbahis fu qu il ne sot ù tourner . 
Tant i ot canbres et soliers et degré 
Que l enfes Hues ne sot en quel torner . 
Par le palais commença à waucrer  
De l une part commence à regarder  
uoit . xiiii . hommes qui ont les ciés copés  
U se gisoient par delés . i . piler . 
Quant l enfes Hues les a bien auisés  
Tout . i . à . i . les ala remuer  
Mal de celui qui puist à lui parler . 
Par foi  dist Hues  chi fait mal arester . 
Li uif déable m ont fait çaiens entrer  
Or m en irai  n i ueul plus arester  
uint au guicet  si cuida ens entrer  
Mais li engien sont amont releué . 
Par foi  dist Hues  or sui iou atrapés  
Mien ensient  si me puist Dix saluer  
Mais ne porai de cest lieu escaper  
Arriere torne  el palais est entrés . 
L enfes escoute  s ot la dame plorer  
Cele part uint ù il s ot dementer  
Ens en la canbre ù la damoiselle ert . 
Hues le uoit  si le ua saluer  
Dame  fait il  Dix uous puist honorer  
Sariiez uous mon langage parler  
Ma douce amie  por Diu  et uous c aués  
— Sire  fait ele  i ai de uous grant pité  
Se cil s euelle qui garde cest ostel  
Si m aïst Diex  à mort estes liurés . 
— Comment  dist Hues  por Diu de maïsté  
Saués uous donqes  dame  françois parler  
— Sire  dist elle oïl  si m aït Dés . 
En France fu  certes  li miens cors nés  
Et por çou ai ge de uo cors grant pité 
Que i ai uéu le crois que uous portés  
Por uostre amor ai moult le cuer iré . 
— Dame  dist Hues  por Diu  ne me celés 
En quele tere ne en con fait rené 
Fu uos gens cors conçus et engerés . 
— Certes  dist ele  sire  uous le sarés  
Ie fui uoir née del borc de Saint Omer  
Et si fui fille le conte Guinemer  
Nieche Sewin  de Bordiax la cité  
Quant l entent Hues  si le qeurt acoler  
III . fois le baise  par moult grant amisté  
Ens le maisele  puis li a escrié  
Dame  fait il  se me puist Dix saluer  
Ma cousine estes  ie ne uous quier celer  
Car ie uous di  sor ma crestiienté  
Que ie fui fiex Sewin le uis cler . 
Mais or me dites  por Diu de maïsté  
Qui uous a  dame  chà dedens amené . 
— Sire  dist ele  certes  uous le sarés  
Mes peres uint le Sepucre aorer  
Il m amoit tant qu il me mist en sa nef  
O lui me uaut au Sepucre mener . 
Et quant nous fumes monté en haute mer  
 . I . grant tempiés si acoilli no nef  
Tant nous mena li uens et li orés  
Sous ceste tour  là nous fist aancrer . 
Cis grans gaians qui garde cest ostel  
Quant il nous uit là desous ariuer  
Il descendi moult ricement monté  
Mon pere ocist et sa gent autretel  
Puis m amena en ce palais listé . 
Plus de . uii . ans  certes  i ai esté  
Ainc puis n oï une mese canter . 
Mais or me dites  por Diu  et que querés  
— Dame  dist il  certes  uous le sarés  
Ie m en uois  certes  outre la roge mer  
Au roi Gaudise . i . mesage conter  
Se m i enuoie Karlemaines li ber  
Mi homme sont là ius  emmi ce pré  
Et ie uinc çà por uéoir cet ostel  
Et por connoistre ce grant gaiant derué . 
— Biax niés  dist ele  c aués uous enpensé  
Se tel . ucc . con estes  en non Dé 
Estoient chi uenu et asanlé  
Mais que il fust feruestus et armé  
Nes doutroit il . i . blanc pain buleté . 
Ralés uous ent  se il uous uient en gré  
Et iou irai les engiens aualer . 
— Dame  dist Hues  por noient en parlés  
Foi que doi l ame à mon pere porter  
Le boin Sewin de Bourdiax la cité  
Iou le uerrai ains k isse de l ostel  
Dist la pucele   Biaus dous niés  non ferés  
Car moi et uous en seriens uergondé . 
— Certes  dist Hues  por noient en parlés  
Car ne lairoie  por les menbres coper  
Que iou ne uoise le gaiant esgarder . 
— uoir  dist la bele  ie sai par uerité 
Que nous serons moi et uous uergondé  
Et nonporquant  se uéoir le uolés  
Ie uous dirai ù uous le trouerés . 
Ens cele canbre  biaus dous niés  enterés  
Ens le premiere trouerés le uin cler  
Ens l autre après uair et gris a asés  
Et ens le tierce les . iiii . Dix uerrés  
Et ens le quarte l Orgileus trouerés  
Là où se dort li grans gaians derués  
Qui ne fu onkes de cors d onme engerrés . 
Gentieus hom sire  se dormant le trouués  
Tot en dormant le teste li copés  
Car  s il s esuelle  à mort estes liurés . 
Il reuint ore de ce bos  de berser  
Ces . xiiii . hommes li ui gou aporter . 
Quant il a fain  et il se ueut disner  
Trois en menguë entre main et soper . 
— Par foi  dist Hues  por noient em parlés  
En haute court ne m ert ia reproué 
Que iou le fiere se l arai desfié  
Atant s en torne Hues li bacelers . 
L escu au col  tient le branc entesé  
Ens le canbre entre  ains n i uot arester  
Et puis ens l autre  ens la tierce est entré  
Iluec troua les . iiii . Dix derué . 
Li enfes Hues les esgarda asés  
Cascuns des Dix ala . i . cop donner  
Et ens le quarte a l Orgileus troué . 
Là se dormoit li grans gaians derués 
Deseure . i . lit qui bien ert acesmés . 
La keute fu d un paile d otre mer  
Et li lincuel de soie bien ouuré . 
Li orilliers qu il ot au cief posé 
ualoit . c . liures de deniers monaé  
La plume fu d orioel d outre mer  
Plus soué flaire que baumes destenpré . 
Li kaalis faisoit moult à loer  
Li pecoul furent de fin or esmeré  
Et les espondes d iuoire tresieté . 
As . iiii . bors du caalit doré 
A . iiii . oisiaus qui moult font à loer  
Qui adès cantent et yuer et esté  
Le ior li traient [bquant il doit aiorner] . 
Harpe ne gigle n est tele à escouter  
Par ingremant i furent compassé . 
Là se dormoit li grans gaians derués . 
Plaist uous oïr con fais fu li maufés  
XuII . piés auoit bien mesurés  
Les bras ot gros et les puins bien quarrés  
La teste ot gros et les iex enfosés  
Plus furent rouge que carbon enbrasé . 
Demi piet ot entre l uel et le nés  
Si lais sergans ne fu onqes troués . 
Tost mengeroit trois gastelés fourés . 
[bQuant le uoit Hues  si l a moult regardé] 
Puis dist après li uasaus bacelers  
Hé  sire Diex  dist Hues li menbrés  
Car fust or chi Karlemaines li ber  
Nus et descaus et s espée à son lés  
Si uerroit ia ù ie doi asanler  
Se c estoit uoirs  ie sai par uerité 
Encore encui seroie racordés . 
Sainte Marie  conment porrai ouurer  
Se il s esuelle  ie sui à mort liuré  
Ne sai que faire  se me puist Dix saluer  
Segnor preudomme  certes  bien le uéés  
Près est de uespre  et ie sui moult lassé  
Or uous proi tous  si cier con uous m aués  
Ni Auberon  ne Huon le membré  
uous reuenés demain  après disner  
Et s alons boire  car ie l ai désiré . 
Ie ne puis  certes  mon coraige celer 
Que iou ne die çou que i ai en pensé  
Moult sui ioians quant ie uoi auesprer  
Car ie desire que ie m en puise aler  
Si reuenés demain  après disner . 
Et si uous proi cascuns m ait aporté 
U pan de sa chemise une maille noué  
Car en ces poiteuines a poi de largeté  
Auers fu et escars qui les fit estorer  
Ne qui ains les donna à cortois menestrel . 
Or uous redoi de Huelin parler  
Qui fu au lit le gaiant d outre mer . 
En son cuer pense conment pora ouurer  
Ia nel ferra en iour de son aé  
S ert esuilliés  ce seroit maluaisté . 
En haute cort me seroit reproué 
Se iou ne l ai par deuant desfié . 
Diex le set bien  li rois de maïsté  
Mais deuant Dieu ne doit on mal penser  
Et Damedix me puist hui crauenter 
Se iou le fier  si l arai desfié  
A icest mot conmença à crier  
Fiex à putain  uilliés u uous dormés  
Quant li gaians oï Huon parler  
Si durement s estendi li maufés 
Le caalit a fait tot ius uerser . 
Il sailli sus  durement esfraés  
uasal  dist il  ki t a chi amené  
Petit m ama ki t i laissa entrer . 
— Par foi  dist Hues  puisque françois saués  
Ie uous dirai ki m i a amené  
Mes grans outrages et ma grans foletés  
Dist li gaians   Tu as dit uerité  
Car  se ie fusse feruestus et armés  
De tés . uc . ne donnaisse . ii . dés  
Mais ie sui nus  et tu es bien armés  
Hues l entent  si en est uergondés  
Car il li sanble che seroit grand uieutés  
Ançois li a fierement escrié  
Grans pautoniers  Dix te puist crauenter  
Or fai dont tost  si te ua aprester  
Car  par celui qui en crois fu penés  
En haute cour ne m ert ia reproué 
Que iou te fiere  si te seras armés  
Dist Orgileus   Tu as moult bien parlé  
Il sailli sus aussi con forsenés  
Si se courut erroment aprester . 
I . hauberc uest qui fu et grans et lés  
XIIII . piés auoit bien mesurés  
Ens la largece pueent . iii . homme entrer . 
Une grant fauc a en ses puins conbré . 
Et Hues fu el palais retourné . 
Atant es uous le grant gaiant derué  
A haute uois commença à crier  
ués me chi  frere  or sui ge bien armés . 
Mais or me di  desour ta loiauté  
Et sour le loi qe tu as à garder  
Que tu me dies qués hom t a engerré  
Il fu preudom  iel sai de uerité . 
Et si me di de quel tere t es nés  
Et qe tu quiers  et ù tu dois aler . 
Quant iou t arai detrencié et tué  
La teste ert mise sor ce pumel doré  
De qui porrai à mes hommes uanter 
Qui me donnas congiet de moi armer  
Tu ne fus onqes de maluais engerré  
Dist Huelins   Ore es tu fos prouués  
Encor sui iou  Dieu merci  en santé 
Et tous entiers  de ma mort uous uantés  
Et neporquant ie uous dirai ureté  
Se tu m ocis  bien te poras uanter 
Que tu as mort . i . las  maléuré  
Que li rois Karles a fait desireter  
Et si m estuet aler outre la mer 
Au roi Gaudise . i . mesage conter . 
Droit à Bordele  certes  fu mes cors nés  
Huelins sui par droit nom apelés . 
Or t ai ge dit le fine uerité . 
Mais or te ueul sor ta loi coniurer  
De quel tere es et de quel parenté  
De qui porai à mes hommes uanter 
Qui i arai mort  ocis et decopé  
Dist li gaians   Ore as tu bien parlé . 
Se tu m ocis  bien te poras uanter 
Que tu aras l Orgileus conquesté  
Le grant gaiant qui maint deseur la mer . 
I ai . xu . freres dont ie sui li maisnés  
Il n a paiien  Sarrasin ne Escler  
Desc  au sec arbre ne tant c on puet aler  
Qui ne me doiue . iiii . deniers d or cler . 
Iou encaçai Gaudise l amiré  
C est l amiraus là où tu dois aler  
Se li toli tés . xiiii . chités 
Ens la plus poure ot . xm . adobés . 
Il est mes hom tous liges racatés  
Si me donna . i . bon anel d or cler  
En droit seruaige  de son cief racaté . 
Et s encaçai Auberon le faé  
S encanterie ne canque ses cors set 
Ne me pot onqes ne tant ne quant greuer . 
Ie li toli  par mon cief  cest ostel  
Et aueuc çou . i . bon hauberc safré . 
Il n est nus hom qui de mere soit né  
Se il pooit ens le kauece entrer  
Qui ia par armes péust estre matés  
Mais il n est mie à tous abandonnés  
Ce dist la letre qui est ens el coler 
Que nus ne puet le hauberc endosser  
S il n est preudons et sans pecié mortel  
Et nés et purs con s il fust nouiax nés . 
Et se la mere qui l aueroit porté 
Auoir à homme en sa uie pensé  
Fors c a celui qui l aroit espousé  
Lors ne poroit ens el hauberc entrer . 
Et por che di ge li hons n est mie nés 
Qui le péust  par mon cief  endosser . 
Li haubers est de si grant disnité 
Que cil qui l a dedens son dos ieté  
S il ciet en eu  il ne puet esfondrer  
S il ciet ens fu  il ne puet enbraser . 
Car  par Mahom  ie le n ai esproué  
Tu me donnas congié de moi armer  
Et ie te doins congié de l esprouuer  
Il s en courut là où li haubers ert  
Tantost l a pris qu il n i a aresté  
Moult fu legiers  ie uous di par ureté . 
Arrier retorne  si commence à crier  
ués le chi  frere  par Mahomet  mon Dé  
Ne poise pas . i . blanc pain buleté  
Tu le pues bien  se toi plaist  endosser  
Par Mahomet  tu n i aras nul mel  
Et respont Hues   Tout à uo uolenté  
Le hauberc prent k il li a aporté  
De l une part se traist lés . i . piler  
Dieu commença forment à reclamer 
Que il li doinst le hauberc endosser . 
Il deslaça le uert elme gesmé  
Et puis desçaint le branc d achier letré  
L hauberc osta k il auoit endossé  
Puis prent celui c on li ot aporté . 
Le pan deuant laissa aual couler  
Chelui derriere a contremont leué  
Ens la caueche li est Hues entrés  
Qu il ne li fu ne trop lons ne trop lés . 
Puis relaça le uert elme iesmé  
Ens en son puing tint le bon branc letré . 
Dist li paiens   Ore es tu bien armés . 
Ne cuidai pas qe tu fuses ités 
Q ens la caueche li péusses entrer  
Or le me rent  si feras moult ke ber . 
— Tais toi  dist Hues  Diex te puist crauenter  
Ie nel rendroie por . xiiii . cités . 
Com par ies ore laidement figurés  
Cil te maudie qui en crois fu penés  
Tu ne fus onkes de chors d onme engerrés  
Dist li gaians   Tu as dit uerité  
Ains m engerra Beugibus li maufés . 
Dame Murgale me porta en ses lés  
Dedens infer n a diable ne maufé 
Que il ne soit de mon grant parenté . 
Se me ueus rendre mon bon hauberc safré  
Ie t en lairai tout par amours aler  
Et s aueras mon bon anel d or cler 
Que me donna Gaudise l amirés . 
ués le chi  frere  en mon doit l ai bouté . 
Au doit manet m est il petis asés  
Bien i poras trestout ton brac bouter . 
Mestier t ara au mesaige conter  
Car  par Mahom  t as fort pas à paser  
Car ie te di  en fine loiauté  
Quant tu seras outre la roge mer  
Tu enterras ens la bone chité  
Ains que tu uiegnes au grant palais listé  
IIII . portiers  par mon cief  trouerés  
Moult sont felon  ie te di par ureté . 
Et après chou  trouuerés encore el  
IIII . grans pons qui tous seront leué  
Si te di bien  saces par uerité 
K à cascun pont a . ii . portiers armé . 
Se tu lour dis que t es de France nés  
Isnelement aras le poing copé  
A l autre après  l autre poing perderés  
Et au tierc pont l un de uos piés lairés . 
Quant tu seras ensement atornés  
Tout li portier te prendront à tos lés  
Si te portront par deuant l amiré  
Et l amiraus fera ton cief coper . 
Et se tu ueus de tout çou escaper  
Si me ren tost le bon hauberc safré  
Ie te donrai mon bon anel doré  
Adont poras séurement aler 
Par le palais tout à ta uolenté . 
Se tu auoies . ucc . hommes tués  
E l amiral si feru sor le nés 
Que li clers sans fust à tere uolés  
Se tu li mostres cest bon anel doré  
N aueras garde pour honme ki soit nés  
Car il me crient  ne m oseroit irer . 
Quant i ai mestier de . m . honmes armés  
U de . ucc  u d argent  u d or cler  
Ieu pren l anel que iou te ueul donner  
Se li enuoie par . i . de mes priués . 
Se iou mandoie . cm . hommes armés  
Ne l oseroit desdire ne uaer  
Ains m amerroit canqu il poroit mander  
Dist Huelins   Laisiés uo deuiser  
Car  par celui qui en crois fu penés  
Ia li haubers n ert de mon dos ostés  
Si t arai mort  ochis et afolé  
I arai l anel  uous en aiés maugré  
Quant l Orgilleus a ches mos eschoutés . 
Et ke il uoit Hues l a ramprosné  
Tel duel en a à poi n est forsenés  
Huon apele  se li a demandé  
uasal  dist il  dont nen feras tu el  
— Non uoir  dist Hues  pour nul honme carnel  
Se tu es grans  ie sui bien adoubés  
Puisque iou ai le bon hauberc safré  
Et en mon puing le bon branc aceré . 
Ie ne te douc . i . denier monnaé  
Ains te desfi de Dieu de maïsté  
Dist li gaians   Et ie toi autretel  
Ia n aueras uers mon cors poosté 
Ne te porfende desc  au neu del baudrier  
Il tint le fauc  contremont l a leué  
Après Huon l a fierement ieté . 
Li bers guencist  por çou qu il l a douté  
Si qu il ne l a touciet ne adesé . 
Li cos pase outre  et consieut . i . piler  
Par tel aïr a l Orgilleus rué  
Que el piler a . iiii . piés entré  
Cil le resace qui moult ot de fierté . 
Et l enfes Hues l a durement hasté  
Ains qu il péust son cop amont leuer  
L a si bien Hues du branc d achier frapé 
Desous les coutes li a les bras copés . 
En tel maniere l a tant bien asené 
Que li doi puing sont à le fauc remés . 
Quant le senti li gaians  li maufés  
I . brait ieta orgileus et cruel . 
Sebile l ot  cele part a tourné  
A ses . ii . mains auoit pris . i . tinel . 
Cele part uint ù ot oï crier  
L Orgileus a en sa uoie encontré  
Qui s enfuioit por sa uie sauuer  
Mais la pucele a le leuier leué  
Entre les ganbes le bouta le malfé . 
Li pautonniers est parmi acopés  
Ens el palais caï tous enuersés . 
Et Hues est sour se pance montés  
XIIII . cos le feri du branc cler  
Et au quinsime li a le cief copé  
Dont en ot bien le païs deliuré . 
Quant il li ot le haterel copé  
Sa boine espée a el fuere boté . 
Puis s abaissa li uasaus bacelers  
Le teste a prise du grandisme malfé  
Pendre le uait al bon mur maçonné  
Mais il nel pot de la tere leuer  
Tout coi le laisse  uers le cors est tornés  
Car il encore le cuidoit remuer  
Mais n ot pooir qu il le fesist tranler . 
Moult s esmeruele  si a un ris ieté  
Hé  Dix  dist il  urais rois de maïsté  
Par tel conuent le m aués fait tuer 
Que iou irai le Sepucre aourer . 
C or fust il ore à Paris le chité  
A Karlemaine qui est rois couronnés  
Par tel maniere Karlemaines li ber 
Séust de uoir ie l éusse tué  
A ces paroles  est d ilueqes torné  
uint as fenestres du grant palais listé  
Ses hommes uit qui estoient es prés . 
U k il les uit  se les a escriés  
Baron  dist il  or tost  amont uenés . 
Bien i poés séurement entrer  
I ai le pasaige et la tour aquité  
Car i ai le maistre à m espée tué 
Qui le gardoit et yuer et esté . 
Or l ai iou mort  si le doins al malfé  
Quant chil l entendent  s ont grant ioie mené  
Dont sont alé à l entrer de l ostel . 
Et la pucele corut l uis desfremer  
Et a l engien maintenant ius ieté 
U li doi homme estoient conpassé 
Qui toudis batent de flaiaus acoplés . 
Li baron sont là deseure monté  
uoient Huon  forment l ont acolé  
Puis li demandent comment il a ouuré . 
Signor  dist Hues  moult bien  le merci Dé . 
uenés  por Dieu  uéoir et esgarder 
Que iou trouuai qui gardoit la freté  
Lors les emmaine là ù li gaians ert . 
Quant il le uoient  se l ont moult esgardé  
Moult s esmeruelent de Huon au uis cler  
Comment il pot tel homme conquester . 
Geriaumes a Huelins apielé  
Sire  dist il  pour Diu de maïsté  
Qui est la dame qe chi aués trouué  
— Baron  dist Hues  pour Dieu  uous le sarés  
Ele fu née el borc de Saint Omer  
Et si fu fille au conte Guinemer . 
Ele et ses peres uinrent outre la mer 
Por le Sepucre uéoir et esgarder . 
I . grans tempés les acoilli en mer  
Sous ceste tour les conuint aancrer . 
Cis grans gaians que iou ai ci tué 
Ocist son pere et sa gent otretel  
Puis amena la dame en cest ostel  
Quant il l entendent  se le uont acoler . 
Cele nuit ont grant ioie demené  
A mengier orent et à boire à plenté  
Car ens la tor en trouerent asés . 
Grant ioie mainnent ensanble li barnés  
Mais cele ioie torna en poureté . 
A l endemain  quant il fu aiourné  
Li enfes Hues s est par matin leués  
Ses hommes a maintenant apelés . 
Baron  dist il  or m en conuient aler  
Iou m en irai  et uous chi remanrés  
Se il uous plaist  et se m i atendés 
Une quinsaine  por Diu  se tant m amés . 
S en . xu . iour çaiens ne me raués  
Alés en Franche  Karlon me salués  
Et se li dites comment ie sui menés  
Et chil respondent   Hues  ore entendés  
Por le quinsaine qe uous nous demandés  
I . an tout plain serons en cest ostel  
Atendrons uous et l iuer et l esté . 
— Baron  dist Hues  Dix uous en sache gré  
Dont s aparelle Hues li bacelers  
Le hauberc uest  lace l elme iesmé  
Puis çainst l espée au senestre costé  
A son col pent le cor d iuoire cler  
Et ens son sain a le hanap bouté . 
Il prist l anel du grant gaiant derué  
Ens en son brac l a maintenant boté . 
Puis uait ses hommes . i . à . i . acholer  
Moult lor pria de la dame garder . 
Au departir i a grant duel mené  
Hues les a à Iesu conmandé . 
Du palais ist  s auale les degrés  
Droit uers le mer a son cemin torné . 
Dix  que la dame a grant duel demené  
Li uiex Geriaumes aueuc l autre barné 
Ensanble sont as fenestres monté 
Por Huelin uéoir et esgarder 
Dix  comme il l ont bonnement regreté  
Et Huelin est uenus à la mer  
Qu ele couroit asés près de l ostel . 
Es uous Huon sor le riue aresté  
Mais il n i troue ne pasaige ne gué  
Plance ne pont  ne barge ne grant nef 
Par ù li ber péust outre paser . 
Par dedens l eue a s espée bouté  
Mais il n i a fons ne riue trouué . 
Par Dieu  dist Hues  ci a maluais ester  
Et iou ne m ose en cel hauberc fier  
Car se g i entre  ie doute l afondrer  
Si noierai  iel sai par uerité . 
Sainte Marie  et car me secourés  
Adont s asist Hues moult abosmés  
Desus la riue commença à plorer . 
Entrues qu il est ensement demenés  
Si a son cief deuers destre torné  
uoit une beste uenir deuers la mer  
Qui plus tost noe que saumons ens la mer . 
En guise estoit d un luiton figurés  
Deuant Huon se ieté enmi le pré  
Et puis s escoust  le pel a ius geté  
Li plus biax hom est iluec demorés 
Que on péust uéoir ne esgarder . 
Li enfes Hues en fu tous esfraés . 
Li enfes Hues esgarda le luiton  
Moult le uit bel et de gente façon  
Il l apiela bielement  sans tençon  
Amis  dist Hues  por Diu et por son non  
De quel tere estes  et de quel region  
Apartiens tu Pilate ne Noiron  
Iou te ui ore uenir à tel randon 
Parmi la mer  noant comme luiton  
Et or te uoi de si bele façon  
Ne me fai mal  por Diu et por son non  
Ie quit tu es de la gent Auberon  
Et chil respont une bele raison  
Ie sai moult bien c on t apiele Huon  
Fieus fus Sewin à la clere façon  
Ne tesmaiier  gentis fiex à baron  
Ne te ferai  par mon cief  se bien non . 
A toi m enuoie . i . rois de grant renon  
Foi que doi Dieu  c est li rois Auberon . 
— Comment  dist Hues  ne sai mie ton non . 
— Si le saras  i ai à non Malabron  
De le maisnie sui au roi Auberon  
Si m aït Dix  ie sui ses liges hon . 
Si me donna li miens sires tés don 
Que iou seroie . xxx . ans en mer luiton . 
— Amis  biax frere  dist Huelins li ber  
Por l amor Diu qui tout a à sauuer  
M oserai iou en ton gent cors fier  
Dist Malebruns   Ne te conuient doter  
Porterai toi outre la rouge mer 
Bien loiaument et sans nul point fauser  
En tel maniere  se me puist Dix saluer  
N i moilleras ne cauce ne soller . 
Mais or fai tost et soies apresté  
Car ie m en uois ens en ma pel entrer . 
Deseur ma crupe te conuenra monter  
Saine toi bien  ne poras mescauer 
Que li urais Dieus nous maint à sauueté  
Cil Malabruns est en sa pel entrés  
Deseur le crupe li est Hues montés  
Et Malebruns rest salis ens la mer . 
Ne uous sai dire combien mist al paser  
Mais il n a chi uarlet ne baceler 
Qui péust mie demie lieue aler . 
Quant Malabruns ot pasée la mer . 
De l autre part a Huon aporté  
Il le mist ius deuant lui ens u pré  
Et puis l en a docement apelé . 
Dist Malebruns   Hues  or m entendés  
Si m aït Dix  mar te ui onqes né  
Car ie te di  en fine loiauté  
Qu il n est cors d omme qui péust deuiser  
Orelle oïr ne nus cuers porpenser  
Les grans dolors que t as à trespaser . 
Et iou méismes serai por toi greués  
Qu il m esteura ma penance dobler  
XXXuIII . ans serai luitons en mer . 
Aueuc les trente que iou i doi ester  
Por toi aidier souferai paine asés . 
Or te dirai comment tu dois ouurer  
ués chi la uile là ù tu dois entrer . 
Tu sés moult bien que on t a commandé  
Tien bien ton cuer et bien ta loiauté  
Que ia si tost mençoigne ne dirés 
Que tu ne perges d Auberon l amisté . 
Or ua à Dieu  ie ne te puis dire el  
Il ioint ses piés  se resaut ens la mer  
Et l enfes Hues est tous seus demorés . 
A Damedieu a son cors commandé  
Dès or s en ua uers la bone chité . 
A une feste saint Iehan  en esté  
Tenoit sa cort Gaudise l amiré  
Il n est nus hom qui puist la gent nombrer . 
Hues s en uait uers le palais listé  
M . paiens troue qui uiennent d oiseler  
Et autres . m . qui i doiuent aler . 
Mil en troua qui ferent les ceuaus  
Et autres . m . qui traient es trauaus . 
M . en troua qui iuent as escas  
Et autres . m . qui del iu furent mas . 
M . en troua  saciés à ensiant  
Qui as puceles iuent à lor talant  
El autres . m . qui del uin sont beuant . 
M . en trouua qui el palais s en uont  
Et autres . m . qui repairié en sont . 
Tout chil millier esgarderent Huon . 
Par les paiens dont il uit tel plenté 
A il l anel en son brac oublié  
Outre s en pase que n i uot arester . 
Emmi la uoie auoit . i . pin planté  
Qui fu asis sour . l . pilers  
Qui tout estoient de fin or esmeré  
Là tint ses plais Gaudise l amiré . 
Li enfes Hues le regarda asés  
Outre s en pase  plus ne uaut demorer . 
Au premier pont s en uint Hues li ber  
Le portier huce   Lai moi laiens entrer  
Dist li portiers   uolentiers et de gré  
Mais tu diras de quel tere t es nés . 
Se t ies François  t aras le puing copé  
Se tu ies Sarrasins et Esclers  
Tout par amors t iert li pons deualés  
Iluec fist Hues une grant foleté  
Ne li souuint d Auberon le faé  
Ains respondi  ne s est garde donnés  
uoirement sui Sarrasins apielés  
Lues c ot menti et Auberons le set  
Ore a perdue de lui les amistés  
Nel uerra mais  s ara le cuer iré . 
Par tel folie a le pont trespasé . 
Entre . ii . pons  s est pris à porpenser  
Dont li souuint d Auberon le faé  
Lors a tel duel à poi n est forsené . 
Il iure Dieu  qui en crois fu pené . 
Ne mentira iamais en son aé  
Ains en ara grans paines enduré . 
A l autre pont s en uint moult aïré  
A haute uois commença à crier  
Fiex à putain  dist-il  le porte ourés . 
Chil uous confonde qui en crois fu penés  
Et chil a dit   De quel tere es tu nés  
Comment as tu cel autre pont pasé  
— Par foi  dist Hues  aparmain le sarés  
Il prist l anel q en son brac ot bouté  
Dist au portier   Or pues tu esgarder  
uois quele enseigne ie te uorai mostrer  
L anel saisi  contremont l a leué . 
Cil uoit l anel  se l a bien auisé  
Isnelement queurt le pont deualer  
Le porte ouuri  puis li a escrié  
uasal  dist il  tu soies bien trouués . 
Que fait mesire l Orgileus au uis cler  
Hues se taist  qe n ose mot sonner . 
Car il redoute à dire fauseté . 
Au tierc pont uint Hues li baceler  
Et li portiers li uint à l encontrer . 
Hues li mostre le bon anel d or cler . 
Et cil li cort le porte desfremer . 
Lor s en ua Hues  ki moult se dementa  
Car il set bien que folie pensa 
A icele eure qu il menti et fausa . 
Hé  las  dist Hues  mes cors que deuenra  
Dolante mere  qui . uiiii . mois me porta  
Iamais tes cors  certes  ne me uerra  
Car i ai menti à ce pont par delà . 
Auberons  certes  ie croi  me honnira  
Mais or croi iou  par Diu l esperital  
Ia por tant poi garde ne s en donra  
Car quant menti  onques ne m en membra  
Et  par celui qui le mont estora  
Aussi croi iou que ia mot n en sara  
Or faites pais  s il uous plaist  escoutés  
Se uous dirai cançon  se uous uolés  
Ie uous dirai  par les sains que fist Dés  
Me cançon ai et dite et deuisé  
Se ne m aués gaires d argent donné . 
Mais saciés bien  se Dix me doinst santé  
Ma cançon tost uous ferai definer . 
Tous chiaus escumenie  de par m atorité  
Du pooir d Auberon et de sa disnité  
Qui n iront à lour bourses pour ma feme donner . 
Li fieus Seuwin nul point ne s aresta  
Isnelement le tierc pont trespasa . 
uers le quart pont Huelins s en ala  
Quant il i uint  le portier apela  
Oeure le porte  mal ait qui t engerra  
Quant chil l oï qui le porte garda  
Isnelement en estant se leua . 
Fols fu et fiers  et grant maltalent a  
Armé le uit  tous li sans li mua  
Mahomet iure les piés n i portera 
Tant c armés soit  ains se desarmera . 
U uoit Huon  fierement l apiela . 
uasal  dist il  entendés à moi çà  
Iou te demant comment tes cors pasa 
A ces . iii . pons que là deuant trouas  
Puisqu ies de France ne nos Dix ne crois pas . 
Par Mahommet  qui tot fist et forma  
Saces de uoir que moult petit t ama 
Qui ce uert elme en ton cief te laça  
S adont te uit  iamais ne te uerra  
Et s il te uoit  grans pités l en prendra . 
Puis que la feste saint Iehan commença  
Li amirés moult bien le commanda  
Nus hom uiuans  qui armes portera  
Dedens me porte  par mon cief  n entera . 
Li . iii . portier qui gardent par delà  
Quant t i laissierent  chascuns le conperra . 
Quant t ieres outre  caitis  que deuenras  
Bien sai de uoir l amirés t ocira . 
— Tais  glous  dist Hues  mal ait ki t engerra  
uois quele enseigne ie te mosterai ia  
Il prist l anel  contremont le leua . 
Quant chil le uit  moult très bien connut l a  
Isnelement le porte desfrema . 
Hues i entre  li portiers l acola  
Plus de . xx . fois le ganbe li baisa . 
Sire  dist il  bien ait qui uous porta . 
Ie uous afi  ne uous esmaiiés ia  
Que l amirés nul mal ne uous fera  
Se ueus sa fille  pour uoir le te donra . 
Que fait nos sire  quant uenra il deçà  
— uasal  dist Hues  iamais n i pasera  
Et s il i uient  maufés l aportera  
Atant se teut et outre s en ala . 
A lui méismes l enfes se dementa  
Après a dit   Damediex m aidera . 
Bien sai de uoir diables m encanta 
Quant ie menti à ce pont par delà  
Dès ore a Hues les . iiii . pons pasés . 
Quant il fu outre et il fu aroutés  
Dont pert le uoie du grant palais listé . 
Ens ou uregiet l amiral est entré  
Dix ne fist arbre qui péust fruit porter 
Que il n éust ens el uregiet planté . 
Une fontaine i cort par son canel  
De paradis uient li ruis sans fauser . 
Il n est nus hom qui de mere soit nés  
Qui tant soit uieus ne quenus ne mellés  
Que se il puet el ruis ses mains lauer  
Que lues ne soit meschins et bacelers . 
Hues i uint  d encoste est arestés  
Ses mains laua et but de l aige asés . 
S est la fontaine à l amiral Gaudis  
Li ruisiaus uient del flun de paradis . 
Dix ne fist feme  tant ait fait ses delis  
Que  s ele boit de l aige . i . seul petit  
Ne soit pucele comme au iour ke nasqui . 
Hues i fu  li damoisiaus de pris  
Ses mains laua  deseure s est asis . 
Sele fontaine  . i . serpent le gardoit  
Ia nus mauuais n i metera le doit 
Qui soit traïtres ne qui fause sa loit  
Et s il i uient  il est mors orendroit . 
Hues i uint  li serpens l enclinoit 
Par le uertu del haubert qu il portoit  
De l aige but  ses blances mains lauoit  
Ore oublia chou que faire deuoit . 
Hues fu ens  el uregié est entrés . 
A le fontaine Gaudise l amiré 
Li bers i fu asis por reposer  
Là se demente  tenrement a ploré  
Hé  Dix  dist Hues  et car me secourés  
Hé  Auberon  comment esploiterés  
Faurés me uous  u uous me secorrés  
Iou le sarai  par sainte carité  
Il prist son cor  s a tenti et sonné 
Tant hautement et par si grant fierté 
Li sans en saut et par bouce et par nés . 
Auberons l ot dedens le gaut ramé  
Ha  Dix  dist il  i oi . i . larron corner  
Qui a menti au premier pont passer  
Mais  par chelui ki en crois fu pené  
Il puet asés et tentir et sonner  
Ia n ert par moi secourus ne tensés  
Et l enfes Hues ne cessa de corner . 
Li amiraus ert asis au disner  
Chil ki seruoient du uin et du claré  
Au son del cor commencent à canter  
Et l amiraus commença à baler . 
Ses hommes a erroment apielés  
Baron  dist il  à moi en entendés  
Cil qui là corne  en cel uregier ramé  
Il est uenus pour nous tous encanter  
Ie uous commant  sor les membres coper  
Tantost que chil a laissié le corner  
Que uous ailliés feruestir et armer  
S il uous escape  tot sommes engané  
Quant or uoit Hues nus nel uient uiseter  
Le cor mist ius  se laissa le corner  
De ses biaus iex commença à plorer . 
Quant or uoit Hues c Auberons ne uerra  
Saciés de uoir moult grant duel demena  
Hé  las  dist Hues  cis caitis que fera  
Ma douce mere iamais ne me uerra  
Cis las dolans  urais Dix  que deuenra  
Ahi  rois Karles  cil Dix qui tot forma  
Il te perdoinst les maus que tu fais m a . 
Hé  Auberons  tes gens cors que fera  
Moult ies maluais  se de moi pité n as  
Car  par celui qui tout fist et forma  
Quant ie menti à ce pont par delà  
Ne me souuint de çou que me carças  
Se t ies preudom  tout le me pardonras  
Puis dist après   Dehait plus plouera  
Se il me faut  la Dame m aidera 
Qui le cors Diu en ses dous flans porta  
Qu ens li se fie desconfis ne sera . 
Et par chelui qui le mont estora  
I irai là sus  ne sai q en auenra  
Et se dirai chou qe on me carça  
Dont s aparelle  qe plus n i aresta  
L espée ot çainte  son elme deslaça  
uers le palais l enfes Hues s en ua . 
uers le palais s en ua Hues li ber  
Tant atendi el palais à entrer 
Que l amirés fu asis au disner . 
Dont i uint Hues et monta les degré  
L auberc uestu  laciet l elme iesmé  
L espée el puign qui ietoit grant clarté  
Et Hues est ens ou palais entrés . 
Emmi la sale fu Mahons aporté  
Il estoit mis sour . ii . pailes roé  
Par deuant lui ot . iiii . candelers  
Et sor cascun ont . i . cierge alumé . 
Là ne pasoit Sarrasins ne Escler 
Ne l enclinast  uoiant tot le barné  
Hues pase outre  nel degna regarder . 
Li Sarrasin l ont forment regardé  
Dient qu il est mesaigiers d outre mer  
Espoir qu il uient à l amiral parler . 
Bien les entent Huelins li menbrés  
Tous cois se teut  si est outre pasés . 
Deuant le roi s en uint uns amirés  
Por Esclarmonde se fist moult esgarder  
Que il deuoit à moillier espouser  
Riches hom fu et de grant parenté . 
Hé Dix  dist Hues  cestui doi iou tuer  
Se ne me ueul uers Karlon pariurer . 
Mais  par chelui ki en crois fu pené 
Ie nel lairai por homme qui soit né 
Que iou ne fache chou qui m est commandé  
Or face Dieus de moi sa uolenté  
uint à le table par deuant l amiré  
L espée nue dont li brans fu dorés  
Fiert le paien  tel cop li a donné 
Le teste en fist sour le table uoler  
Que l amirés en fu ensanglentés . 
Diex  boine estrine  dist Hues li menbrés  
Ce m est auis i ai le paiien tué  
De cestui sui ge uers Karlon aquités  
Et l amirés commença à crier  
Baron  dist il  che glouton me prendés  
S il uous escape  tout sommes uergondé  
Et Sarrasin asalent de tous lés  
Chil se desfent cui li mestiers en ert . 
uers l amiral est Hues reculés  
Il prist l anel qu il ot el brac bouté  
Desour la table l a maintenant ieté . 
Amirés sire  dist Hues  esgardés  
A ces enseignes ne me faites nul mel  
Li amirés a l anel esgardé  
Lues qu il le uit  si l a bien auisé  
A haute uois commença à crier  
Paien  dist il  en sus de lui alés  
Car  par Mahom  qui ie dois aorer  
Il n a çaiens Sarrasins ne Escler  
Tant soit haus hom  se il li faisoit mel  
Que il ne soit pendus et traïnés  
Adont le laisent paien tout coi ester  
Car il redoutent le commant l amiré . 
Et Hues est tous cois iluec remés  
L amirés l a maintenant apielé  
Sire  dist Hues  faites ma uolenté  
Dist l amirés   uasal  tu pues aler 
Parmi ma sale et de lonc et de lé  
Se tu m auoies . uc . hommes tué  
N aras tu garde par homme qui soit né  
Et Huelins s en est auant pasé  
uint à le fille Gaudise l amiré  
III . fois le baise  por sa foi aquiter  
Cele se pasme quant sent le baceler . 
Dist l amirés   A uous fait issi mel  
— Sire  dist ele  bien porai respaser  
Une pucele uint deuant li ester  
Ele l apiele con ia oïr porrés  
Sés tu  dist ele  por coi m estuet pasmer  
— Naie  dist ele  par Mahomet mon Dé  
Dist Esclarmonde   Certes  uous le sarés  
Sa douce alaine m a si le cuer emblé 
Se iou ne l ai anuit à mon costé  
G istrai dou sens ains qu il soit aiorné  
Et Hues est arriere retournés  
U uoit Gaudise  se l en a apielé . 
Amirés sire  ce dist Hues li frans  
Ie ne sui mie en uostre Dieu créans  
Ne pris Mahon le monte d un besans  
Ains croi celui qui espandi son sanc 
Et qu en la crois pendirent li tirant . 
Nés sui de France  de le tere uaillant  
Et sui hom liges Karlemaine le franc . 
Li empereres a moult le cuer dolant  
Car ne set prince dessi en Oriant 
Dessi qu en Acre ne desqu en Bocidant  
Tant que mers uoist ne ciex acouetant  
Que il ne soient desous lui aclinant  
Fors uostre cors que chi uoi en presant . 
Li rois uous mande  o le fier hardemant  
Que  puis cele eure que Ihesus fist Adant  
Et k il perdi Oliuier et Rollant 
En Rainsceuax  ù ot domage grant  
N ala li rois tant de gent asanlant 
Que il fera à cest esté auant . 
Mer pasera à nef et à calant  
Et si uerra deseur uous ceuauçant . 
Se il uous tient  par Dieu le raemant  
Il uous pendra  ia n en arés garant  
S ançois nen estes en Damediu créant  
A grant dolor morrés uous et uo gent . 
Et se uolés eskieuer ce torment  
Dont uous faciés batisier erroment  
Si receués le bautesme auenant  
Dist l amirés   Ie n en ferai noiant  
Ne pris uo Dieu . i . denier ualissant . 
— Dans amirés  dist Hues  entendés  
Encor uous mande rois Karlemaines el  
Car il uous mande . m . espreuiers mué  
Et . m . ostoirs  ia mar le meskerrés  
M . ours  . m . uiautres  trestous encaïnés  
Et . m . uallés  tous iouenes bacelers  
Et . m . puceles  toutes de grant biautés . 
Si m ait Diex  encor uous mande il el  
Car il te mande tes blans grenons mellés  
Et de te geule . iiii . dens maselers  
Dist l amirés   Te sire est fos proués  
Ie ne le pris uaillant . i . ail pelé . 
S il me donnoit trestoute s ireté  
Ne laiseroie me blance barbe ester 
Ni en après . iiii . dens maseler . 
Xu . mesaiges a fait çaiens entrer  
Il n en uit onques . i . tot seul retorner  
Tous les ai fait escorcier et saler  
Et  par Mahom  li sesimes serés  
Mais  por l anel  ne t osons adeser . 
Or te ueul iou sor ton Dieu coniurer 
Et sour la loi que tu as à garder  
Puisque tu dis qe t es de France nés  
Quel uif diable t orent l anel donné  
Or ne puet Hues en auant reculer  
Car trop redoute Auberon le faé . 
Dans amirés  dist Hues au uis cler  
Si m aït Dix  ie dirai uerité  
Par saint Denis  que uauroit li celer  
I ai ton segnor ochis et decopé  
L amirés l ot  si commence à crier  
Baron  dist il  lairés l en uous aler  
S il uous escape  tot sommes uergondé  
Paien l entendent  uers Huon sont alé  
Dont l asalirent et en coste et en lés . 
Cil se desfent cui li mestiers en ert . 
I . arc uolu a Hues regardé  
Cele part uint et s i est acostés  
Derrier n a garde li gentis baceler . 
Il tint el puing le bon branc aceré  
Cui il consieut à le fin est alé  
Mar querroit mire  que tost l a meciné . 
Mal de chelui qui ost uers lui aler  
XIIII . en a ochis et afinés . 
Mais là li uint une grant pouretés  
Du puing li uole li brans d achier letré  
I . Sarrasin l a maintenant conbré  
Errant s en torne et si l en a porté  
Puis l a maint ior en . i . escrin gardé . 
Droit à Huon sont à . i . fais alé  
uausist u non  l ont à tere uersé . 
I . Sarrasins s en est auant passé  
Du col li oste le cor d iuoire cler 
Dont il soloit Auberon apeler  
I . autre Turs a le hanap osté . 
Li autre l ont maintenant desarmé  
Du dos li oste[n]t le bon hauberc safré . 
Ens el bliaut est Hues demorés  
Puis l ont conduit droit deuant l amiré . 
Hues fu biaus et de moult iouene aé  
Clere ot le face  le uis traitic asés  
Mais il l auoit . i . petit camousé 
Por le hauberc ke ill auoit porté . 
Li Sarrasin l ont asés regardé  
Dist l uns à l autre   uoiés bel baceler  
Il ne fu fais fors que pour esgarder . 
Biele gent sont en France le regné  
C ert grant damages quant l esteura finer  
Et l amirés a se gent apielé  
Baron  dist il  or çà auant uenés  
De quele mort ert cis caitis tués  
Dient paien   Sire  car le pendés  
Iluec auoit . i . Sarrasin Escler  
Amirés ert . uiixx . ans ot passés  
Consilliers ert Gaudise  par uretés  
De moult bien dire estoit acoustumés . 
U uoit Gaudise  se l en a apielés  
Amirés sire  dist il  or m entendés  
Ie uous dirai comment deués errer . 
Il est hui feste saint Iehan en esté  
Tu ne dois faire iustice  par mon Dé  
Se tu ne ueus contre ta loi aler . 
Cis ne doit estre si faitement tués  
Ains le deués en uo cartre ieter  
Et à mangier li fai asés donner  
I . an tout plain le t esteura garder . 
Quant che uenra enmi le tans d esté  
A saint Iehan qe deuons celebrer  
Dont ferés uous cestui chi deliurer . 
Si le deués . i . campion trouuer  
A cui se puist combatre en camp malé . 
Et se cis puet ton campion mater  
Laissier l en dois tout par amors aler  
Et bon conduit li dois faire liurer 
Que il s en puist aler à sauueté . 
Et se li tiens puet cestui conquester  
Cis doit bien estre pendus et traïnés  
Dist l amirés   Bien uous ai escoutés  
Se mes ancestres l a ensement usé  
Ie ne quier ia contre ma loy aler  
Dist li paien   Oïl  par uerité  
Adont fu Hues tot maintenant combré  
Dedens le cartre fu errant deualé  
Li amirés l a ensi commandé  
Et si a dit que on li doinst asés . 
Hé  las  dist Hues  con ci a mal ostel  
Or uous dirai de la dame al uis cler  
Qui estoit fille Gaudise l amiré . 
Ens son lit iut et ne pot reposer  
Amors le poinst qui ne le laist durer . 
Elle se lieue  que n i pot demorer  
I . cierge prent qu ele ot fait embraser  
uint à le cartre  s a le cartrier troué 
U se dormoit  par delés . i . piler  
Tot belement li a les clés enblé  
L uis de le cartre a errant desfremé . 
Hé  Dix  dist Hues  qui me uient uiseter  
Sainte Marie  est il ore aiorné  
Dist la pucele   Mar uous esmaierés  
Hues  biau frere  ensi t oi iou nommer  
Ie sui le fille Gaudise l amiré 
Que uous baisastes hui matin au disner . 
uo douce alaine m a si le cuer enblé  
Ie uous aim tant que ie ne puis durer  
Se uous uolés faire ma uolenté  
Consel metrai qe serés deliurés . 
— Dame  dist Hues  laisiés tot çou ester  
Sarrasine estes  ie ne uous puis amer . 
Ie uous baisai  çou est la uerités  
Mais ie le fis por ma foi aquiter  
Car ensi l oi à Karlon créanté . 
Se deuoie estre tos iors emprisonés 
En ceste cartre tant con porai durer  
Ne quier iou ia à uo car adeser . 
— Amis  dist ele  dont n en ferés uous el  
— Naie uoir  dame  par sainte carité . 
— Par foi  dist ele  et uous le comperré  
Le cartrier a erroment apelé  
Amis  dist ele  enuers moi entendés  
Ie te desfenc  sour les iex à creuer  
Que ce François ne doinses qe disner 
Desc à . iii . iours  ce te ueul commander  
Et cil a dit   Dame  à uo uolenté  
III . iours tos plains  tant le laissa iuner . 
Au quart iour est Huelins desperés  
Hé  las  dist Hues  il n est ne pains ne blés  
Or uoi ge bien ie serai afamés . 
Hé  Auberons  pullens nains bocerés  
Cil te maudie qui en crois fu penés  
Por poi de cose m as or coilli en hé  
uoir uers ton cors ne fesisse pas tel . 
Ne m en pris garde  se me puist Dix saluer  
Quant ie menti al premier pont paser . 
Sainte Marie  praigne uous en pité  
Roïne  dame  uostre homme secourés  
Que il ne soit honneis ne uergondés  
Tout canqe Hues a dit et deuisé  
Li damoisele a trestout escouté  
uint à le cartre  s a Huon apielé  
uasal  dit ele estes uous porpensé  
uauriiés faire chou qe i ai deuisé  
Se me uoliés pleuir et créanter 
Que  se poiiés de çaiens escaper  
uous m enmerriés o uous en uo regné  
Par Mahomet  ie ne uous queroie el  
Se chou me ueus otroiier et gréer  
Ie te donrai à mengier à plenté . 
— Dame  dist Hues  si me puist Dix saluer  
Se iou deuoie tos les iors Diu flamer 
Dedens infer  ens la cartre cruel  
Si ferai iou toute uo uolenté . 
— Par foi  dist ele  or as tu bien parlé  
Por uostre amor qerrai en Damedé  
Dont li a fait à mengier aporter . 
Hues menga qui moult l ot desiré . 
Et la dame a le cartrier apielé  
Amis  dist ele  saués qe uous ferés  
Ens el palais à mon pere en irés  
Et se li dites  gardés ne li celés  
Que li François qui ert emprisonés 
Est mors de faim et de grant poureté  
Bien a tierc ior  tout issi li dirés  
Et chil a dit   Dame  à uo uolenté  
Puis a Huon pouruéu à son gré 
De tout ichou qe il li uint à gré  
De rices mes  de uin et de claré . 
Et li cartrier s en est atant torné  
uint el palais  l amiral a troué  
Sire  dist chil  par Mahom  ne saués  
Li crestiiens c auiens emprisoné  
Qui ert de France  de faim l ai mort troué  
Et ens uo cartre a se uie finé  
L amirés l ot  s en fu grains et iré  
Che poise moi  par Mahommet mon Dé  
Mais puis q est mors  or le laisons ester  
Mahoms ait s ame par la soie pité  
Ensi fu Hues de la mort respités  
Et li cartriers li donna à plenté 
De tel mengier que il ueut deuiser . 
Or uous lairai chi de Huon ester  
Et de ses hommes uous uaurai ge conter  
Du uiel Geriaume et de l autre barné  
Qui l atendoient au port de roge mer . 
IIII . mois ont dedens la tour esté  
Onques n oïrent de Huelin parler  
Saciés de uoir grant duel en ont mené . 
Par . i . matin furent tot asanlé . 
De la tour issent tout li . xiii . adobé  
Esbanoier en uont et deporter  
Et furent bien feruestu et armé . 
Geriaumes garde tot contreual la mer  
Et uit uenir une moult grande nef  
XXX . paien furent dedens entré  
Or et argent menoient à plenté . 
Geriaumes a ses compaignons cené  
Baron  dist il  por Diu  ore esgardés  
Là uoi uenir  ce me sanble  une nef . 
Alons encontre  por Diu  se uous uolés  
Sauoir s oriens ia de Huon parler  
Et cil respondent   Tot à uo uolenté  
Encontre uont tot li . xiii . adoubé  
Et chil en uont au droit port ariuer . 
Li uiex Geriaumes lor uint à l encontrer  
Et puis lour a erroment demandé  
Et dist Geriaumes   De quel tere estes né  
Et cil respondent   Aparmain le sarés  
De Meque sommes  la mirable chité  
Et uenons çà à l Orgileus parler  
Pour nos tréus paiier et aquiter  
Enseniés nous ù le porons trouer  
Et dist Geriaumes   A se fin est alés  
Mais  par mon cief  d el uous conuient parler  
Et aueuc çou les testes perderés . 
Auois  escrie  mi compaignon  ferés  
Et chil ont trait les bons brans acerés  
Chiaus courent sus qui furent ens la nef  
Car moult par furent coureçous et iré  
Si lor detrencent les flans et les costés . 
Tost l orent fait  par fine uerité  
Cil ne se gardent  qui furent desarmé  
Et no baron furent bien apresté . 
On n éust mie demie lieue alé  
Quant tous les orent ochis et decopé  
Car il n en est nesuns uis demorés . 
Tous les geterent dedens la roge mer  
Puis ont tout pris  et l auoir et le nef  
Que n i laissierent qui uaille . i . ail pelé . 
Or ont li . xiii . conquesté le calant . 
A grant plenté i ot or et argent  
Tout emporterent par dedens la tor grant  
Et puis s asiéent al mengier tot errant . 
Quant ont mengié et béu à talant  
Li uiex Geriaumes les uait araisonnant . 
Baron  dist il  or oiiés mon talant  
S estiemes ore en France repairant  
Au roi Karlon ù douce France apent  
Demandra nous de Huelin l enfant  
Nous ne sarons dire ne poi ne grant 
Se il est mors  nous ne sauons noiant . 
Se il reuient  par Diu onipotent  
De traïsson seront reté uieument  
Après les peres le saront li enfant . 
I . hom est bien em prison . xiiii . ans  
Et puis reuient baus et liés et ioians  
Et puis reuoit sa feme et ses enfans . 
Segnor  por Diu  qui espandi son sanc  
Faisons le bien  s il uous uient à talant  
Nous auons ore rouge or et blanc argent  
Ens cele nef entrons tot maintenant  
Et pasons mer  à Damediu commant  
Alons sauoir noueles de l enfant  
Et cil respondent   Nous ferons uo talant  
De la tour issent no baron sospirant  
Or et argent en uont asés portant  
Dedens la nef se misent maintenant . 
Bescuit i metent  pain et car et uin blanc  
Et s i ont mis lor destriers auferrant  
Et tous les biens qui lor sont aparant . 
La damoisele uont aueuc aus metant  
Puis sont entré dedens le grant calant  
Parmi la mer se uont aceminant . 
Diex les conduie par son disne commant  
Par haute mer s en uont no cheualier  
Diex les conduie qui tout a à baillier  
Les a Geriaumes menés et conuoiés  
Bon oré orent  Dix en soit graciiés  
Tant ont ensanle par haute mer nagié 
Et tant erré  et tant ont esploitié  
De lour iornées ne uous sai acointier  
Mais d autre part ariuent el grauier  
De lor nef issent  et sont aparellié . 
Tot maintenant montent sor les destriers  
D or et d argent carcent . iiii . somier  
La dame ont fait monter sans atargier  
uers le chité s en uont sans delaiier  
Or les conduie chil qui tout doit iugier  
Si comme il durent ens en la uile entrer  
Li uiex Geriaumes les prist à apeler . 
Baron  dist il  enuers moi entendés  
Nous irons ia ens el palais listé 
Sauoir s orrons ia de Huon parler . 
Quant nous uenrons par deuant l amiré  
Ie parlerai et uous m escouterés  
A ma parole trestout uous acordés  
Et chil respondent   Çou est moult bien nos grés  
Adont entrerent ens la bonne chité . 
Dix  dist Geriaumes  par uo sainte bonté  
Lai nous oïr de Huon le menbré 
Teles noueles qe nous soient à gré  
Dont s adrecierent uers la bonne cité  
Les . iiii . pons ont trestous trespasés 
Par le raison ke chil Geriaumes set  
Deuant la sale dessendent au degré  
Sus el palais sont tot . xiii . monté  
La damoisele ont aueuc aus mené . 
Geriaumes a tos premerains parlé 
Sarrasinois  c or il en set asés  
Cil Mahommés qui tout a à sauuer  
Et qui nous donne et le pain et le blé  
Il saut et gart Gaudise l amiré  
De paradis le puist adès garder 
Que il n i soit uéus ne esgardés  
Dist l amirés   Ie te dis autretel . 
Or me di  frere  de quel tere es tu nés  
Et dist Geriaumes   Aparmain le sarés  
Droit à Monbranc  par mon cief  fu ge nés  
Et si sui fiex Yuorin l aduré  
Gaudise l ot  si est haut escriés  
Li fiex mon frere  tu soies bien troués  
Et qe fait il  garde ne me celer . 
— Sire  moult bien  dist Geriaumes li ber  
Par moi uous mande salus et amisté  
Et uous enuoie tel don ke uous uéés  
XII . François que chi ai amené  
L autrier les prist  par Mahommet mon Dé  
Là où uenoient du sepucre aourer . 
Par moi uous mande qe les emprisoné 
Desc à le feste saint Iehan en esté  
Qu il seront mis là ius emmi ce pré  
Adont seront tot uo arcier mandé  
A aus trairont  uoiant tot le barné  
Qui miex traira  si ert le mieus loués . 
Et ceste dame que uous ici uéés  
Aueuc uo fille  sire  le meterés  
Aprendra li bel françois à parler  
Dist l amiré   Sire  à uo uolenté  
Mais or me di comment es apielés . 
Et dist Geriaumes   Tyacres sui nommés . 
— [bTyacres  frere  ce dist li amirés]  
Ie uous dirai comment esploiterés  
De ma grant cartre uous baillerai les clés  
D ore en auant mes cambrelens serés . 
Et ces François tos les enprisonnés  
Car iou sai bien que petit les amés  
Mais donnés lor à mengier à plenté  
Gardés ne muirent de fain ne de lasté  
Si com fist Hues  . i . iouenes baceler  
Gaires n i fu quant il fu afamés  
Sel m enuoia Karles li adurés  
Geriaumes l ot  le sens cuide deruer  
Li sans du piet li est el uis montés  
Garde à ses piés  . i . baston a troué  
Por . i . petit ne feri l amiré . 
Dont ot tel duel conselier ne s en set . 
Le baston hauce  contremont l a leué  
Cascun François en a . i . cop donné 
Que li clers sans en est aual coulés  
Mais il n en osent . i . tot seul mot sonner  
Car trop redoutent Gaudise l amiré  
Souent maudient Geriaume le barbé . 
Et l amiral a Geriaume apielé  
Amis  dist il  laidement les batés . 
— Sire  dist il  par Mahommet mon Dé  
Si faitement les ai iou amené  
Ia par moi n erent autrement deporté  
Car ies hac tant  dist Geriaumes li ber  
[bQue ie nes puis] uéoir ne esgarder  
Droit à le cartre les a batant mené . 
Dame Esclarmonde lor uint à l encontrer  
U uoit Geriaume  se l en a apielé  
Frans bons  dist ele  laisié me à uous parler . 
Mes cousins estes  moult nous deuons amer  
Se iou m osoie en uostre cors fier  
Ie uous diroie mon cuer et mon pensé . 
— Dame  dist il  dites uo uolenté . 
— Sire  dist ele  uolentiers et de gré  
Ens cele cartre . i . François trouerés  
Si faic à croire mon pere l amiré 
Que il est mors et à se fin alés  
Et ie uous di  en fine loiauté  
C onqes mes pere n ot de mes au disner 
Que li François n en ait éu asés  
Or uous requier que ne m en acusés  
Geriaumes cuide que ce soit fausetés  
Outre s en pase  mot ne l i a sonné  
Que il cuidoit q ele li ait conté 
Pour lui deçoiure  ne s i ose fier . 
Ens en la cartre furent Franc deualé  
Mais n i est pas adont Geriaumes entré  
Arrier retorne  moult dolans et iré . 
Et li bers Hues s est en haut escrié  
Qui le cuer ot dolant et abosmé  
Dix  dist li enfes  qui me uient uiseter  
Quel uif diable sont çà dedens entré  
Et chil se sont moult forment dementé . 
Hé  Dix  [font] il mar fumes onqes né 
Quant si uieument sommes ci demené . 
Hé  Hues sire  frans hon de grant bonté  
Por uostre amour sonmes enprisonné  
Ihesu Cris ait de uostre ame pité  
Li enfes Hues les oï dementer . 
uers eus s en uint  se lour a demandé  
Segnor  dist il  de quel tere estes né  
Et chil respondent   Dirons uous uerité  
De France sommes  . i . païs renommé . 
— Et en quel tere  por Dieu  fustes uous né  
Et chil respondent   A Bordiaus la cité  
Et fumes homme . i . iouene baceler  
Hues ot non  Diex li face pité  
Karles li rois le fist desireter  
Et l enuoia çà outre  en cest rené  
Au roi Gaudise . i . mesaige conter  
O lui nous ot tos ensanble amené . 
I . nos compains nos a trop mal mené  
Car par lui sommes ens la prison ieté  
Hues les ot  grant ioie en a mené . 
Baron  dist il  pour Dieu  auant uenés  
Si me baisiés errant et acolés  
Car ie sui Hues que tant soliés amer . 
Par uos ensegnes uous ai bien auisés  
Nous n auons ore lumiere ne clarté  
Mais ains le uespre en arons à plenté  
Quant chil l entendent  grant ioie ont demené  
Au miex qu il porent ont Huon atasté  
N i a celui ne l ait moult acholé . 
Sire  font il  estes uous en santé  
— Oïl  dist il  la merci Damedé  
La fille au roi m a tant fort enamé 
Qu ele me donne canque ueul demander  
Ia nous uerra uéoir et uiseter . 
— Sire  font il  gardés uo loiauté . 
— Taisiés  dist Hues  ia mar en doterés  
Mais une cose uous ueul ie demander  
U est Geriaumes  gardés ne me celés . 
— Li uiellars a relenqui Damedé  
Et il méismes nos a çaiens ieté  
Quant l amirés l en ot congié donné  
Tant nous bati  près ne nous a tué . 
Pour çou qu il set Sarrasinois parler  
Renoiiet a sainte crestiienté . 
Or fait à croire Gaudise l amiré 
Qu il est ses niés et de son parenté  
Tyacres est el palais apelés  
Quant Hues l ot  s en a . i . ris ieté . 
Hé  Dix  dist Hues  comme est bien apensés  
Tout chou fait il por nos cors deliurer  
Or uous dirai de Geriaume le ber  
Ses prisonniers n a mie entroublié  
Pain et car prent et uïande à plenté 
Dont on péust . x . hommes conraer  
Droit uers la cartre maintenant est torné . 
La damoisele li uint à l encontrer  
Biax niés  dist ele  estes uous pourpensé 
Que uausissiés faire ma uolenté  
Et dist Geriaume   Dites que uous uolés . 
— uolontiers  niés  aparmain le sarés  
Se uous uolés Mahomet adoser  
Nous en iriens en France le rené  
Car li François que là ius trouerés  
Le m a ensi pleui et créanté  
Quant ot Geriaumes q ele a ensi parlé  
Dedens son cuer en a ioie mené  
Mais par defors ne l a pas demostré  
Ains li respont  com ia oïr porés  
Moult cruelment et par moult grant fierté  
Garce  dist il  créés uous dont lor Dé  
Par Mahomet  mar l osastes penser . 
Iou le dirai uo pere l amiré  
Si uous fera ardoir et enbraser  
Et li François seront tout encrué  
La dame l ot  s a grant duel demené  
Sire  dist ele  por Mahomet mon Dé  
Au mains me faites . i . petit de bonté  
K aueuques uous  s il uous plaist  me menés  
Si prenderai congiet au baceler . 
— Dame  dist il  ce ne puis ie uéer  
Ens e[n] la cartre sont anbedoi entré . 
Si tost con Hues uoit Geriaume le ber  
Reconnut l a  si le court acholer . 
Et chil le baise par moult grant amisté . 
Quant uit la dame que tel ioie ont mené  
Li acordance li uint moult [bbien] à gré . 
Hues  dist ele  gardés ne me celés  
Sont che uostre homme c aués ci rauisé  
— Dame  dist Hues  oïl  par le fil Dé  
Che sont mes gens quanque uous en uéés  
Hardiement uous i poés fier . 
— Sire  dist ele  tant les ueul plus amer . 
— Baron  dist Hues  por Diu  laisiés me ester  
Mais cele dame que uous iluec uéés  
Celi deués ioïr et acholer  
Car par li sui ge de le mort respités  
Bien m a gardé et donné à plenté  
C onkes ses peres n ot de mes au disner 
Que iou n en aie ançois éu asés . 
— Sire  font il  Ihesus l en sace gré  
Et dist la dame   Segnor  or m entendés  
Ie uous dirai comment esploiterés . 
Aidier uous ueul que soiiés deliuré  
Et le mien pere ne puis ge plus amer  
Car il ne croit fors Mahon le derué  
Pour çou le ha ge  si me puist Dix saluer . 
Mais  s il uausist Damedieu aourer  
Ia ne fesisse enuers lui fauseté . 
Or uous dirai comment esploiterés  
Tant atendrai qe il ert auespré  
Que li miens pere ert endormis soué  
Cascun de uous donrai bon hauberc cler 
Et boinne espée  et boin elme iesmé . 
Quant uous serés feruestu et armé  
Au lit mon pere uous uaurai droit mener  
Et  par chelui qui Dix est apielés  
Iou li uorrai le premier cop donner  
Bien le porés ocire et decoper  
Ne ia  par Diu  ne m en quier confesser  
Et en après  uuiderons le regné . 
— Dame  dist Hues  tot çou laisiés ester  
Ia Dix ne place  qui en crois fu penés  
Que uostre pere facieme ia nul mel  
Li iors uenra que serons deliuré  
A icest mot  ont tot lasié ester  
De le cartre ist Geriaumes li barbés 
Et la pucele  chil i sont demoré . 
Ens ens la sale est Geriaumes rentrés  
Tous sires fu de la gent l amiré  
Chou qu il commande ne li osent uéer . 
Ses prisonniers a souent uisetés  
Il et la dame les ont bien reuidés . 
Or uous lairai chi des François ester  
Quant tans sera  bien sarai retorner  
Si uous dirai d Agrapart le derué  
Ichil fu frere le gaiant desfaé 
Que Hues ot ochis et decopé . 
Quant oï dire que ses frere ert tué  
Il fist se gent uenir et asanler  
Xm . en ot quant furent aünés . 
Sus les ceuax sont erroment monté  
uers Babilone se sont aceminé . 
De lor iornées ne uous sai deuiser  
Mais il ont tant esploitié et erré 
Sous Babilone dessendent en . i . pré . 
Agrapars a ses hommes apelés  
Baron  dist il  orendroit m atendés  
Et iou irai à l amiral parler . 
— Sire  font il  tout à uo uolenté  
Li gaians s arme  que Dix puist mal doner . 
XuII . piés ot de grant li maufés  
Les ex ot rouges con carbons embrasés  
Demi piet ot entre l uel et le nés  
Entre sorciex  . i . grant pié mesuré . 
I . hauberc uest plus blanc que flor de pré  
XIIII . piés ot de lonc par ureté  
Ens le largece pueent . iii . homme entrer . 
Et une fauc a en ses puins conbré  
Comme ses freres ensement l a porté  
Trestout à piet en uait ensi armés . 
Il est entrés ens la bonne chité  
uers le palais s en est aceminé . 
Les . iiii . pons a outre trespasé  
N i ot portier qui li osast uéer . 
Et chil ne cesse desc au palais listé  
Il a monté les marberins degré . 
Li amirés fu asis au disner  
Deuant lui sert Geriaumes li barbé . 
Es Agrapart ù il uient tous armé  
Si roidement s en est outre pasés 
Que sour le table est li uins reuersés . 
En haut parole que bien fu escoutés  
N i ot haut homme qui osast mot sonner . 
Mahons  dist il  qui tout a à garder  
Et ki nous donne et le pain et le blé  
Ichil confonde Gaudise l amiré 
[bCon] maluais sers et traïtres proués  
Dist l amirés   Agrapart  tort aués 
Qui si uieument ens ma cort m aparlés  
Mais or me dites  et que me demandés  
Dist li gaians   Aparmain le sarés  
Ie uous mec sus mon frere aués tué  
Car ie sai bien  si c on m a deuisé  
Que chil qui l ot ochis et decopé 
Qu il uint çà outre par dedens uostre ostel  
Si le fesistes en uo prison geter . 
Nel déussiés auoir emprisoné  
Ains l éussiés pendu et traïné  
Et par Mahom  cui ie doi aourer  
Se ne me fust por mon cors auieuter  
Ie uous ferroie de mon puing sor le nés 
Si que le sanc en feroie uoler . 
Traïtres  leres  tu soies uergondés  
De uo caïre maintenant uous leués  
Ne deués pas séoir comme amirés  
Puis pase auant  à lui l a si tiré 
Que de son cief fait le capel uoler  
C à poi ne fist l amiral ius uerser . 
Li amirés fu forment abosmés . 
Dist Agrapars   Glous  uous me seruirés  
Mes freres est mors  dont sui au cuer irés  
Or ueul auoir toutes ses iretés  
D ore en auant serés mes sers clamés  
U uous serés à martire liurés . 
Et non pourquant ie ueul à droit ouurer  
Faites errant . i . de uos Turs armer  
Se doi i uienent  ne les quier refuser  
A aus uaurai combatre en camp malé . 
Se li doi uostre pueent mon cors mater  
Ie uous lairai en pais uos iretés  
N en quier auoir . i . denier monéé . 
Et se ie puis le uostre conquester  
uous me rendrés . iiii . denier d or cler  
Et à tous iors mes liges hon serés  
Dist l amirés   Bien ueul çou créanter  
Encor uait bien s ensi puis escaper . 
Auois  escrie  ù sont mi homme alé  
Ai ge nul homme tant hardi ne osé  
Se il pooit ce gaiant conquester  
Iou li donroie Esclarmonde al uis cler  
Et le moitié aroit de mon regné  
Mal de chelui ki . i . mot ait sonné  
Tant redoutoient Agrapart le derué  
uoi le Gaudise  s a tenrement plouré . 
Dist Agrapars   N i uaut riens dementers  
Il uous conuient . iiii . deniers donner  
uous nen serés par nul honme tensés  
Dame Esclarmonde uoit son pere plorer  
Moult bielement le prist à apieler . 
Peres  dist ele  enuers moi entendés  
Se uous  biau sire  ne m en sauiés mal gré  
Ie uous diroie mon cuer et mon pensé  
Dist l amirés  Naïe  par uerité  
Se uous en iur  par Mahommet mon Dé  
Bien poés dire toute uo uolenté  
Que ia par moi n en auerés nul mel . 
— Sire  dist ele  par Mahommet mon Dé  
I ai le François encore emprisonné  
[bQui le messaige ot çaiens aporté  
Encor est il en uie et en santé] 
S il uous plaisoit  ie l irai amener . 
S il uoloit faire le bataille campel  
uous l en lairiés tout par amors aler  
[bDist l amirals   Alés  si l amenés . 
Se il uoloit por moi en camp entrer  
Iou li feroie et amour et bonté  
Cele s en torne  n i a plus demoré . 
Li uiex Geriaumes est aueuc ele alés] 
Anbedoi sont dedens le cartre entré  
Huon en getent  le gentil baceler . 
Gros fu et cras  parcréus et mollés  
Mais c un petit estoit descoulorés 
De le grant cartre ù il auoit esté . 
Li amirés le prist à apieler  
uasal  dist il  boine prison aués . 
— Sire  dist Hues  Dix en soit aourés  
Ç a fait uo fille qui si m a uisité 
C onqes de mes n éustes au disner 
Que iou n en aie éu ma uolenté . 
Mais or me distes  porcoi m aués mandé  
Dist l amirés   uasal  uous le sarés  
uéés uous là ce Sarrasin armé  
Certes  il m a de bataille apielé  
Et iou n ai homme si hardi ne osé 
Qui contre lui ost son gage porter  
Or uous demant se faire le uolés . 
Se me poiiés uers le Turc aquiter  
Lairai uous ent en uos païs raler  
Et uous ferai conduire à sauueté 
Desqes en Acre  par Mahomet mon Dé . 
Et tous les Frans que i ai emprisonnés  
Parmi me tere et de lonc et de lé  
Por uostre amor tot erent deliuré . 
Et uous ferai . i . bon somier torser 
Du milleur or que ie porai trouer  
Au roi Karlon le me presenterés  
Et tous les ans que ie porai durer  
L en uaurai iou . i . autel presenter  
Par droit seruaige de mon cief racater  
Et boinnes letres uous en ferai donner . 
Et s il a guerre  [bil me fasse mander]  
Iel secorrai et par tere et par mer  
Ens me compaigne . cm . hommes armé  
Çou aurés uous conquis en mon ostel . 
I aim mix en France estre sers racatés 
Q en cest pais . iiii . deniers donner  
Et se tu ueus aueuc mi demourer  
Ma fille aras à moiller et à per  
Et le moitiet arés de mon regné . 
— Sire  dist Hues y bien uous ai escouté  
Bien le ferai par conuenent itel  
Mais que faciés mon hanap raporter  
Mon bon hauberc  mon cor d iuoire cler  
Dist l amirés   Et tout chou rauerés  
Dont commanda c on li uoist raporter . 
Et chil i uont cui il fu commandé  
Dont raporterent son bon hauberc safré  
Le cor d iuoire et le hanap d or cler . 
Hues les uit  grant ioie en a mené . 
Dist Agrapars   Ie m en puis bien raler 
A mes barons qui m atendent es prés  
Car ie uoi bien campion auerés  
Mais or le faites hastieuement armer  
Car ie ne quit iamais armes oster 
Si l arai mort  ochis et decopé  
Atant s en torne  s auale les degrés . 
Et Huelins a son hanap conbré  
Son cor d iuoire  Geriaume l a liuré  
Amis  dist il  ces ioiaus me gardés  
En uous m en fie  saciés de uerité  
Puis prist l auberc  d une part est tornés  
De ses peciés s est à Dieu confesés  
Sa coupe bat  et a Dieu reclamé . 
Le hauberc prent  se l a moult regardé  
Forment redoute Auberon le faé  
Que il maudist en le cartre mortel  
Ha  Dix  dist il  porai i iou entrer  
He  Auberons  gentis hon  que ferés  
Or sui ge mors se ne me secorés  
Le hauberc prent qui fu legiers asés  
Le pan deriere contremont a leué  
Chelui deuant lassa aual coler  
Ens le caueche li est Hues entrés  
Que ne li fu ne trop lons ne trop lés . 
Diex  ce dist Hues  tant soiés aourés  
Or uoi ge bien que ie suis racordés 
uers Auberon  le gentil roi faé  
Moult est preudom quant le m a pardonné  
Car i ai menti et maudit l ai asés . 
Dix  ce dist Hues  com ie uous doi amer  
Quant ens ou bos le me laisas trouer  
Or ne douc pas le grant galant derué  
Li Sarrasins ne s est mie oublié 
Qui prist s espée ens en l estor mortel  
Quant il fu pris et em prison getés  
Il li corut erroment aporter  
Tenés  fait il  cesti me porterés  
Longement l ai en mon escrin gardé  
Hues le prent  se l en a merchié  
Puis lace l elme ù l escarboucle pert . 
Et l amirés fait Bauçant enseler  
C est . i . ceuax ferrans et pumelé  
N ot si courant en trestout le rené . 
Li amirés l a Huelin liuré  
L enfes i monte c a estrier n en sot gré . 
Li ceuaus fu ricement enselé  
Li sele fu d os de poison de mer  
Li frains du cief ualt . c . marcs d or pesé . 
Quant Hues fait le ceual galoper  
Trente escaletes s i acordent si cler 
Harpe ne gigle n est tele à escoter . 
De la uile ist Hues li baceler  
Le cheual point  si l a laissié aler  
Un eslais fait tout contreual le pré  
En plain arpent le fait . x . fois torner  
Au tour François reuint li baceler . 
Et l amirés fu as crestiaus montés  
Bien a l enfant uéu et esgardé  
Dist à ses hommes   uoiiés et esgardé[s] 
Le plus bel homme qui onques mais fust né . 
Com li auient cis escus à porter  
Che fust damaiges se l éusse tué  
M . Sarrasin a fait le camp garder  
Qui furent tout feruestu et armé  
C on n i péust traïsson pourparler . 
Et Hues est deuers le camp alés . 
L amirés l a à Mahom commandé  
uat ent  dist il  Mahons te puist saluer  
Et se li Dieus ke tu dois aourer 
uaut miex que chil que i ai deuant nommé  
Li plus urais Dix te puist hui ramener  
Droit uers le parc ua Hues au cors gent  
Et Agrapars enmi le pré l atent . 
Il li escrie à se uois hautement  
uasal  dist il  d ont es tu  de quel gent  
Apartiens tu Gaudise l amirant  
— Naie  dist Hues  li cors Dieu le crauant  
Ains sui de France  nel celerai noiant  
I ochis ton frere ù moult ot hardemant  
Dist li paien   Tant sui ge plus dolant  
Par Mahomet  tu es de boinne gent  
Car lai ton Dieu et à me loi te prent  
Et si t en uien moi en Orient  
Ie te donrai et tere et casement  
Tenras le marche par deuers Bocident  
Si te donrai . i . moult rice present  
Ma suer germainne  noire est com arement  
Graindre est de moi  si a . i . piet de dent . 
— Par foi  dist Hues  à cent diables le rent  
Iou n i uinc mie pour tel mariement . 
Garde toi bien et uers moi te desfent  
Iou te desfi de Dieu onipotent  
Dist li paien   Et ie toi ensement  
De par Mahom  ma tere te calent  
Adont s eslongent anbedui . i . arpent . 
Anbedui sont maintenant desfié  
Puis  s entreslongent par moult grande fierté . 
Sour les escus grans cos se sont donné  
Desour les boucles les ont frais et troé  
Mais les haubers n ont il point entamés . 
Andoi s abatent à le terre  ens ou pré  
Isnelement est cascuns releué . 
Li paiens prent le fauc d acier tempré  
Après Huon l a fierement geté . 
L enfes guencist  qui legiers fu asés  
Li faus pase outre  ne l a pas asené . 
Et Hues trait le branc d achier letré  
Le paien a moult ruiste cop donné 
Amont sor l elme  qui fu à or gesmé  
Le cercle fent  ne uaut . i . oef paré  
Le blance coife li a petit duré  
Toutes ses armes ne li ualent . ii . dés  
Dessi au tiés li a les cauiaus rés . 
Par deuers destre est li brans deualés  
Le destre orelle li a tout ius copé . 
Dist Agrapars   Tu m as bien asené  
Par Mahommet  or m as tu mal mené . 
Se tu refiers  tost m aueras tué  
Il me uient mix . iiii . deniers donner 
Que iou me laisse ochire ne tuer  
A toi me renc  ne me fai plus nul mel . 
— Par foi  dist Hues  ia mar en douterés  
uous n arés garde par homme qui soit nés  
Par le hauberc l a Huelins conbré  
Et si l enmaine  uoiant tot le barné  
Tout à pié entrent ens la bone cité . 
Quant uoit Geriaumes Hues l a conquesté  
U uoit Gaudise  se l en a apielé . 
Sire  dist il  enuers moi entendés  
Quant iou entrai l autrier en uostre ostel  
Fis iou à croire  uoiant tot le barné  
Que iou estoie de uo grant parenté  
Fieus uostre frere  mais n est pas uerité . 
Foi que doi uous  uous ne m apartenés  
Ains sui bons liges Huon le baceler  
N en seuc comment noueles demander  
Por çou me fis uostre cousin clamer  
Et tout cist Franc sont si homme otretel  
Dist l amirés   C est fine uerités 
Que de François ne se puet nus garder  
A che mot sont contre Huon alé  
Si l encontrerent droit au pié du degré  
U il deuoit ens ou palais entrer . 
Hues a pris Agrapart le derué  
uint à Gaudise et se li a liuré . 
Sire amirés  ce dist Hues  tenés  
Cestui uous renc  or en faites uo sés  
Et li gaians li est au piet alés  
uoiant paien  li a merchi crié  
Dist que ses hom sera tout son aé  
Chil qui se sires soloit estre clamés  
Fu ses drois sers de son cief racatés . 
Par moult grant feste sont asis au disner  
Iouste Gaudise sist Hues au uis cler . 
Dist l amirés   Hues  c as en pensé  
T en iras tu en France le regné  
U tu uauras aueuc moi demorer  
Tes conuenans ne te ueul pas fauser . 
— Sire  dist Hues  laisiés tot çou ester  
Dist à Geriaume   Mon hanap m aportés  
Et chil li a maintenant deliuré  
Amirés sire  dist Hues  esgardés 
Com Damedix est plains de grant bonté  
Cis hanas est tos uuis  bien le uéés  
Dist l amirés   uous dites uerités  
Lors fist crois sus de Diu de maïsté  
Et li hanas deuint plains de uin cler . 
Sire  dist Hues  tenés et si beués  
Li amiraus a le hanap conbré  
Lues qu il le tint  li uins en est alé . 
Et dist Gaudise   uous m aués encanté . 
— Non ai  dist Hues  ains fait uo mauuaisté  
Metés le ius  c or uous n en gouterés  
Car li hanas est de tel dignité 
Nus n i puet boire  s il n est preudons clamé  
Et nes et purs  et sans pechié mortel . 
Hé  amirés  frans hon de grant bonté  
Et car uous prenge de uostre ame pité  
Si croi en Dieu  le roi de maïsté  
Et lai Mahom qu il ne uaut ne ne set . 
Se çou ne fais  par fine uerité  
uous uerrés ia tant de gent arouter 
Toute emplira ceste boinne cités  
Dist l amirés   Oiiés dou uif maufé  
Ie l ai . i . an en ma prison gardé  
Ainc n i uint hon qui l osast demander  
Et or se uante k il me fera tuer  
Iou m esmeruel  par Mahomet mon Dé  
U les gens sont qui le uerront tenser  
Dist Huelins   Dont n en ferés uous el  
— Naie  dist il  por noient em parlés . 
— Par foi  dist Hues  uous en repentirés  
Il prist le cor c on li ot aporté  
Mist le à se bouce  s a tenti et sonné 
Si roidement q en fist le sanc uoler  
Cil du palais commencent à canter . 
Auberons l ot ens el bos ù il ert  
Ah Dix  fait il  i oi mon ami corner  
Que iou ai fait tante paine endurer  
Or li perdoins cank il a meserré  
Car plus preudomme ne poroie trouer  
Fors que le cuer a trop legier d asés . 
Iou me souhaide ù li cors a sonné  
En me compaigne cm . hommes armé  
Se mestiers est  plus en ueul demander  
Tantost i fu comme il l ot deuissé  
Par faerie  par le Dieu uolenté . 
En Babilone sont maintenant entré  
Toutes les rues emplisent de tos lés . 
Et Auberons est ou palais montés  
Hues le uoit  si le court acholer . 
Sire  fait il  uous soiés bien troué  
De Dieu uous renc . uc . mercis et gré  
Qu en si lonc regne m estes uenus tenser  
Dist Auberons   Or laisiés çou ester  
Touiours t aidrai en fine loiauté  
Tant com uauras par mon consel ouurer  
Et li baron uont parmi la chité  
Paien detrencent les flans et les costés . 
Et Auberons fait l amiral combrer  
Et si le rent Huon le baceler . 
Hues le prent  s a grant ioie mené . 
Rois Auberons a fait le ban crier  
Qui Diu uelt croire qu il n auera nul mel  
Plus de . iim . en font en fons leuer . 
Et Hues a l amiral apielé  
Sire  fait il  estes uous porpensés  
Car créés Dieu  le roi de maïsté  
U se chou non  tout maintenant morrés  
Dist l amirés   Ains me lairai tuer 
Que iou guerpise Mahommet  le mien Dé  
Et Auberons commença à crier  
Hues  dist il  con ies desmesurés  
Car pren le teste de cel cuiuert malfé  
Enuers Karlon t en poras aquiter  
Hues a trait le bon branc aceré  
Tout maintenant li a le cief copé  
Le barbe prent qui pendoit sor le nés  
Puis li osta . iiii . dens maiselers . 
Dist Auberons   Hues  or m entendés  
Tu as le barbe et les dens autretel  
Gardes les bien  por Diu de maïsté  
Car c est ta mors et si est ta santés . 
— Sire  dist Hues  merci  por l amor Dé  
De legier cuer ai tout adès esté  
En tel lieu  sire  s il uous plaist  les meté  
Que iou nes perde  se il uous uient en gré  
Dist Auberons   Tu as moult bien parlé . 
Iou les souhaide Geriaume ens ou costé  
Deseur le hance les ait enséelés  
En tel maniere que ne li facent mel  
Tantost i furent comme il tot deuisé  
Par faerie  par le Dieu uolenté . 
Dist Auberons   Hues  or m entendés  
Il me conuient droit à Monmur aler  
Biax dous amis  de bien faire pensé . 
uous enmerrés la fille l amiré  
C est Esclarmonde qui tant a de biauté . 
Iou te desfenc  sor les menbres coper  
Et si très chier con tu as m amisté  
Que tu n i gises ne n aies abité 
Desc à cele eure que l aras espousé  
Tout droit à Romme  la mirable cité . 
Et se t i gis  si me puist Dix saluer  
Tu te uenras en si grant poureté 
Qu il n est cors d omme qui le péust conter . 
— Sire  dist Hues  ie m en quit bien garder  
Dist Auberons   Dont ferés uous que ber  
Adont li fait . i . calant aprester  
Tant est diuers nus nel poroit conter . 
La nés fu grande et de biele façon 
Et tant diuers que nel dirait nus hom  
La mers i fu portraite et li poison  
Et tout li oir de France le roion  
De Cloeuis  qui tant estoit preudom . 
Canbres i ot à moult grande fuison  
Dedens ont mis les auferrans gascons  
Et pain et car  uin claré à fuison  
Et de bescuit tant comme il lor fu bon  
Et uair et gris i misent li baron . 
Congiet a pris li petis Auberon  
Au departir ala baisier Huon . 
Rois Auberons a congiet demandé  
Et Huelins si l a baissié asés . 
Quant l ot baisié  si commence à plorer . 
Hues le uoit  se li a demandé  
Sire  fait il  por Diu  et uous c aués  
Dist Auberons   I ai de toi grant pité  
Ne te uerrai iamais en ton aé  
S aras éu tant grande poureté 
Qu il n est cors d omme qui le péust penser  
Atant s en torne qu il n i a plus parlé  
Et Hues est encore seiournés . 
La damoisele  que Hues ot troué 
Ens en la tour o le gaiant derué  
Fist . i . haut homme du païs esposer  
Amiraus fu  si fu crestiienés . 
Toute la tere lor donna à garder 
Que tint Gaudise  qe Hues ot tué  
Et puis s atorne li enfes de l aler . 
I . batel fisent moult ricement ferer  
Que il menront aueuc lor grande nef  
S en isteront as bours et as cités . 
Adont est Hues dedens la nef entrés  
Il et si homme n i ont plus aresté  
Drecent lor uoile  si s espaignent en mer . 
Ainc ne finerent tote ior de sigler 
Desc à cele eure miedis fu sonnés  
Adont s asisent là dedens au disner . 
A mengier orent et à boire à plenté  
Car li hanas lor rendi uin asés . 
Dix  c a dit Hues  com m aués uiseté  
I ai . i . hanap qui uaut une cité  
Et . i . hauberc qui moult fait à loer . 
Si ai . i . cor de blanc iuoire cler  
Quant ie le sonne et ie le ueul corner  
I ai tant de gent com ie ueul demander  
Et s ai le fille Gaudise l amiré  
Dame Esclarmonde  qui tant a de biauté . 
Ie l aime tant  si me puist dix saluer  
Que de son cors ne me puis consirer . 
Cis nains boçus me cuide uergonder  
Qui me desfent à le dame à iuer  
Mais ia por lui nel lairai  en non Dé  
Que iou ne fache de li ma uolenté  
Et dist Geriaumes   uous estes faus proués  
uous saués bien qu il uous dist uerité  
Et si uolés son commant trespaser  
Se tu i gis  se me puist Dix saluer  
Tu en seras honnis et uergondés .  
Et respont Hues   Laissiés tout çou ester  
Car ie ferai çou que i ai en pensé . 
Sire Geriaumes  se uous péur aués  
En ce batel tot maintenant entrés  
Et de uitaille i metés à plenté  
Et dist Geriaumes   Si ferai ge  en non Dé . 
Segnor  dist il  alons i tost entrer  
Car il est faus et trop desmesurés  
Et ses peciés nous poroit bien greuer  
Et il si fissent  n i sont plus aresté  
Tout . xiii . entrerent ens el batel feré . 
Et Hues qeurt . i . bel lit aprester  
Qui dont uéist la dame duel mener  
Ses poins detordre  et ses cauiax tirer . 
Il n est nus hom qui n en presist pité . 
Sire  dist ele  merchi  por l amor Dé  
Atandés tant que m arés espousé . 
— Dame  dist il  non ferai  en non Dé  
Adont le prist  et si l a acholé  
U lit se coucent sans point de l arester  
De le pucele a fait se uolenté . 
Onqes si tost n ot son deduit pasé  
Une tempeste commence par le mer . 
La nés Huon  ù la damoisele ert  
Commence à croistre et trestote à froer  
Ens . uc . pieces est li calans uolés . 
Sour une plance est Hues demorés  
Entre ses bras Esclarmonde al uis cler  
Et si baron uont flotant par le mer . 
Diex les conduie  qui tot a à sauuer  
Plus de . c . lieues sont arrier reculé  
Le plance flote sor coi Huelins ert . 
Par le uoloir de Dieu de maïsté  
Est l enfes Hues en une ille ariués  
Il et s amie qui moult ot de biauté  
Tout aussi nu comme au ior qu il fu nés . 
Moult par sont liet quant il sont escapé  
Par dedens l erbe se sont enuolepé  
Et la pucele a tenrement ploré . 
Hé  las  dist ele  com sons en grant uielté  
— Dame  dist Hues  or laisiés çou ester  
Foi que doi uous  n i ualt riens dementers  
Acolons nous  se morrons plus soef . 
Tristrans morut por bele Iseut amer  
Si ferons nous  moi et uous  en non Dé  
Adont se sont andoi entracolé . 
Entrues qu il sont ensement dementé  
Atant es uous . xx . galios de mer  
En . i . batel uienent tot abrieué  
Ens en cele ille soloient reposer  
Et il i sont maintenant aresté . 
uitaille auoient aueuc aus aporté  
Lonc de Huon sont asis au disner . 
Hues escoute  se les oï parler  
Dist à s amie   Me dame  ore escoutés  
Iou oi çà gens  si me puist Dix saluer  
Son cief dreça  si les a esgardés . 
Dame  il menguënt  dist Hues  en non Dé  
Ie lour irai de lour pain demander  
Tenés uous coie  maintenant me rarés . 
— Sire  dist ele  alés à Damedé  
Hues se drece  courant s en est alé  
Tout aussi nus comme au ior que fu nés  
Il uint à ciaus  se les a salués . 
Segnor  dist il  cil Dix uous puist saluer  
Qui tout le mont a sous lui à garder  
Ie uous requier de uo pain me donnés  
Et cil respondent   Tu en aras asés  
Mais or nous di qui t a chi amené . 
— Par foi  dist Hues  li tenpeste de mer  
[bi . pain li donnent si le laissent aler] 
Droit à s amie est Hues retornés  
Du pain li donne que il ot aporté . 
Li galiot ont ensanle parlé  
Dist l uns à l autre   Par Mahommet mon Dé  
Moult m esmeruel d ont est li baceler  
Sans compaignie n est pas chi arestés  
Alons après sauoir ù est tornés  
Trestout ensanle sont après lui alé  
uienent au lieu ù l enfes Hues ert  
La dame trouent  qui trestote nue ert . 
Quant il le uoient  si l ont bien rauisé  
A haute uois commencent à crier  
Dame Esclarmonde  uous ne poés aler  
uous aués fait uostre pere tuer . 
A Yuorin uous en uaurons mener  
Çou est uos oncles  si en fera son gré  
Dedens . i . fu uous fera enbraser  
Et uous  lecieres  arés le cief copé . 
— Signour  dist ele  merchi  por l amor Dé  
De mon cors faites toute uo uolenté  
Mais que ne faites au damoisel nul mel  
Et il respondent   Ne sera pas tué  
Mais de l angoisse ara à grant plenté  
Adont ont pris Huon le baceler  
Les iex li bendent  les poins li ont noé  
Puis ont saisie la dame de tous lés  
Et si le mainnent dedens lor grande nef . 
Ele fait duel ia si grant ne uerrés  
Et chil li ont . i . bon ermin donné 
Et par deseure . i . mantel bien ouuré . 
Drecent lor uoile  si sont aceminé  
Huon laissierent dolant et abosmé  
Tout aussi nu comme au ior que fu nés . 
Or est li enfes en grande poureté  
Et chil s en tornent  si sont acheminé  
Nagent ensanle  que n i sont aresté . 
Uns uens lor uint qui acoilli lor nef  
uers Aufalerne se uont sans arester  
Desous la tor sont tot droit ariué . 
Li amirés ert el palais listé  
A ses fenestres a son cief hors bouté  
Et perçoit ciaus qui là sont aresté . 
Ius de la tor est errant deualé  
De ses barons a aueuc lui mené . 
Quant uint au port  se lour a demandé  
Qués auoirs esse que uous chi amené  
Et chil respondent   Sire  uous le saré  
Che sont cendal et hermin engolé . 
Se nous deuons tréu au port paser  
Nous le donrons uolentiers et de gré  
Et dist Galafres   Encor uous demanc el  
Qu est cele dame que ie uoi là plourer  
— Sire  font il  par Mahomet no Dé  
C est une esclaue c acatames sor mer  
O le la dame si commence à crier  
Sire  fait ele  ce n est pas uerités  
Por Mahomet  aiiés de moi pité  
Car ie fui fille Gaudise l amiré  
Mes pere est mors et à se fin alé 
Par . i . uarlet de Franche le rené  
Et cist me ueulent à mon oncle mener . 
Se il me tient  ie sai par uerité 
Qu il me fera en un fu enbraser  
Et dist Galafres   Aueuc moi remanrés  
Puis dist à chiaus   La dame me liurés  
Et chil respondent   Non ferons  en non Dé  
Galafres l ot  s en fu moult aïrés  
Dist à ses hommes   Ces gloutons me prendés  
Li baron salent qui les cuident combrer  
Mais chil se sont à desfense torné . 
Mais lor desfense lor a petit duré  
Trestous les ont ochis et decopés  
Fors . i . tout seul  chil lor est escapé  
N i content gaires  ains le laisent aler . 
Prisent le dame  il ne demandent el  
Il l enmenerent sus el palais listé . 
Li roi Galafres ne se uot arester  
Erroment l a à moillier espousé . 
Adont le prist la dame à apieler  
Sire  dist ele  merchi  por amor Dé  
Iou ai . i . ueu à Mahommet uoué  
Desc à . ii . ans ne puis en lit entrer 
Là où nus hom gise  par uerité . 
Or m en repenc por la uostre amisté  
Car moult sui lie que m aués esposé  
Mais se ie pase çou que iou ai uoué  
Mahons  nos sire  nous en sara mal gré  
Si uous proi  sire  que uous me deportés . 
— Dame  dist il  par Mahonmet mon Dé  
Iou ne quier ia par moi uo ueu paser  
Mais  par celui qui ie doi aourer  
Ains uous gardroie . xx . ans trestous pasés 
Que de uos cors n aie les amistés  
Puis dist la dame coiement  à chelé  
Par Ihesu Crist qui ie ueul aourer  
Ie garderai Huon ma loiauté  
Et souferrai paine et dolour asés 
Ains que nus hom ait de moi l amisté  
Or uous lairai chi de la dame ester  
Du galiot uous uaurai deuiser 
Qui lour estoit de la nef escapé . 
Desc à Monbranc ne se uot arester  
Yuorin troue en son palais listé  
Adont li conte toute la uerité  
Que li siens freres estoit à fin alés 
Par . i . garçon qui fu de France nés  
Puis enmena Esclarmonde au uis cler . 
Nous . x . estiemes en une grande nef  
Si le trouames en une ille de mer  
La damoisele eu ge tost rauisé . 
Nous le deuiemes çà dedens amener  
Quant . i . oraiges qui acuelli no nef 
Sus Aufalerne nous a fait ariuer . 
Li roi Galafres nous uint à l encontrer  
Mes compaignons fist trestous decoper  
Mahons m aida que ie fui escapés . 
Galafres a uo cousine espousé  
Yuorins l ot  li sans li est mués . 
Hé  las  fait il  est mes freres tués  
Et s a ma niece Galafres l amiré  
Il est mes hom  de moi tient son rené  
Moi le rendra  se il li uient à gré  
I . mesagier fait erroment monter  
Et se li fait boinnes letres donner 
Que il li fache sa nieche ramener . 
Cil s en torna  et a tant cheminé 
Qu en Aufalerne est . i . matin entré . 
L amiré troue o son rice barné  
Cil l en apiele con ia oïr porés  
Galafres sire  fait il  or m entendés  
Rois Yuorins  qui tant fait à loer  
Par moi uous mande sa niece li rendés  
Se chou ne faites  sachiés en uerité  
Il uous fera tout uo païs gaster  
Et dist Galafres   Amis  or m entendés  
Rois Yuorins fera sa uolenté  
Mais por nul homme qui de mere soit né  
Iou ne rendroie la pucele al uis cler  
Dist li mesaiges   Dont n en ferés uous el  
Dist l amirés   Non  par Mahom mon Dé  
Li mesagiers est arriere tornés  
Tant a coitiet le destrier seiorné 
Qu il est uenus à Monbranc la cité . 
Yuorin a les nouueles conté  
Que rois Galafres li a moult bien mandé 
Que la pucele  qui tant a de biauté  
Ne rendera pour homme qui soit né . 
Yuorins l ot  s a se barbe iuré 
Qu il li torra sa tere et son regné . 
Or uous lairai de ceste guerre ester  
Quant tans en ert  bien en sarai parler  
Si uous dirai de Huon le menbré  
Qui gist ens l ille  en grande poureté  
Les poins loiiés et les . ii . iex bendés . 
Et d Auberon uous ueul . i . poi conter  
Qui fu ou bos aueuqes son barné . 
De Huelin li prist à ramenbrer  
De ses biax iex commença à plorer . 
Dient si homme   Gentis sires  c aués  
Dist Auberons   Par foi  uous le sarés  
Il me souuient du las  maléuré  
C est Huelin qui i ai m amor donné . 
Iou li aidai son mesaige à conter  
Et l amiral li aidai à tuer . 
Sa fille en ot aueuqes lui mené  
Desfendi lui  sor les menbres coper . 
K à le pucele n éust ia nul pensé 
Desc à cele eure qu il l aroit espousé . 
Ore a li leres men commant trespasé  
Et s est li las en si grant poureté 
Qu il a perdu canke li oi donné  
Le cor d iuoire et le hanap d or cler  
Si gist li las en une ille de mer  
Les poins loiiés et les . ii . iex bendés . 
Diex le gonfonde  car il m a uergondé  
Quant mon commant a trestout trespasé  
Dist Glorians  un cheualiers faés  
Sire Auberons  e[n] non Dieu tort aués . 
Dix fist Adan  du limon l ot fourmé  
Euain se feme  qui moult ot de biauté  
Tout paradis lour fist abandoner  
Fors seul . i . fruis  chil lour fu deuéés . 
Eue en manga  che fu par le maufé  
Et puis en fist Adan le col passer . 
Sainte Marie  ke ne uous porpensés 
Que cis Adans  qe Dieus auoit formé  
Qu i trespasa le coumant Damedé  
Et puis li ot Dix trestout pardonné  
Atant es uous Malebrun le séné  
Deuant le roi s est à genous ietés . 
Sire  dist il  laisiés uo cruauté 
Et si aidiés l enfant à deliurer  
Dist Auberons   Non ferai  en non Dé  
[bDist Malabruns   G irai  se uous uolés  
Dist Auberons   Tu i pues bien aler]  
Mais  par celui qui en crois fu penés  
Se tu i uas  ie te doins . i . don tel  
XXuIII . ans seras luiton en mer  
Aueuc les . xxx . que tu i dois ester  
Et si t estuet mon hauberc raporter  
Mon cor d iuoire et mon hanap doré . 
Se tu tant l ainmes  tant le pues acater  
Et si te di  en fine loiauté  
Tu ne li pues ne tolir ne donner  
Mais aussi nu con uous le trouerés  
Le porterés sor le riue de mer . 
— Sire Auberons  dist Malabruns li frans  
U trouerai Huelin le uaillant  
Dist Auberons   Ens l ille Moysant  
A . iii . lieuetes est infers le puant  
Là trouerés le caitis  las  dolant  
Dist Malabruns   A Ihesu uous commant  
Ne finerai iamais en mon uiuant  
Si trouerai le damoisel uaillant  
Atant s en ua uers le mer ceminant  
Ainc ne fina ne n ala arestant  
Si est uenus droit à le mer bruiant . 
Il ioint ses piés  si saut ens l aige errant  
Plus tost s en ua c oisiax ne ua uolant . 
Or saciés bien que il aloit flotant  
Ne s i tenist . i . grans oisiax uolant . 
Tant esploita et tant ala noant 
Qu il est uenus à Huelin l enfant  
U se gisoit  ens l ille Moysant . 
Les iex bendés  le cuer auoit dolant  
Souent maudist Auberon le uaillant . 
Atant es uous Malebrun acourant . 
Chil Malabruns est dedens l ille entrés  
Huelin troue ù gist moult abosmés . 
Il le salue de Dieu de maïsté  
Hues  fait il  uelliés u uous dormés  
— Hé Dix  dist Hues  cui o ge là parler  
Dist Malebruns   Aparmain le sarés  
Ie sui . i . hom qui moult uous a amé  
Autant uous aim  se Dix me puist sauuer  
Con fait la mere l enfant qu ele a porté . 
Malabruns sui par droit non apielé  
Li luitons sui  saces de uerité  
Qui te porta outre le rouge mer  
Quant tu déus en Babilone entrer . 
— Malabruns frere  dist Huelins li ber  
Car uien auant  por Diu de maïsté  
Les ix du cief et si me desbendés  
Dist Malebruns   Tot à uo uolenté  
Il pase auant  le bendel a osté  
Et puis li a les . ii . poins desnoués . 
Quant Hues uoit que il est deliurés  
Ne fust si liés pour . xiiii . cités  
Malebrun frere  ie uous ueul demander  
Biau dous amis  qui t a chi amené  
Dist Malebrons   Auberons li faé 
M i enuoia par conuenent itel 
Que iou seroie luitons en haute mer 
XXuIII . ans  tant m i conuient ester  
Auec les . xxx . que g i doi conuerser . 
Por toi m estuet ma poinne à doubler  
Et si m estuet le haubert rapourter  
Le cor d iuoire et le hanap doré  
Car ansi l ai ge Auberon créanté . 
— A foi  dist Hues  [bDix le puist crauenter]  
— Tu dis trop mal  ceu a dit Malabrons  
Quanque tu dis sait bien li petiz hons . 
— Certes  dit Hues  ie nou doute . i . bouton  
Car trop m a fait de mal et de dolour . 
Malebruns freres  dist Huelins li ber  
Lairés me uous où uous m an pourterez  
Dit Malebrons   Hues  or m antendés  
Ie uous metrai lai outre à sauueté  
Mais ne uous puis ne sai ne lai mener  
Faites errant  sur ma crupe montés . 
— Sire  dit Hues  tout à uo uolonté  
Dedens sa pel est Malabrons entrez  
Et Hues est sour sa crupe montés  
Ianbes croisies  s est asis tout soué  
Tout ensi nuz com lou iour qu il fuit nez 
Et Malabrons est saillis en la mer  
Et si a tant esploitié et erré 
Que d autre part a Huon ariué . 
Il le [bgita] sour la riue de mer . 
Hues  dit il  à Ihesu demourés  
Ie ne uous puis ne tolir ne donner  
Il me conuient por le haubert aler  
Et por le cor  pour le hanap doré . 
Demeure à Dieu  ne te puis conforter  
Atant s en torne  s est salis ens la mer  
Et Hues est iluec tous seus remés . 
Ore a tel duel  le sens cuide deruer . 
Hé  las  fait il  quel part porai aler  
Sainte Marie  et car me secourés  
Se dras éusse por couurir mes costés  
Ce m est auis que n éusse nul mel . 
Cis nains boçus m a honni et tué  
Mais  par celui qui en crois fu penez  
Puisqu il me laise en si grant poureté  
Se mestiers est  ie mentirai asés  
Iamais por lui ne sera trestorné . 
A . uc . diables soit ses cors commandés  
Dont sailli sus  que n i est arestés . 
Or s en ua Hues corant parmi les prés  
Tout aussi nu comme au ior que fu nés . 
Or escoutés du iouene baceler  
Quele auenture Dix li a destiné  
Qui ueut aidier ia n ert desbaretez . 
Desous . i . arbre a . i . homme troué 
Qui fu si fais que uous dire m orrés  
Il ot se harpe dont il sauoit harper 
Et sa uïele dont il sot uïeler  
En paienie n ot si boin menestrel . 
Deuant lui ot une nape geté  
Desus auoit . iiii . pains buleté  
Et plain boucel de uin et de claré  
Il ot . c . ans de son age pasé  
uerse ou hanap  mais il n en pot goster  
Des iex du cief a tenrement ploré . 
Atant es uous Huon le baceler  
Tous aussi nus comme au ior que fu nés . 
Quant [bcil] le uit  moult en fu esfraés  
Por çou qu il uint tos nus parmi le pré  
A haute uois commença à crier  
Sauuages hom  ne me faites nul mel . 
— Par foi  dist Hues  sauuages sui asés  
[bIe ne uous quier toucher ne adeser  
Mais ie uous pri de uo pain me donnés  
Dist li iougleres   Tu en auras asés  
Mais ains dirés en quel Dieu uous créés . 
— Par foi  dist Hues  ou quel que uous uorrés  
Dist li iougleres   I ai de toi grant pité  
Pren en me malle] . i . hermin engoulé 
Et . i . mantel d escrelate fouré  
Cueure ta car  boin mestier en aués  
Puis uien séoir et si boif cest uin cler  
Et si menguë  que ie n en puis gouster  
Et compaignie  s il uous plaist  me tenés  
Par tel conuent que uous dire m orrés  
Que iamais homme plus dolant ne uerrés . 
— Par foi  dist Hues  compaignon ai troué  
S estes dolans  ie sui courciés asés . 
Che sace Dix  li rois de maïsté  
Que i ai éu de poureté asés  
Or serai rices se i ai mangiet asés . 
Sire  dist Hues  moult preudom me sanlés  
Diex le uous mire che que uous dit m aués  
Dont pase auant  s a le torsel combré  
L ermine prent et si l a endossé  
Et par deseure le mantel endossé  
Braies  cemises i troua il asés  
Si en a pris tout à sa uolenté . 
Reuestus est et moult bien atorné  
Puis est asis à le table au disner  
Du pain menga  si but du uin asés . 
Et li iougleres le prent à regarder  
Cortoisement le prent à apieler  
Amis  dist il  de quel tere es tu nés  
Hues l entent  si commence à penser . 
Dix  dist li enfes  biaus rois de maïsté  
Mentirai iou  u ie dirai ureté  
Ie sai moult bien  si me puist Dix saluer  
Se ie di uoir  ie n en puis escaper . 
Auberon sire  ç a dit Hues li ber  
Tu m as failli  ie ne te puis amer  
Por poi de cose m as or coilli en hé  
Quant por m amie m as fait tel cruauté . 
Mais  par celui qui en crois fu pené  
En uo despit mentirai iou asés  
Se m as fait mal  ie te ferai uieuté  
Adont a Hues le iougleur apelé  
Sire  fait il  que m aués demandé  
Si m aït Dix  ie m estoie oubliés . 
— Amis  dist il  de quel tere es tu nés  
— Sire  dist Hues  aparmain le sarés  
Ie sui d Aufrique  ia mar le mesquerrés  
O marcéans deuoie passer mer  
I . grans tempiés ot acoilli no nef  
Mi compaignon sont noiet ens la mer  
Mahons m aida que ie fui escapés . 
[bMais or me dites  qui si uous dementés]  
Por Mahommet  qui uous a si iré  
Dist li iougleres   Frere  uous le sarés  
Estrumens sui par droit non apielés  
En paienie n a nul tel menestrel . 
ués ci me harpe  dont ie sai bien harper  
Et ma uïele dont ie sai uïeler  
Et si sai bien et timbrer et baler . 
I oi . i . segnor qui moult fist à loer  
Che fu Gaudise  li cortois amiré  
Si fu l autrier soupris en son ostel 
Par . i . garçon qui de France fu nés  
Huelins fu par droit non apelés . 
Hé  Mahom sire  tu le puisses tuer  
Par lui sui iou kéus en poureté  
[bHues l entent  s a le cief encliné]  
Li menestreus le prent à apieler . 
Dist li iougleres   Comment as tu à non  
— Sire  dist Hues  Garinet m apele on . 
— Garinet frere  por le cors de Mahon  
Ne t esmaier  ientis fieus à baron . 
Orains fus poures  mais or n as se bon non  
Car or as tu boin hermin peliçon  
Et  par deseure  mantel de siglaton  
Cemise et braies as tu à grant fuison  
Or te conforte  si feras qe preudon . 
Tu es biax enfes et si es iouenes hon  
Encore aras du bien à grant fuison  
Mais ie sui uieus  s ai flouri le grenon  
Et s ai perdu . i . moult gentil baron  
Che fu Gaudise à le clere façon  
Mahons li face de ses pechiés pardon  
Si fu l autrier soupris en se maison  
Par . i . garçon de Franche le roion  
Ce m est auis que Hues auoit non  
Hé  Mahommet  honnissiés cel Huon  
Quant Hues l ot ne dist ne o ne non  
Tous cois se teut  si baissa le menton . 
Garinet frere  ç a dit li menestrés  
Me sire est mors  Mahons en ait pité  
Or m en uois droit à Monbranc la cité  
A Yuorin  le frere l amiré  
Se li uaurai ces noueles conter . 
Se tu uoloies aueuc moi demorer  
Et si uausisses ce fardelet porter  
Iou te uauroie sur ma foi afier 
Ia . i . denier ne porai conquester 
Que le moitié n en aies à ton gré . 
Tu n iras gaires à piet par le rené  
Car ie te di  en fine loiauté  
Ie ne uerrai en bourc ne en cité  
Se iou i ueul de mon mestier ouurer  
Tu me uerras itant mantel donner 
K à males paines les poras enporter . 
— Par foi  dist Hues  sergant aués troué  
Le toursel prent  à son col l a gieté  
Et par deseure a le harpe toursé  
Et la uïele dont cil sot uïeler  
Droit uers Monbranc se sont aceminé . 
Or s en ua Hues aueuc le menestrel  
Li enfes Hues commença à plourer  
A lui méisme se prent à dementer  
Si haut si bas dist Hues li menbré  
Or n ai ge mie mon bon hauberc safré  
Mon cor d iuoire  ne mon hanap doré . 
L autrier auoie m amie à mon costé  
Et mes . xiii . hommes  et de l auoir asés  
Et or serc chi . i . poure menestrel  
Quant li iougleres l oï si dementer  
Courtoisement le prist à apeler . 
Garinet frere  dist il  et uous c aués  
S ore estes poures  ains demain l auesprer  
Serés uous rices  se prendre le uolés  
Laisiés le duel  foi que uous me deués . 
— Maistres  dist Hues  tot à uo uolenté  
A icest mot  ont sor destre gardé  
uoient uenir . uc . hommes armé . 
Premiers les uit Hues li bacelers  
Son maistre apiele et se li a mostré  
Maistres  fait il  par Mahom esgardés  
Chi uoi grant gent qui uienent tot armé  
Dist li iougleres   Alons à l encontrer  
As premiers uienent  se lor ont demandé  
Par Mahommet  ù deués uous aler  
Et chil respondent   A Monbranc la cité  
Si uenons droit d Aufalerne sor mer . 
Li rois Galafres  qui tant a de fierté  
A le cousine Yuorin l amiré  
C est Esclarmonde  qui tant a de biauté  
Fille Gaudise  qui l autrier fu tué  
Rauoir le ueut Yuorins l amiré  
Mais rois Galafres ne li ueut deliurer . 
Or en est guerre et grans estors mortés  
Droit d Aufalerne uenommes de reuber  
Quant Hues ot d Esclarmonde parler  
Li sans du piet li est u uis montés  
Dist à son maistre   Là feroit boin aler  
Dist li iougleres   Laisiés tot çou ester  
U il a guerre ne quier iou ia tourner  
Adont se sont moult durement hasté  
A Monbranc uinrent si c on deuoit disner . 
Desc  ou palais ne se sont aresté  
Il sont monté les marberins degré  
Yuorin trouent et o lui son barné . 
Li menestreus l a premiers salué  
— Sire  fait il  Mahons te puist saluer  
Dures noueles te uien ore conter  
uos freres est ochis et decopés . 
— Bien le sauoie  ç a dit li amirés  
Mais de ma niece ai plus le cuer iré  
Que tient Galafres  qui mes hom est fieué  
Nel me ueut rendre  tant li sace mander . 
Mais  par Mahom cui ie doi aourer  
Se iou le tieng  iel ferai traïner  
Et Esclarmonde uaurai iou enbraser  
Diex  com li cuers à Huon sousleué  
Quant de s amie ot si souuent parler  
Il iure Dieu coiement  à celé  
S il se deuoit tous faire decoper  
Se l ira il  ains . i . mois  reuisder . 
Le iougleur a Yuorins apelé . 
Amis  dist il  enuers moi entendés  
Pren te uïele  toi conuient uïeler  
Après tous deus conuient ioie mener . 
— Sire  fait il  tout à uo uolenté  
Qui li uéist se uïele atemprer  
A . xxx . cordes fait se harpe sonner  
Tous li palais commence à retinter . 
Hé Dix  dist Hues  com chi fait boin ester  
Rote ne gigle n est tele à escouter  
Dient paien   ués chi boin menestrel  
Il le conuient moult ricement lieuer  
Qui dont uéist ces mantiax desfubler  
De toutes pars li prendent à ruer  
Et Huelins les uait tos asanler  
Car il deuoit partir au menestrel . 
Li amirés le prist à regarder  
Dist à ses hommes   uoiiés bel baceler  
C est grans damaiges que il sert menestrel  
Et li iougleres a maintenant parlé  
Sire amirés  fait il  or m entendés  
Quant li miens sires fu mors et decopés  
Iou m en uenoie à Monbranc la cité  
A uotre court les noueles conter  
Quant fui pasés outre la rouge mer  
Desous . i . arbre m asis por reposer  
Car moult estoie trauilliés et pené . 
Par deseur l erbe oi ma nape geté  
Du pain auoie et du uin à plenté  
Ne tant ne quant n en pooie gouster  
Quant ui uenir ce iouene baceler  
Tout aussi nu comme au ior qu il fu né  
Il me proia du pain par amisté  
Iou l en donnai uolentiers et de gré  
Et se li fis . i . hermin endosser  
Et par deseure . i . mantel afuler  
Braies  cemise ot à sa uolenté . 
Tant fis à lui c aueuc moi est remés  
Si boin sergant ne poroit nus trouer  
Mon fardel porte et me harpe otretel  
Mes estrumens  canque li ueul liurer  
Et quant ce uient al maluais pas paser  
Deseur son col m a erroment geté  
Outre m emporte com ceuax abrieués . 
— Hé  caitis hom  ç a dit li amirés  
Il atent tant  par Mahommet mon Dé  
Que tu aras grant auoir amassé  
Puis t ocira à un mal pas paser  
Fai le moi tost par deuant moi mander  
Et il si fist qe ne l osa uaer  
Ore a Huon maintenant amené 
Ens el palais  par deuant l amiré . 
Rois Yuorins le prist à apieler  
uasal  dist il  de quel tere es tu nés  
C est grans damages que tu sers menestrel  
Miex aferroies à . i . castel garder 
Que ne feroies à seruir menestrel . 
C est par faintise qe ci es arestés  
Dolans  caitis  et c as tu en pensé  
Por coi sers tu ichi ce menestrel 
Qui se garist cascun ior de rouer  
Si ne saroies de nul mestier ouurer 
Par coi tu fusses à plus grant honnesté  
— Sire  dist Hues  les mestiers escoutés  
Ie sai mestiers à moult grande plenté  
Ses nommerai se il uous uient à gré  
Dist l amirés   Près sui de l escouter  
Mais bien te garde de rien ne te uanter 
Que tu ne saces et bien faire et ouurer  
Car de cascun te uorrai esprouer . 
— Sire  dist Hues  les mestiers escoutés  
Ie sai mestiers à moult grande plenté . 
Ie sai moult bien . i . espriuier muer  
Si sai cacier le cerf et le sangler  
Quant iou l ai pris  le prise sai corner  
Et la droiture en sai as ciens donner . 
Si sai moult bien seruir à . i . disner  
Si sai des tables et des eskiés asés 
Qu il n est nus hom qui m en péust paser  
Dist l amirés   Chi t estuet arester  
Au iu d eskés te uaurai esprouer . 
— Sire  dist Hues  laisiés moi parconter  
Puis m asaiés de canqe uous uolés  
Dist Yuorins   Tu as moult bien parlé  
Or nous deuise les mestiers que tu sés . 
— Sire  dist Hues  aparmain les sarés  
Ie sai moult bien . i . hauberc endosser  
L escu au col et me lance porter  
Et . i . cheual et courre et galoper  
Si sai moult bien en grant estor entrer  
Et quant ce uient as ruistes cos donner  
Pires de moi i poroit bien aler . 
Si sai moult bien ens es canbres entrer  
Et les plus beles baisier et acoler  
Dist l amirés   Ce sont mestiers asés  
Mais as eskiés te uorrai esprouer . 
I ai une fille qui moult a de biauté  
Des eskiés set à moult grande plenté  
Ainc ne le ui de nul homme mater  
A li t estuet  par Mahommet  iuer 
Par tel conuent  s ele te puet mater  
Trestout errant aras le cief copé . 
L autre partie te conuient escouter  
Que se tu pues me fille au iu mater  
Dedens ma cambre ferai . i . lit parer  
Aueuc ma fille tote nuit uous girés  
De li ferés toutes uos uolentés  
Et le matin  quant il ert aiornés  
De mon auoir . c . libres auerés 
Dont porés faire totes uos uolentés . 
— Sire  dist Hues  si ert con uous uorrés  
Ceste aatine poroit bien demorer  
Dist Yuorins   Par Mahommet mon Dé  
Autrement n ert com ie l ai deuisé  
I . mes s en torne  ens la cambre est entré  
uint à le dame et se li a conté . 
Dame  fait il  par Mahom  ne saués  
Il a là fors uenu un menestrel  
I . damoisel a o lui amené  
En paienie n a si bel baceler . 
A uous l estuet  par mon cief  à iuer 
Au iu d eskiés  uos peres l a iuré  
Par tel conuent  se le poés mater  
Trestout errant ara le cief copé  
Et s il uous puet  dame  du iu torner  
Entre ses bras tout une nuit girés  
Et si fera de uous ses uolentés  
Dist le pucele   Mes pere est fos proués  
Que  par chelui qui ie doi aourer  
Ia si biaus hom n ert par mon cors tué  
Ains me lairai à lui mate clamer  
Et l amirés fait se fille mander  
Et cele i uint ki ne l osa uéer  
Doi roi l adestrent par an . ii . les costé . 
Dist l amirés   Ma fille  or m entendés  
Il uous conuient à che uallet iuer  
Se le poés au iu d eskiés mater  
Trestot errant ara le cief copé  
Et  s il uous puet faire du iu torner  
De uous doit faire tote sa uolenté . 
— Sire  dist ele  puisqe uous le uolés  
Moi le conuient  u ueule u non  gréer  
Puis dist en bas  coiement  à celé  
Par Mahommet  il le fait boin amer 
Por son gent cors et sa grande biauté  
uauroie ia ke li gus fust finé  
Si me tenist de iouste son costé  
Et puis fesist toute sa uolenté  
Adont ont fait . i . samit aporter  
Emmi le sale le font errant geter  
Hues s asist et la dame delés  
Et li baron s asisent de tos lés . 
Et Huelins apiela l amiré  
Sire  fait il  enuers moi entendés  
Or uous requier  sire  que nen parlés  
uous ne uostre homme  cortoisie ferés  
Li ius est grans  nus ne s en doit meller  
Dist l amirés   Ia mar en douterés  
Adont a fait errant le ban crier 
Tout coi se taisent  sor les membres coper . 
Adont ont fait l eskekier aporter  
Qui estoit dor et d argent painturé  
Li eskiec furent de fin or esmeré . 
Dame  dist Hues  quel iu uolés iuer  
uolés as trais  u uous uolés as dés  
— Or soit as trais  dist la dame al uis cler . 
Adont commencent à lor iu à penser . 
Li paien ont moult Huon regardé  
Mais à son iu entent li bacelers . 
De se maisnie perdi l enfes asés  
Adont commence grant colour à muer . 
La damoiselle le prent à regarder  
uasal  dist ele  dites  à coi pensés  
Près ne s en faut que uous n estes matés  
Ia maintenant arés le cief copé . 
— Dame  dist Hues  or laisiés chou ester  
Encor n est mie trestout li ius outrés  
Ains ert grans hontes et moult très grans uieutés 
Quant en mes bras toute nue gerrés  
Qui sui sergans du poure menestrel  
Li baron l oent  si en ont ris asés . 
Et la pucele a Huon regardé  
Amors le point qui si l a alumé  
Tant pense à lui  pour se grande biauté 
Qu ele perdi son iu à mesgarder . 
Hues le uoit  grant ioie en a mené  
L amiral a maintenant apelé  
— Amirés sire  c a dit Hues li ber  
Or poés [buoir] comment ie sai iuer  
Se iou uoloie . i . petitet penser  
La uostre fille puis bien mate clamer  
Dist l amirés   Ma fille  sus leués  
Mal soit de l eure que uous oi engerré  
Quant tant haut homme aués de iu torné  
Et . i . garçons uous a ichi maté . 
— Sire  dist Hues  car ne uous aïrés  
Ceste aatine que m aués deuisé  
Se il uous plaist  pora bien demorer  
uoiss ent uo file es canbres reposer  
Et iou irai seruir mon menestrel  
Dist Yuorins   Se çou faire uolés  
C . mars d argent uous feroie donner . 
— Sire  dist Hues  oïl  si m aït Dés  
Et la pucele s en ua à cuer iré . 
A foi  dist ele  Mahom te puist greuer  
Se ie séusse [bque ne déust] faire el  
Par Mahommet  ie l éusse maté  
Et Hues fu à son maistre ralés  
En cele nuit l ont tout laissié ester . 
Et l endemain  quant il fu aiourné  
Li amirés a fait son ban crier 
Que tout se uoisent feruestir et armer . 
De toutes pars se keurent adouber  
uestent haubers  lacent elmes gesmés  
Es ceuaus montent corans et abrieués . 
Et quant uoit Hues ne s a de coi armer  
Du cuer du uentre commence à sospirer  
Moult uolentiers alast aueuc capler  
Se il éust ceual por sus monter . 
L amiral uoit  se le ua apieler . 
Amirés sire  dist Hues  entendés  
Et car me faites unes armes prester  
Et . i . ceual sour cui puisse monter  
Ens le bataille aueuc uous me menés  
Si sauerés comment sai behorder  
Dist l amirés   Tu as moult bien parlé  
Adont li fait boinnes armes prester . 
I . Sarrasins cuida Huon gaber  
A son escrin est maintenant alés  
Si en trait fors . i . branc d achier letré  
uint à Huon  et se li a donné  
uasal  dist il  cestui me porterés  
Ie l ai maint ior en mon escrin gardé  
Hues le prent  du fuerre l a geté  
De l une part se traist lés . i . piler . 
Ce dist le letre qui fu el branc letré 
Qu ele fu suer Durendal au puing cler  
Galans les fist  . ii . ans mist à l ouurer  
X . fois les fist en fin achier couler . 
Par foi  dist Hues  boin don m aués donné  
Mais se ie puis  il ert guerredonné  
Son senescal a li rois apelé  
ua  si me fai . i . cheual enseler  
Le plus corant que tu poras trouer  
Et si le donne ce iouene baceler  
I . Sarrasin s en est auant alés . 
De mal à dire s estoit acoustumés  
Sire  fait il  c aués uous en pensé  
Cis a serui ce poure menestrel 
Et en mains lieus a uenu et alé  
Il set du mal et de le honte asés  
Il n atent fors  par Mahommet mon Dé  
Que de uous puist et partir et seurer . 
Se uous li faites ceual corant prester  
Il s enfuira  quant il sera montés  
Dist l amirés   Quel consel me donrés  
Et chil respont   Aparmain le sarés  
uous li faciés poure ceual donner  
Dist l amirés   Tout à uo uolenté  
On li a fait . i . cheual amener  
Lonc ot le col  et maigre le costé  
Recréans fu  . uii . ans auoit pasé 
Qu il n ot mengié d auaine ne de blé . 
D un piet cloçoit  si ot . i . oiel creué  
Plus de . uii . ans ot son age passé  
Celui ont fait Huelin amener . 
L enfes i monte  qui moult ot de fierté  
Des esperons a le cheual hurté  
Mal soit du pas dont il l ait remué . 
Hé  las  dist Hues  com ie sui mal monté  
Et paiien issent de la boune cité  
uers Aufalerne se sont aceminé . 
Tant ont coitié les ceuax seiorné 
La proie acoillent par deuant la cité . 
Et Yuorins ua as portes hurter  
A haute uois commença à crier  
Galafres rois  çà defors isterés  
[bSe ie uous tien  uous serés traïnés  
Se ma cousine errant ne me rendés  
Galafres l ot  tot en fu esfraés]  
uoit Esclarmonde  se l en a apielé  
Dame  fait il  or poés escouter  
Par uous es[t] çou c on destruit mon rené . 
— Sire  dist ele  i en ai mon cuer iré  
Se il uous plaist  sire  se me rendés  
Si rauerés em pais uos iretés  
Et dist Galafres   Por noient en parlés  
Ainc n auerai piet de tere à garder 
Que iou uous rende à nul homme carné  
S on deuoit pendre Yuorin le barbé  
Si ferai iou de uous ma uolenté . 
— uoire  biau sire  quant uous uerra à gré  
Quant li doi an que uous aués uoué 
Seront trestot aconpli et pasé  
Laiens auoit . i . iouene baceler  
Sorbrins estoit par droit nom apelés  
Ses oncles fu Galafres l amiré . 
Quant uoit son oncle qui si est dementé  
Il l en apiele con ia oïr porés  
Oncles  fait il  or lasiés chou ester  
Ie uous dirai comment ie ueul ouurer . 
De mes adous me uorai aprester  
Et si uaurai sor mon ceual monter  
S irai là fors bataille demander 
A Yuorin  qu il m enuoit à iouster 
I . Sarrasin du miex de son ostel . 
Se il me puet conquerre ne mater  
uous li rendrés Esclarmonde au uis cler  
Et se ie puis le Sarrasin tuer  
Laist uous uo tere et uo païs ester  
Et Esclarmonde qui tant fait à loer . 
Mix uient le guerre par nous . ii . afiner 
Que tant de gent i soient decopé  
Et dist Galafres   Ore as tu bien parlé  
Sorbrins s arma  qui tant ot de fierté  
Le hauberc uest  lace l elme iesmé  
Et çainst l espée à son senestre lés . 
Blancardin fist ens la sale amener  
Plus blans estoit que ne soit flor de pré . 
Li ceuaus fu ricement enselés  
Li sele fu d os de poison de mer  
Li frains du cief uaut . m . mars d or pesé . 
Et li poitrax ne fist mie à blasmer  
XXX . escaletes i ot fait aouurer  
Quant Sorbrins est sor le ceual monté  
Les escaletes sonnent itant soué 
Harpe ne gigle n est tele à escouter . 
De le uile ist ensement atornés . 
Si comme il fu uenus sor les fosés  
uoit Yuorin  si commenche à crier  
Amiraus sire  faites pais  s entendés  
A uous m enuoie Galafres l amirés  
En uostre route . i . Sarrasin prendés  
Se doi i uienent  ne m en quier ia torner . 
Se iou les puis conquerre ne mater  
Laisiés mon oncle en pais ses iretés  
Et se li uostre pueent moi conquester  
uous rauerés Esclarmonde au uis cler  
L amirés l ot  prent soi à regarder  
N i uoit paien qui se uoist presenter . 
Li uns à l autre prendent à rimeter 
Que c est Sorbrins  qui tant a de fierté  
Qui l atendra  tout a son tans usé . 
Quant or uoit Hues que nus n i ueut aler  
Hors de la route est partis et seurés  
Son ceual point par an . ii . les costés  
Mal soit du pas qu il le puist remuer . 
Dient paien   Cestui portent maufé  
Et li iougleres s est en haut escriés  
Hé  Yuorin  Mahom te puist greuer  
Quant tu li as si fait ceual donné  
Et Huelins ne se uot arester  
uint à Sorbrin  se li a escrié  
Sarrasin frere  ce dist Hues li ber  
Parole à moi  se t ame ait ia pité  
Et dist Sorbrins   Amis  que demandés  
— Par foi  dist Hues  aparmain le sarés  
Ie uous requier à moi uenés ioster . 
— Es tu paiens  Sarrasins ne Escler  
— Naie  dist Hues  Dix les puist crauenter  
Ains croi celui qui en crois fu penés . 
Se ie suis poure  ne m aies en uieutés  
Cheualiers sui et de grant parenté  
Si te requier  desour ta loiauté  
Que sans bataille ne m en laies aler  
Dist li paiens   Onqes mais n oï tel . 
C est de ta mort que tu m as aparlé  
A . i . seul cop t auerai ia tué  
Et respont Hues   Por noient en parlés  
Car i aime mix que uous chi m ociés 
Que iou retorne  s arai à uous iousté  
A ices mos ont laissiet le parler  
Si s entreslongent . i . arpent mesuré . 
Li enfes Hues a le cheual hurté  
Mais tant ne set ne coitier ne fraper 
Que il le puist hors de son pas oster . 
Par foi  dist Hues  ie sui mal asenés . 
Sainte Marie  et car me secorés  
Et que ie puisse ce ceual conquester  
Plaist uous oïr comment il a ouuré  
En trauers torne le ceual esclopé  
uers le paiien a mis l escu bouclé . 
Et Sorbrins uint par moult grande fierté . 
Li ceuax bruit comme effondres de mer  
Li paiens baisse l espiel au fer quarré  
Et fiert Huon sour son escu bendé  
Desour la boucle li a frait et troé  
Mais le hauberc n a il point enpiré  
Se lance brise  plus n i a conquesté  
Ne tant ne quant n a l enfant remué 
Nient plus q éust à une tour hurté . 
Paien le uoient  qui sont enmi le pré  
Dist l uns à l autre   Ci fait maluais aler  
C est grant meruele comment il a duré  
Dist l amirés   Il est plains de fierté  
Car pléust ore à Mahommet  mon Dé  
Que il fust ore sor mon ceual monté  
Et Hues tint le bon branc d achier cler  
Et s a le lance ietée enmi le pré . 
De l escremie sauoit l enfes asés  
Le paiien fiert quant dut outre paser  
Amont sor l elme li a grant cop donné  
Tout li fendi  ne uaut . i . gant paré  
La blance coiffe  . i . denier monnaé . 
Il le porfent desc au neu du baudré  
Estort son cop  se l a ius mort ieté . 
Par le canfrain a le ceual conbré  
Il dessendi du sien enmi le pré  
Sor Blancardin est li enfes montés  
Le recréant laisse estraier aler  
Celui emmaine que il ot conquesté  
En plain arpent le fait . xx . fois torner  
Au tor françois en uient uers l amiré . 
Et Yuorins est contre lui alés  
An . ii . ses bras li a au col ieté . 
Et paien issent de la bone chité  
Tout deuant uint Galafres l amiré  
Son neueu trueue et mort et decopé  
Deseur le cors s est . iiii . fois pasmé  
Puis laist son duel  ens l estor est entré . 
Il et si homme sont ens l estor mellé  
Maint cop i a et feru et donné  
Yuorin ont et se gent reculé . 
Mais Huelins a le ceual hurté  
Fiert . i . paiien que il a encontré 
Si que le teste li fait du bu seurer  
Puis fiert . i . autre  fendu l a et copé  
Et autre cop a l autre mort ieté  
Ains qu il areste  en a . xii . tué . 
Turc et paiien le fuient de tos lés  
Le gent Galafre sont si fort esfréé 
Por les grans cos que Hues a donné  
Les dos lor liurent  fuiant s en sont torné  
A grant dolor en ont Sorbrin porté . 
Hues esgarde  li gentis bacelers  
uoit le paiien par deuant lui ester  
Qui li donna le branc d acier letré . 
Quant il le uoit  s a le ceual hurté  
Après paiiens s en uait sans arester  
Tost les rataint li destriers seiorné . 
Il en fiert . i  tel cop li a donné 
Le teste en fait à tout l elme uoler  
Prent le ceual  ariere est retorné  
uient au paiien et se li a donné  
Tenés  dist Hues  cest ceual seiorné  
Ie le uous doins por le branc d achier cler 
Que me donnastes hui matin al monter  
Dist li paiiens   uc . merchis et grés  
En Aufalerne est Galafres entrés  
Il et si homme ont grant duel demené  
Sorbrin ont fait ricement enterer 
As piés Mahom  deuant le maistre otel . 
Et Yuorins est arrier retornés  
Hues ceuauce à son destre costé . 
Tant esploitierent à Monbranc sont entré  
Sus el palais sont ensanle monté . 
Iluec se sont maintenant desarmé  
Et ont osté les uers elmes iesmés . 
Hues desuest le bon hauberc safré  
Quant ot ses armes et mis ius et osté  
Si s en reua delés son maistre ester . 
Mais Yuorins l a par le main combré  
Dist l amirés   Amis  sus uous leués  
De iouste moi à me table serrés . 
Car bien m aués serui et honnoré  
Abandoins uous les biens de mon ostel  
Le uair  le gris  les hermins engolé  
L or et l argent à uo plaisir prendés . 
Alés es canbres as puceles iuer  
Et des plus beles faites uo uolenté . 
Quant iou ceuauce  aussi ceuauceré  
Se iou boif uin  si beuerés claré  
Ne ruis mengier se ne le commandé  
Tous mes païs uous est abandonés . 
— Sire  dist Hues  . uc . mercis et grés  
De iouste lui est asis au disner . 
Ore a Hues auques ses uolentés  
Il ne ueut chose faire ne conmander 
Que nus li osse desfendre ne uéer . 
Quant ont mengié  les napes font oster . 
Li iouglere a sa uïele atempré  
A trente cordes fait se harpe sonner  
Li grans palais retentist de tous lés . 
Dient paiien   ués chi boin menestrel  
Il le conuient moult ricement louer  
Qui lor uéist les mantiaus desfuler  
De toutes pars li prendent à ruer . 
Et Hues sist par delés l amirés  
Et li iougleres le prent à apeler  
uasal  dist il  bien estes amontés  
Ier fui uos maistres  or sui uos menestrés . 
Ce m est auis c à moi petit contés  
Car uenés ore ces mantiax asanler  
Li Sarrasin en rient de tous lés . 
Or uous lairai chi de Huon ester  
Et de ses hommes uous uaurai deuiser  
Du uiel Geriaume et de l autre barné . 
Tant uont waucrant parmi le haute mer  
Et tant les a li grans tempiés mené  
Sous Aufalerne  là se sont ariué . 
Li uiex Geriaumes se prent à regarder  
uit Aufalerne  se l a bien auissé  
Dist à ses hommes   Nous sons mal ariué  
C est Aufalerne qui deuant nous apert . 
Là dedens maint Galafres l amiré  
Ne croit en Dieu  plains est de grant fierté  
Se Diex n en pense  nous sommes tout alé  
Li amiraus fu as crestiaus montés  
Desous sa tour sont François ariué . 
Il et si homme sont à l encontre alé  
Si lour demandent   Segnor  d ont estes né  
Et dist Geriaumes   Ia ne uous ert celé  
De France sommes  le païs honnoré  
Et si uenons le Sepucre aourer . 
I . grans tenpiés ot acoilli no nef  
Sous ceste tour nos a fait aancrer  
Se nous deuons tréu au port paser  
Moult uolentiers le uolons deliurer  
Dist l amirés   Segnor  or m entendés  
Saciés de uoir ie ne uous ferai mel  
Car  se uolés aueuc moi demourer  
Par Mahomet  bien estes asené . 
— Et pour coi faire  dist Geriaumes li ber  
Dist l amirés   Certes  uous le sarés  
Iou ai grant guerre dont ie sui moult iré  
I . amiraus qui maint chi près asés  
Me taut me tere et gaste mon rené  
Et dist Geriaumes   Se uous droit i aués  
Nous uous edrons en fine loiauté  
Ia autrement n i uaurons demorer  
Dist l amirés   Par Mahommet mon Dé  
Le droit que i ai uous uaurai ia conter . 
L autrier estoie à mes crestiax montés  
Une nef ui parmi le mer aler  
XX . galios auoit dedens entré  
Une dame orent aueuc aus amené  
Elle fu fille Gaudise l amiré  
Ne sai quel part il l auoient trouué . 
Sous ceste tor les conuint ariuer  
Ie lor toli Esclarmonde au uis cler . 
A . i . sien oncle le cuidoient mener  
Iou euc la dame et l auoir autretel  
Et si les fis ocire et decoper . 
Or ai la dame à moillier esposé  
Por ce m asaut Yuorins l amiré  
Çou est ses oncles  Mahons li enuoit mel  
Car cascun ior m essile mon regné . 
Il uinrent ier et lancier et geter  
La proie prisent par deuant ma cité  
Rois Yuorins l en fist tote mener . 
Aueuc lui a . i . uallet aresté  
Ne sai d ont est  ne de con fait regné  
I . mien cousin m ocist ier au ioster  
Sorbrins ot nom  fiex de ma seror ert  
De la soie ame ait Mahommés pité  
Son bon ceual en a o lui mené  
N a tel ceual en . lx . renés . 
Retenrai uous par conuenent itel  
Se cil reuient  à lui irés iouster  
Et le ceual arrier me ramerrés  
Et dist Geriaumes   uoire  uoir  sans doter . 
Se il reuient  et uous le me mostrés  
Et le cheual et le segnor rarés  
Et dist Galafres   Se le me pues liurer  
Tous mes païs uous ert abandonés  
A ces paroles  issent fors de lor nés . 
Ens la uile entre Geriaumes li barbés  
Il et si homme n i ont plus aresté  
Tout lour auoir ont aueuc aus porté . 
El palais entrent  là desus sont monté  
Ains l amirés nes laissa osteler 
Ens e[n] la uile  ne traire à nul ostel  
O lui les fist el palais demorer . 
Li uiex Geriaumes a Galafre apielé  
Sire  fait il  s il uous uenoit à gré 
La damoisele me fesissiés mostrer  
Por coi uous faites si grant guerre mener  
Dist l amirés   Ie nel uous quier uéer  
Mais  se fussiés mescins ne baceler  
Por nule riens  par Mahommet mon Dé  
Ne uous laisaise à le dame parler  
Mais uiex hom estes et de moult grant aé  
Iamais pucele ne uous uaura amer  
Aueuques lui a Geriaume mené  
En une cambre sont anbedoi entré  
Ens l autre après  ont le dame troué . 
Lues qu ele uoit Geriaume li barbés  
Bien le connut  li sans li est mués  
A tere ciet  si a un cri ieté . 
uoit le Galafres  si a lors demandé  
Dame  dist il  por Mahommet  c aués  
— Sire  dist ele  i ai goute en mon costé  
Qui ne me laist ne nuit ne ior durer  
Iou sai moult bien cis est de France nés 
Que uous aués aueuc uous amené  
A lui uauroie priuéement parler  
Car iou li ueul enquerre et demander 
S il me saroit de mon mal conforter  
Dist l amirés   Tout à uo uolenté  
Li uiex Geriaumes s est uers li acoutés  
Andoi se traient par delés . i . piler  
Geriaume sire  dist la dame au uis cler  
Pour l amor Dieu  ki t a chi amené  
Et dist Geriaumes   Li tempeste de mer . 
Dame  dist il  de Huon qe dirés  
— Par foi  dist ele  à se fin est alés . 
Quant li miens cors fu de lui deseurés  
Iou le laissai en une ille de mer  
Les poins loiiés et les . ii . iex bendés  
Tout aussi nu comme au iour que fu nés . 
Bien sai de uoir mors est et trespasé  
De la soie ame ait Damedix pité  
Or m a Galafres à moiller espousé  
Se li faic croire ke i ai Mahon uoué 
Deuant . ii . ans acomplis et pasé 
Ne puet nus hom ens en mon lit entrer . 
Or cuide bien ie die uerité  
Ensi me garde por Huon le menbré  
Et  par Ihesu ki Dieus est aourés  
A tous iors mais me cuide bien garder 
De tous les hommes qui de mere sont nés . 
Frans hom  por Diu  se uous poés errer 
Que iou péusse de çaiens escaper  
Ie uous requier aueuc uous me menés  
Si serai nonne dedens . i . poure ostel  
Et proierai por l ame au baceler  
Et dist Geriaumes   Mar uous esmaierés  
Car se g escape  mie ne remanrés  
A ices mos a Galafres crié  
uasal  dist il  trop aués demoré  
uenés auant  car trop i seiornés  
Adont se sont maintenant retorné . 
Li iours defaut  asis sont au souper  
Après mengier  sont alé reposer  
Et l endemain  sont par matin leué . 
Or uous dirai de Huon au uis cler . 
Yuorin a maintenant apielé  
Sire  dist il  faites uos gens armer  
Et si alons Galafre reuider  
Hons qui a guerre ne doit pas seiorner . 
Par Mahommet  bien uous tient en uieuté  
Quant tient uo niece trestot outre uo gré  
Si doit tenir de uous ses iretés  
Dist Yuorins   uous dites uerité  
Adont a fait errant son ban crier  
Que tout se uoisent feruestir et armer . 
Li enfes Hues ne s est mie arestés  
Le hauberc uest  lace l elme iesmé  
Et çainst l espée à son senestre lés . 
Blancardins fu de l estable ietés  
Cil li amaine qui il l ot commandé  
Hues i monte c à estrer n en sot gré . 
A son col pent . i . fort escu listé  
Et en son puingn . i . fort espiel quarré . 
Emmi le uile s asanble li barné . 
Droit as fenestres du grant palais listé 
Ert apoïe la fille l amiré  
Et des puceles ot aueuc li asés . 
Deuant la sale ert Hues arestés  
Les damoiseles l ont asés regardé . 
Dist l une à l autre   uoiés bel baceler  
Con li auient ses armes à porter  
Con buer fu née qui il uaura amer  
Moult par est preus et hardis bacelers  
Sorbrin ocist l autrier au behorder  
Et si conquist le ceual séiourné . 
— uoir  dist la fille Yuorin le barbé  
Par Mahommet  ie li sai moult mal gré 
De chou qu il fist quant à moi ot iué . 
S il fust courtois  il m éust acolé  
A tous le mains m éust baisie asés  
Et  par Mahom qui ie doi aourer  
A tous iors mais l en séusse bon gré  
Et s il uausist d autre cose parler  
Tous mes gens cors li fust abandonés  
S en éust fait toute sa uolenté  
Mais que mes peres l éust . c . fois iuré  
Dont sont paiien issu de la chité . 
Rois Yuorins et Hues li menbrés 
De l une part ceuaucent lés à lés  
uers Aufalerne se sont aceminé . 
Tant esploitierent qu il uinrent as fosés . 
Li enfes Hues a le cheual hurté  
As portes [bfiert du] branc d achier letré  
[bA haute uois commença à crier]  
Galafres rois  uenés à mi parler  
I ai uoirement uotre neueu tué  
De uous ferai  par mon cief  otretel  
Se ie uous puis en bataille encontrer . 
uous renderés Esclarmonde al uis cler  
U  se çou non  uous serés traïnés  
Galafres l ot  li sans li est mués  
Dist à Geriaume   uasal  quel le ferés  
ués la celui qui si m a atorné  
Et dist Geriaumes   Or ne uous en doutés  
Car le signor et le ceual rarés  
Adont s arma sans point de l arester  
Et çainst l espée au senestre costé . 
Li rois Galafres fait Bauçant enseler  
Son bon ceual sor coi soloit monter  
Et se le fait Geriaume presenter . 
Li uiex i monte qu à estrer n en sot gré  
Le lance el puing  s a l escu acolé . 
Par tel uertu s estent li uiex barbé 
Que le ceual fait ploier s esquinel  
Le fer fait croistre du bon estrier doré  
Li cuirs alonge . iiii . dois mesuré . 
Dient paiien   Cis est plains de fierté  
Li rois Galafres a fait se gent armer  
Et il méismes est moult bien acesmés . 
Là uéissiés tant destrier seiorné  
Et tante lance  et tant escu bouclé  
Les portes oueurent  s isent de la cité . 
Premiers s en ist Geriaumes li barbé  
Si compaignon le sieuent de tos lés  
Sor les ceuaus cascuns fu aprestés . 
Li uieus Geriaumes a le cheual hurté 
Deuant les autres  sen point de l arester  
Mien ensient  un arpent mesuré  
Le lance el puing  l escu auant torné . 
Le barbe ot longe desc au neu del baudré  
Qui li pendoit desous l elme iesmé  
Sous le uentaille du hauberc l ot ieté . 
Et quant uoit Hues qu il uient par tel fierté  
Le Blancardin a tost esperonné . 
Andoi s en uienent par moult grande fierté  
Onqes nul mot n i ont dit ne parlé  
Lances baisies  se sont entrecontré  
Sor les escus se sont grans cos donné  
Desour les boucles les ont frais et troés  
Mais les haubers n ont il point entamés . 
Par tel aïr se sont entrehurté  
De pis  de cors des destriers seiorné  
K anbedoi sont à le tere uolé  
Puis si ont trais les bons brancs acerés . 
Geriaumes prist l espée qui luist cler  
uint à Huon  grant cop li a donné 
Amont sor l elme qu il ot à or iesmé  
Pieres et flours en a ius deualé  
L iaume li fent dessi au cercleler . 
Le coife blance li a petit duré  
Ne li ualut . ii . deniers monnaé . 
Dessi au tiés li a les cauiaus rés 
Que li cler sans est à tere colés . 
Hues guenchi  si a le cop douté  
Se chou ne fust  tot l éust decopé  
Et la uertus de Dieu de maïsté . 
Et quant uoit Hues que il fu si naurés  
Par foi  dist il  ore ai iou tout outré  
Car cis paiens est de grande fierté  
Ainc mais par homme ne fui si asenés . 
Sainte Marie  et car me secourés  
E  Esclarmonde  dame de grant biauté  
Or uoi ge bien iamais ne me uerrés  
Car ie uoi bien c à me fin sui alés  
Sire Geriaumes  iamais ne me uerrés  
O le Geriaumes  li sans li est mués  
A ses paroles a Huon rauisé . 
Il tint s espée  à tere l a ieté  
Il a tel duel ne pot . i . mot parler . 
Quant le uoit l enfes  se li a demandé  
Dist Huelins   Sarrasins  que pensés  
Ferés uous pais  u uous uous combatrés  
Li uiex Geriaume li respondi soué  
Hé  Hues sire  dist Geriaumes li ber  
uenés auant  por Dieu de maïsté  
Tenés m espée  le teste me copés  
Deserui l ai quant uous ai si nauré  
Ne uous connuc  s en sui au cuer iré  
Quant Hues l ot  s a grant ioie mené  
Andoi deslacent les uers elmes iesmé  
Et si se sont maintenant acolé . 
Moult s esmeruelent Sarrasin et Escler 
Qui les esgardent enuiron de tos lés  
Que il auoient anbedoi en pensé . 
Et dist Geriaumes   Hues  or m entendés  
Nous n auons pas loisir de seiorner  
Car paien sont entor nous de tos lés  
Ie uous dirai comment esploiterés . 
Sor uo ceual maintenant monterés  
Et iou aussi sor le mien  en non Dé  
Menrai uous ent aussi contre uo gré . 
En Aufalerne maintenant en uerrés  
Là  trouerés Esclarmonde au uis cler . 
Por uostre amour garde sa loiauté 
Enuers Galafre qui ele a espousé  
Encor n ot onques de li sa uolenté . 
Or en alons  que bien soiés troué  
Car de la dame estes moult desiré . 
— Sire  dist Hues  tout à uo uolenté  
Sor les ceuax sont maintenant monté . 
Geriaumes prent Huon le baceler  
Par le hauberc l a maintenant combré  
uers Aufalerne se sont aceminé . 
Li compaignon Geriaume le barbé 
Après lui sont maintenant aroté . 
Et Yuorins commença à crier  
Que faites uous  Sarrasin et Escler  
Lairés ent uous ce baceler mener  
Se le perdons  au cuer en sui iré  
Et Sarrasin s eslaisent de tos lés  
Après Huon ont les ceuax hurté . 
De l autre part uint Galafres li ber . 
Li bers Geriaumes li uint à l encontrer  
Moult hautement li prist à escrier  
Sire  fait il  pensés d esperoner  
Si m aït Dieus  ués chi le baceler 
Qui uous ochist uo neueu au iouster  
En Aufalerne l enmaine emprisoner . 
Alés auant et si uous deffendés  
Tot maintenant en l estor me rarés  
Et dist Galafres   Tout à uo uolenté  
Ens l estour est maintenant retornés . 
Li uiex Geriaumes ne s est mie arestés  
Huon amaine ens la boune chité  
Et tout si homme sont aueuc lui entré . 
Trestout . xiiii . entrent ens la cité  
Lues qu il sont ens  le porte font fremer  
A haute uois ont Monioie crié . 
Les Sarrasins ki furent demoré 
Ont là dedens ochis et decopés . 
Grant martire ont la dedens demené  
Nés . i . tot seul n en laisent escaper . 
Puis sont monté el palais principel  
La dame [btrouent] qui moult ot de biauté  
Qui por Huon ot tenrement ploré . 
Quant le uoit Hues  si a son elme osté  
Isnelement le corut acoler . 
Or ont grant ioie ensanle demené  
Tout pour Huon qe il ont retroué . 
La uile cerqent enuiron de tos lés  
Ainc n i laissierent Sarrasin ne Escler 
Que ne les aient tos mors et decopé  
Et si les ont trestos as cans ieté . 
Or ont conquise la mirable cité  
Ens el palais sont arriere torné  
Trestout . xiiii . sont iluec desarmé  
Puis ont ensanle grant ioie demené . 
Dame Esclarmonde a Huon acolé  
Sire  dist ele  bien soiés uous troué  
Mais ne cuidoie à uo gent cors parler . 
— Dame  dist Hues  ie uous doi moult amer  
Moult sui ioians quant uous ai retroué  
Et si uous sai à merueles bon gré 
De le grant foi que uous m aués porté  
A ces paroles ont le uin aporté  
Et de uitaille ont troué à plenté  
Les tables metent  asis sont au disner . 
Et Sarrasin sont là fors enfremé  
Si se combatent de bons brans acerés  
La uéissiés . i . fort estor mortel  
Tante anste fraindre et tant escu troer  
Tant pié  tant poing  tante teste coper  
L un mort sor l autre trebucher et uerser  
Que d une part que d autre  sans douter  
En sont . iim . ochis et decopé . 
De chou que caut se il sont mort ieté  
Sarrasin erent  Dix les puist crauenter  
Et . ii . mesaige sont à Galafre alé  
Sire  font il  por Mahom  ne saués  
Tout li François qui à uous sont remés 
Sont là deseure en uo palais listé  
Si ont conquise tote uo grant cité  
N i a paien ne Sarrasin remés 
Que il nes aient ochis et decopés  
Et si les ont trestous as cans ietés . 
Les portes ont ueroillié et fremé  
Si ont les pons en contremont leué . 
Cieus qui ochist uo neueu au iouster  
Qui fu conquis orains enmi ce pré  
C est lour drois sires  et si l ont rauisé  
Qui a Gaudise en son palais tué  
Car bien l auons hui et ier rauisé  
En Babilone le uéismes asés  
Quant il conquist Agrapart le derué . 
A uous  biau sire  le deuiemes conter  
Mais nous n osiemes à uo gent cors parler 
Dessi à tant que l estors fust remés . 
Mais ce nous sanle qu il uous est escapés  
Car laiens sont enclos et enfermé  
Et moult i ont de uostre gent tué  
La uile ont prise  essillie et gasté  
Perdu l aués sans point de demorer  
Galafres l ot  le sens cuide deruer  
Dist à ses hommes   Quel consel me donrés  
Et chil respondent   Par foi  uous le sarés  
A Yuorin uous en conuient aler  
Se li proiiés qu il ait de uous pité  
Autre consel ne uous sauons donner  
Et dist Galafres   Tot à uo uolenté  
Adonqes a le Blancardin hurté  
Tant que il a roi Yuorin troué . 
Lues qu il le uoit  si dessent ens el pré  
A genillons li a merchi crié  
Merchi  frans rois  de la teste à coper  
Car enuers uous ai fait desloiauté  
Tenés m espée  la teste me copés  
Et  s il uous plaist  ma tere me rendés . 
Se i ai mesfait  ie le ueul amender 
Au iugement uos barons et uos pers  
Mais que m aidiés les larrons à tuer 
Qui m ont tolue ma feme et ma cité . 
Li damoisiax c auiés tant enamé  
Qui uint l autrier aueuc uo menestrel  
C est li François  par Mahommet mon Dé  
Qui roi Gaudise ocist en son ostel  
Qui tant estoit et cremus et dotés  
Li uostre frere  qui tant auoit bonté . 
Ensi le m ont doi mesaige conté  
Qui ens uo court l auoient rauisé . 
XIII . François auoit o moi remés  
Si homme estoient et si l ont rauisé . 
Or sont là sus en mon palais listé  
Si m ont tolue ma mirable cité  
Yuorins l ot  le sens cuide deruer . 
Hé  las  fait il  com sui maléurés  
Quant nel pendi ains qu il fust escapés  
Dist à Galafre   I . petit uous sofrés  
Consel prendrai de çou que me querés  
Ses barons a d une part apielés  
Signor  dist il  quel consel me donrés  
Dient si homme   uolentiers le sarés  
Puisqu il uous proie et manaie et pité  
Et quant uers uous est en humelité  
S il a mesfait  qu il le ueule amender  
Rendés li  sire  toutes ses iretés  
Et en après les Frans si asalés  
Se les pues prendre  si soient traïné  
Dist Yuorins   Ie le doi bien loer  
Galafre apiele   Biau sire  çà uenés  
Toute uo tere uous renc et uo regné  
Si uous perdoins rancunne et maluaisté  
Et les François uous aidrai à tuer  
Et dist Galafres   uc . mercis et gré  
Il s abaisa  au piet li est alé  
Mais Yuorins l en a sus releué . 
Iluec se sont li doi roi acordé . 
Le siege iurent à le bonne cité  
N en partiront por uent ne por oré 
Desc à cele eure que seront afamé  
Se les pue[n]t prendre par uiue poosté  
Pendu seront et au uent encroé . 
Et no François sont du mangier leué  
As crestiax sont tot maintenant monté 
Por le barnaige uéoir et esgarder . 
Et l amirés ne se uot arester  
Errant a fait unes forques leuer 
Deuant le porte  par desus le fossé . 
Iluec seront no baron encrué 
S il pueent estre ne pris ne atrapé  
Diex les en gart qui en crois fu pené  
Le iougleur a Yuorins apelé  
uasal  dist il  or çà auant uenés  
uous m amenastes le traïtour prouué 
Qui a mon frere ochis et decopé  
Mais mar l osastes  par Mahommet  penser  
uous en serés à fourqes traïnés  
Dist li iougleres   Frans rois de grant bonté  
Pour Mahommet  aiiés de moi pité  
Car ie uous iur  desour ma loiauté  
Que iou ne seuc de quel tere fu nés  
Dist l amirés   Traïtres  uous mentés  
Ains qu il soit uespres  certes  pendus serés  
XXX . paiens a fait errant armer  
Et si fait pendre le caitif menestrel . 
La boine harpe li fait au col torser  
Si le commande à fourqes amener  
Et chil si fisent qui ne l osent uéer . 
Et li iougleres prent grant duel à mener . 
I . grant loien li ont ou col noé  
A fourqes uienent  sans point de l arester  
Le iougléour font l eskiele monter . 
Il se regarde uers la boune cité 
Et uoit Huon  se li a escrié  
Hé  Hues  sire  lairés me uous tuer  
Car uous souiegne de la grande bonté 
Que ie uous fis desus la rouge mer  
Quant uous estiés en si grant poureté  
Que trestous nus uenis parmi le pré . 
Quant ie uous ui  moult en ci grant pité  
Dont uous donnai bon ermin engoulé 
Et bon mantel d escrelate fouré . 
Hues  biau sire  ç a dit li menestrés  
Se ne m aidiés  à me fin sui alés  
Por uostre amor serai ia traïnés  
Hues l entent  si l a bien rauisé  
Dist à ses hommes   Alés uous adouber  
Çou est mes maistres que i ai oï crier . 
Si m aït Dix  ia me fist grant bonté  
Miex ueul morir que le laisse tuer . 
Adont se sont trestout . xiiii . armé  
Sor les ceuax sont uistement monté . 
Dame Esclarmonde la porte a desfremé  
Et li baron issent de la chité . 
Huelins laisse le Blancardin aler  
uient à celui qui tient le menestrel  
Qui le deuoit sus à fourqes leuer  
Le lance baisse  grand cop li a donné  
Ses arméures li ont petit duré  
Plaine se lance l a ius mort souiné . 
Li uiex Geriaumes en a . ii . asené  
Si souef a par les cuers asené 
C a tere cient  . i . seul mot n ont parlé . 
Et tout li autre i ont si bien iousté 
N i a celui n ait le sien reuersé  
ueulent u non Sarrasin et Escler  
Ont il rescous le gentil menestrel . 
Hues le prent  s a le loiien copé 
C on li auoit entour le col noé . 
Li uiex Geriaumes a le ceual hurté  
Et tient l espée qui gete grant clarté  
Fiert . i . paiien que il a encontré  
Tel cop li donne sour son elme gesmé 
Qu il le porfent enfressi c ou baudré . 
Le ceual prent  arriere est retorné  
Le iougléor l a maintenant donné  
Et chil le prent  es arçons est montés  
Et puis s enfuit uers le bone chité  
uint à le porte  si est laiens entrés . 
Et li baron sont ens l estour remés  
Les . xxx . Turs ont mors et decopés  
Ciaus qui deuoient pendre le menestrel . 
Se chil n en pense qui en crois fu penés  
Ne renteront iamais ens la chité  
Car Yuorins a fait . i . cor sonner  
Qui bien les ot uéus et esgardés . 
De toutes pars se sont paiien armé  
Es ceuax montent qu il ont fait enseler  
Après François se sont aceminé . 
Hues les uoit  s a se gent apielé  
Segnor  fait il  ensanble uous tenés  
Pour Dieu uous proi  point ne uous desrompés  
Trestout ensanle ralons ens la cité  
Et chil si font  arrier sont retorné  
uers Aufalerne s en reua li barné . 
Et paiien uienent qui les ont escriés  
Fil à putain  par Mahom  n en irés  
Hues les ot  uers aus est retornés  
Fiert le premier que il a encontré  
Amont sor l elme li a tel cop donné 
Qu il le porfent desq es dens maseler  
Puis refiert l autre  le teste en fait uoler  
Et puis le tierc et le quart a tué  
Bien s i esproue li iouenes baceler . 
Paiien le sieuent enuiron de tos lés  
N i a si cointe qui ost uers lui aler . 
Si compaignon i ont moult bien iousté  
N i a celui n ait le sien reuersé . 
Mais l amirés a fait son cors armer  
Il et Galafre sont es ceuax monté  
A l estor uinrent à xxxm . armés  
Et quant uoit Hues que n i pora durer  
Ses hommes a maintenant apelé  
Segnour  dist il  ralons ens la cité  
Car ie uoi bien que n i porons durer  
Car trop sont ia de Sarrasin derué  
Et cil si font  arriere sont torné . 
L estor fu grans  mais mal estoit partis  
Car paiien furent . xxxm . feruesti  
Et que . xiiii . ne furent li marcis . 
Ne porent plus le caple maintenir  
Les dos lor tornent  uers le cité sont mis . 
Dame Esclarmonde le porte lour ouuri  
Et chil i entrent  quant les uoient uenir . 
Male oubliée l enfes Hues i fist  
Car fors remest de Saint Omer Garins . 
De toutes pars l asalent Sarrasin  
Et desous lui ont son ceual ocis . 
Cil saut en piés  s a l escu auant mis  
Dieu reclama  le roi de paradis  
Qu il ait de s ame et manaide et merchi  
Car il uoit bien que li cors est fenis . 
Ainc li frans hom ne se uot rendre uif  
Ain[s] se desfent comme hom mautalentis  
Mais ses pooirs fu ilueqes petis  
Tout le detrencent paiien et Sarrasin  
Ore ait Dix l ame en son saint paradis  
Quant s aperçoit li enfes Huelins 
Que il n a mie le franc homme Garin  
Tenrement pleure des biax iex de son uis . 
Sus as crestiaus est montés li marcis  
Et uoit le presse des cuiuers Sarrasins  
uit à le tere le ientil homme ochis  
uint à le porte  uolentiers s en isist  
Quant li baron li crient à haus cris  
Biau sire Hues  aués le sens mari  
Nul recouurier n i a  puisq est ochis . 
— Garin  dist Hues  por uous sui esmaris  
Por moi laisastes uo tere et uo païs  
Et uo moillier  uos filles et uos fis  
Cil Damedix  qui ens la crois fu mis  
Ait de uostre ame et pité et merchi  
Es uous Geriaumes qui par l auberc l a pris  
Et si baron qui l ont à raison mis . 
Sire  font il  por Dieu de paradis  
Laisiés le duel dont uous dementés si . 
— Baron  dist Hues  i ai moult le cuer mari  
Quant cis frans hom est ensement ocis  
Et dist Geriaumes   N i poés reuenir  
Adont l emmainent sus el palais uotis  
Là se desarment ensanble li marcis . 
Les tables metent  al mengier sont asis . 
Sachiés de uoir moult furent bien serui  
A plenté orent et claré et uiel uin . 
Quant ont mengié du tout à lor deuis  
Le menestrel apela Huelins  
Pren te uïele  por Diu  biaus dos amis  
Après tous deus se conuient resioïr  
Resbaudis nos  par amor ie t en pri  
Car por toi sommes malement estormi  
Li menestreus ne se uot arester  
Erraument a sa uïele atempré  
A trente cordes fait se harpe soner . 
Et li palais en tentist de tous lés . 
Ens cele nuit sont alé reposer  
Car il n ont garde por homme qui soit né  
Que li murs est par derrier de tous lés  
Et par deuant sont li mur maçonné  
Par tel maniere sont li quarel saudé 
Asaut ne criement . ii . deniers monaé . 
Et Sarrasin ont fait tendre lor très . 
Et l endemain  quant il fu aiorné  
Par matin sont nostre baron leué . 
Segnor  dist Hues  comment porons esrer  
Çaiens [bnous] sommes enclos et enseré  
Mien ensiant  ne porons escaper  
Et dist Geriaumes   uous dites uerité  
Se Damedix ne nous ueut conforter  
Et respont Hues   N i uaut riens dementer  
Mais atendons le uoloir Damedé  
A icest mot  s asient au disner  
A mengier orent et à boire à plenté  
Car ens la uile auoit uitaille asés . 
Quant ont mengié et béu à plenté  
Les napes ostent  du mengier sont leué  
Et puis s en uont sour la riue de mer 
Esbanoier por lor cors deporter . 
Segnour  oiiés  por Diu de maïsté  
Quele auenture Dix lor a amené  
Pardeuers destre s est Hues regardés  
Et uoit uenir une moult grande nef  
Une crois dor auoit sor le canel . 
Geriaume l a tot maintenant mostré  
Sire  por Diu  fait il  ore esgardé  
Une nef uoi uenir parmi la mer  
François i sont  iel sai par uerité  
Et dist Geriaumes   Bien les ai auisés  
Ie uois le crois sor le bort de la nef . 
Dix nous secort  li rois de maïsté  
Et chil ont tant et nagié et siglé 
Desous la tor se sont droit ariué . 
Li maronnier ont amont regardé  
Dieu commencierent moult fort à reclamer . 
Dist l uns à l autre   Mal sommes ariué  
Car laiens mainnent Sarrasin et Escler  
Si en est sires Galafres l amirés  
Si m aït Dix  nous serons ia tué  
Quant cil l entendent qui sont dedens la né  
Grand duel demainent  s ont tenrement ploré . 
Li enfes Hues les oï dementer  
Il uint au port  et il et ses barnés . 
Geriaumes a tout premerains parlé  
Segnour  fait il  de quel tere estes nés  
Et chil respondent   Puisque françois saués  
Nous le dirons  se nous aséurés  
Et dist Geriaumes   Mar uous esmaierés  
Car François sommes et tot de France né  
Hardiement dites uo uolenté . 
— Sire  font il  uous auez bien parlé  
De France sommes  si m aït Damedés  
Il en i a du bourc de Saint Omer  
Et s en i a de Paris la chité  
Et d autre tere que iou ne sai nommer . 
— Amis  dist Hues  se te puist Dix saluer  
En i a nul de Bordele sor mer  
Et il respont   Oïl  si m aït Dés  
I . en i a  qui est uiex et barbés  
Bien a . c. . ans d éage trespasé  
En son droit nom est apelés Guirrés . 
Por l amor Diu le deuiemes paser  
Mais à droit port ne sons pas ariué . 
— Amis  dist Hues  et car me le mostrés  
Et cil respont   Maintenant le uerrés  
Li maronniers commença à crier  
U est li uieus de Bordiax la cité  
— ués me chi  sire  dist li prouos Guiré  
Isnelement est sor ses piés leués  
Et est uenus au coron de la nef . 
Hues l esgarde  si l a bien auissé  
Puis li demande   Amis  d ont es tu nés  
Et cil respont   De Bordiax la cité . 
— Comment as non  dist Hues li membré  
— Sire  fait il  on m apele Guirré . 
— Amis  dist Hues  si te puist Dix sauuer  
Et c or me di ki t a chi amené 
Et d ont uiens tu et ù dois tu aler . 
— Sire  dist il  aparmain le sarés  
Ie uous dirai le fine uerité . 
I oi . i . segnour qui fu desiretés  
Hues ot non  Diex li fache pité  
Si l enuoia Karlemaines le ber 
En Babilone  outre la rouge mer  
Por çou qu il ot Karlot  son fil  tué  
Là l enuoia . i . mesaige conter . 
Gerars  ses freres  remest ens l ireté  
Lor mere est morte bien a . ii . ans pasé  
Et Gerars tient trestoute l ireté . 
Et s est li glous  par mon cief  mariés  
S a pris le fille Gibouart de uiesmés  
Le poure gent fait à dolor mener 
Et les barons de par tout le rené  
Les orfenins fait tous desireter  
Tant fait de mal nus nel poroit conter . 
Et moi méisme a il desireté  
Car por l enfant duc le tere garder  
Mais or m en a de trestot hors bouté . 
A . i . iour furent li baron asanlé  
Et si me fisent après l enfant aler . 
Bien a . ii . ans que iou pasai le mer  
Il n a païs ne marce ne rené 
Desc au sec arbre  ne tant c on puist aler  
Que iou nen aie après l enfant esté  
Onqes n oï du damoisel parler . 
Or m en reuois dolans  à cuer iré  
N en sarai riens ne dire ne conter  
S ai mon auoir  certes  tout aloué . 
Cist marcéant me misent ens lor nef  
Por l amor Dieu me deuoient paser  
Mais ne sont mie à droit port ariué  
Quant l oï Hues  si faitement parler  
A haute uois commença à crier  
Sire Geriaumes  or çà auant uenés  
Or poés uous uostre frere acoler  
Geriaumes l ot  courant i est alés  
uint à son frere et si l a acholé  
Frere  dist il  uous soiiés bien troués  
Et dist Guirrés   uous soiiés honnorés  
Et Huelins l a asés acholé . 
Guirrés  dist Hues  m aués uous rauisé  
— Sire  dist il  oïl  si m aït Dés  
Bien sai uous estes Huelins li membré . 
— Par foi  dist Hues  uous dites uerité . 
— Hues  biau sire  ce li a dit Guirré  
En douce France estes moult desiré  
uenrés uous i  u uous chi remanrés  
— Par foi  dist Hues  ie desir moult l aler  
Et Guirrés a Geriaume rapelé  
Frere  dist il  por Dieu  et d ont uenés  
Ne uous ui mais moult a lonc tans pasé  
LX . ans a  car iou les ai contés  
Que uous partistes de France le regné  
Adont li a tout Geriaumes conté  
Con faitement il ot Huon troué  
Mais tous lor dis ne uous ueul raconter . 
Les maronniers a Hues apielé  
Segnour  dist il  por Diu  or m entendés  
Et  si uous proi  tot belement parlés  
Car là defors sont paiien et Escler . 
Asis nous ont  certes  doi amiré  
Nous ne poons de çaiens escaper  
S il uous perçoiuent  à mort estes liuré . 
Or uous dirai comment esploiterés  
Ie uous requier  por Diu de maïsté  
XIIII . sommes en ceste grant chité  
Et une dame  qui moult a de biauté  
Dedens uo nef  s il uous plaist  nous metés . 
Tant uous donrai et argent et or cler  
Cendaus et pailes et hermins engoulés 
A tous iours mais  certes  rique serés . 
Et por le uiel c aués chi amené  
Qui est tot droit de Bordiax la cité  
uous donrai tant que serés bien loué  
Et chil respondent   Por noient em parlés  
N en prenderions . i . denier monaé  
Se . ii . mars d or nous en deuiés donner  
Nous le ferons ens l onor Damedé . 
Mais  par chelui qui en crois fu penés  
A uo uouloir est trestoute la nés  
Si metés ens trestout çou que uolés . 
— Signour  dist Hues  Dix uous en sace gré  
Ains tote nuit ne finent de porter 
D or et d argent  de pailes  de cendé  
Trestout . xiiii entrerent ens la nef . 
Asés i metent et pain et uin et blé  
uitaille prendent desc à . i . an passé . 
Le damoiselle ont aueuc aus mené  
Et si emmainent le ientil menestré . 
Drecent lour ancre  si s espainent en mer . 
Et Damedix lor dona bon oré  
Ainc qu il fust iors  ont . c . lieues alé . 
Et l endemain  quant il fu aiorné  
Paiien asalent as murs de le cité  
Mais asés pueent asalir et ieter  
Car laiens n a homme de mere né . 
Et quant il uoient que nus ne s i apert  
L asalir laissent  arriere sont torné  
A l amiré le uont errant conter  
Sire  font il  par Mahom ne saués  
Il n a laiens [bnullui] ens la cité  
L amirés l ot  le sens cuide deruer . 
XXX . paiiens a fait li rois armer  
En . i . batel les fait trestos entrer  
A le posterne qui est deuers la mer  
Les a il fait tot erroment aler . 
Ens le mer entrent  si prennent à sigler  
A le posterne uienent sans arester . 
Homme ne feme n ont là dedens troué  
Ens le uile entrent sans point de l arester . 
Les portes oeurent de la bone chité  
Paiien i entrent enuiron de tos lés . 
Andoi li roi sont el palais monté  
Moult ont grant duel ensanle demené . 
Rois Yuorins est à Monbranc alés . 
Et rois Galafres ens la cité remest  
Ainsi se sont Sarrasin deseuré . 
Or uous uaurai de nos barons conter  
Tant ont nagié parmi le haute mer 
De lour iournées ne uous sai deuiser  
Mais à Brandis sont au port ariué . 
Adont issirent fors de le grande nef  
Ens en la uile sont alé osteler  
Ens le maison Garin de Saint Omer . 
Hues a dit à le dame au uis cler  
Dame  proiiés pour Garin le membré  
Car en cest siecle iamais ne le uerrés  
— Sainte Marie  sire  que me dirés  
Est dont me sires de ce siecle finé  
— Oïl uoir  dame  i en ai le cuer iré  
O le la dame  . iiii . fois est pasmé  
Hues l en lieue  s a tenrement ploré . 
Dame  fait il  or ne uous dementés  
Puisqu il est mors  riens ne uaut li plorer . 
Diex  par sa grase  ait de s ame pité  
Li uiex Geriaumes ne se uot arester  
Erroment a le mengier atorné  
Puis sont asis  quant il orent laué . 
Trestoute ior sont nos Franc seiorné  
Ceuaus acatent et palefrois asés  
Reubes font faire de paile et de cendés  
Moult gentiment se sont fait atorner . 
uIII . iors tous plains sont iluec seiorné 
Aueuc le feme Garin de Saint Omer . 
Soumiers et mules font no baron torser  
Dessi à . xxx . en ont fait aprester . 
Hues a bien les maronniers lieués  
D or et d argent lor donna à plenté  
Congiet ont pris sans point de l arester . 
Adonqes est Hues aceminés  
Il et Geriaumes et li prouos Guirés  
Et li baron et li frans menestrés  
Et la pucele  qui tant a de biauté . 
Tout droit uers Romme ont lor cemin torné  
Puille  Calabre  ont outre trespasé . 
Forment s esploitent li baron naturel . 
De lour iornées ne uous sai deuisser  
Mais il ont tant esploitié et erré 
Qu il sont uenu à Romme la cité . 
Par . i . matin sont ens la uile entré  
uers le mostier Saint Piere en sont alé . 
Huelins a . i . sergant encontré  
I[l] l en apiele   Biax amis  çà uenés  
U est l apostoles  gardés ne me celés  
Et chil respont   En son palais listé  
Adont a Hues le bon ceual hurté  
Dusc  au palais ne se sont aresté . 
Tout si baron sont après lui alé  
Sus el palais en sont là sus monté  
Dame Esclarmonde adestrent de tous lés . 
Li apostoles a Huon regardé  
Lues qu il le uit  si l a bien rauisé  
Encontre lui s est maintenant leués  
Hues  dist il  uous soiiés bien trouués  
— Sire  dist Hues  Dix uous puist honnorer  
Dist l apostoles   Biax niés  ne me celés  
Comment uous est  estes uous en santé  
— Sire  dist Hues  i ai éu mal asés  
Iou ai éu moult gran[de] pouretés  
Et nonporquant iou ai moult bien ouuré  
Car i ai le barbe Gaudise l amiré 
Et aueuc çou . iiii . dens maselers  
Et s ai se fille qe moult a de biauté  
Se uous requier bautesme li donnés  
Et après çou  le uaurai espouser  
Dist l apostoles   Tot à uo uolenté  
Mais anuit mais aueuc moi remanrés . 
— Sire  dist Hues  ie ferai tot uo gré  
Et l endemain est Hues aprestés  
Le damoisele ont au mostier mené  
Là le bautisent ens l onor Damedé . 
Mais de son nom n ont mie remué  
Tosiours l a on Esclarmonde apelé . 
Li apostoles ne s i uaut arester  
Ses cors méismes ua le messe canter  
Mais ains qu il soit en[s] u seruice entrés  
Est l enfes Hues à lui bien confessés  
Tous li gehist ses peciés creminés . 
Ce saciés uous qu il en ot fait asés  
De moult crueus  ce saciés sans doter  
Puis qu il ala outre le rouge mer . 
Ainc n i laissa nule riens à conter 
Dont lui péust tant ne quant ramembrer  
Et l apostoles li a tout pardonné . 
Après  li a la pucele espousé  
Messe fu dite  et  li mestiers finé  
Arriere uienent ens u palais listé . 
Cel iour i ot moult grant feste mené  
Grans sont les noces  ia mar le mesquerrés  
Cil menestrel i furent bien loué . 
Li iours defaut  solaus fu esconsés  
Li baron uont coucier et reposer . 
Delés s amie se iut Hues li ber  
Ore en puet faire tote se uolenté  
Ia Auberons ne l en sara mau gré  
Si comme il fist ens en la roge mer . 
Et l endemain  quant il fu aiourné  
Li enfes Hues s est par matin leués  
Et fait son oirre maintenant aprester  
Car moult desire qu en France puist aler . 
Il fait le dame sor . i . mulet monter . 
Hues s en ua le congié demander 
A l apostole qui fu gentis et ber . 
Sire  dist Hues  à Ihesu demorés  
Diex le uos renge les biens que fait m aués  
Dist l apostoles   Hues  à Dieu alés  
Forment me poise que plus ne demorés  
Atant s en torne Hues li bacelers  
Il et s amie issent de le chité . 
Ne nuit ne ior ne finerent d errer  
Ainc n aresterent por uent ne por oré . 
De lour iournées ne uous sai deuiser  
Mais il ont tant esploitié et erré 
De Bourdiaus uirent les murs et les fretés . 
Quant les uoit Hues  s a grant ioie mené  
Sa feme l a tout maintenant mostré . 
Dame  dist il  ués là uos iretés  
ués là uo uile  dont ie uous doi douer  
Et de la tere moult rice don donner  
Si m aït Dieus  c est ore ducéés  
Mais  se ie puis de France retorner  
Çou ert roiaumes  se Dix me puist saluer  
Et dist Geriaumes   Ne uous caut de uanter  
uous ne saués comment esploiterés  
Mais ceuauciés  n aiés soing d arester  
Tant que uignés à Saint Morisse es prés  
Une abéie qui siet près chi delés . 
Laiens poés hardiement entrer  
Car Karlemaines en est drois auoués  
De lui le tient li conuens et l abés . 
— Sire  dist Hues  tout à uo uolenté  
I . mesagier a pris Hues li ber 
Et si l a fait à l abéie aler . 
Amis  dist Hues  saués que uos ferés  
L abbé demande tant que l aies troué  
Et si li dites salus et amistés  
De par Huon de Bourdiaus la chité  
Qui chi reuient d outre le rouge mer  
A miedi uaurra laiens disner  
Et que il fache contre moi atorner  
uitaille querre asés à grant plenté  
Et si n ait doute  ne li ueul riens couster  
Car i ai d auoir . xxx . somiers torsés  
Et chil respont   Bien li sarai conter  
El ceual monte  si est aceminés  
Onqes n i uaut tant ne quant arester  
Si est uenus à Saint Morisse es prés . 
uint à le porte  si est laiens entrés  
L abbé demande  on li a amené . 
Dist li sergans   Biau sire  or entendés  
Par moi uous mande salus et amistés 
Li enfes Hues de Bourdiaus la cité  
Il uient ichi  et il et son barné . 
Contre lui faites uistement atorner  
Car aueuc uous uaura  ce dist  disner  
O le li abes  grant ioie en a mené  
Il en apiele le conuent ordené  
Alés errant et si uous reuestés  
Et il si fisent  puis qu il l ot commandé . 
Il se reuestent  s ont lor liures combrés . 
Crois  filatieres ont contre lui porté  
De l abéie s en issent abrieué  
Trestout cantant sont contre lui alé . 
Et quant les uoit uenir li baceler  
A pié dessent du destrier seiorné . 
Tuit li baron refisent autretel  
Dame Esclarmonde descent emmi le pré . 
uers le conuent sont tot à pié alé  
Grant ioie i ot quant uint à l asanler . 
Li abes ua Huelin acholer . 
Puis achola le franc prouuost Guiré  
Mais de Geriaume n a mie rauisé . 
Li conuens est arriere retornés  
A moult grant ioie sont ens la porte entré  
On les mena droit al plus maistre ostel . 
Moult les fait bien li abes honnorer  
Ens l abéie fait pors et bues tuer  
Grant ioie font por Huon demener . 
Desour . i . banc s est Hues acoutés  
Lés lui s asist li abes au uis cler . 
Hues  dist il  pour Dieu  ne me celés  
Comment uous estes desc à chi demenés  
Comment aués esploitié et erré  
— Sire  dist Hues  moult bien  si m aït Dés  
Car i ai le barbe et les dens maiselers  
Et s ai le fille Gaudise l amiré  
Tout droit à Romme  là l ai iou esposé . 
En France irai demain à l aiorné . 
— Sire  dist l abes  s il uous uenoit à gré  
Gerart uo frere uous feroie mander . 
— Oïl  dist Hues  uolentiers et de gré  
Son esquier a l abes apelé  
Amis  dist il  à Bordiax m en irés  
Le duc Gerart dites sans arester 
Qu il uiegne tost à Saint Morisse es prés  
Ens l abéie puet son frere trouer  
L enfant Huon  qui reuient d outre mer  
Et chil respont   Bien li sarai conter  
Sor . i . ceual est maintenant montés  
Desc à Bordiax ne uaut rene tirer  
Ens la uile entre  le frain abandonné . 
Gerart trouua aueuques son barné  
De l une part l a à consel tourné  
Sire  fait il  enuers moi entendés 
Que uaurai dire  or tost  se l escoutés  
De Saint Morisse uous demande l abés  
Ens l abéie maintenant en uenés  
Là porés uous uostre frere trouer  
Huon l enfant  qui reuient d outre mer  
Quant Gerars l ot  li sans li est mués  
Dist au sergant   Amis  ore en alés  
Dites mon frere ie l irai uisiter . 
— Sire  dist il  bien li sarai conter  
Iou m en reuois  de l esploitier pensés . 
— Amis ua t ent  ie m en uois atorner  
Et cil s en torne  sans plus de l arester  
Desc à l abie n est ses renes tirés . 
uint à Huon  et se li a conté 
Tout ensement con li auoit mandé . 
Et Gerars a son segnour apelé  
I . traïtor  Gibouars fu nommés  
Sa fille auoit à moillier esposé . 
Sire  fait il  por Diu  auant uenés 
Et se me dites quel consel me donrés . 
En ont diable mon frere raporté  
Car il est ia à Saint Morisse es prés . 
Tot maintenant m a li abes mandé 
Que iou i uoise à mon frere parler . 
En France ira demain à l aiorné  
Si rauera sa tere et son regné  
Et iou serai du tout desiretés  
N aurai de tere . i . seul piet à garder . 
Mais or me dites  quel consel me donrés  
Dist Gibouars   Mar uous esmaierés  
Car bien uous sai gentil consel donner  
Dist Gibouars   Gerars  or uous taisiés  
Consel arés  sel uolés otriier  
Ie uous dirai con porés esploitier . 
Entour l abie a . i . bruellet foillié  
A une lieue près du maistre mostier  
Ie prenderai . lx . cheualiers  
Ens el bruelet m en irai enbussier . 
Et uous irés uo frere festoiier  
uous ne menrés o uous c un escuier  
Et le matin  ains qu il soit esclairié  
Ferés Huon leuer sans atargier . 
Il montera  il et si cheualier  
Quant deuerés le bosket aprocher  
Le uostre frere prendés à araisnier . 
S il uous dist cose qui uous doie anoier  
Hors du bruellet isterons sans targier  
Si ocirons trestous ses cheualiers  
Huon ferons en cartre trebuchier  
Et puis l irés Karlemaine nonchier  
Et dist Gerars   A uostre plaisir iert  
Dist Gibouars   Gerars fieus  entendés  
A l abéie à uostre frere irés  
C un escuier aueuc uous ne menrés . 
Demandés lui comment il a ouuré  
S il a le barbe et les dens maseler  
Et s il les a  après li demandés 
Et en quel lieu  comment les a gardés . 
Se uous poés  si le faites leuer  
Ains qu il soit iors  de laiens les ietés . 
Et nous serons el bruellet tot armé  
Quant uous deurés le bosket trespaser  
D aucune cose à uo frere parlés  
Par coi uers uous se prenne à aïrer . 
Quant iou l orrai enuers uous estriuer  
Iou saurai fors et trestos mes barnés  
Ses pelerins uaurai tos decoper . 
Puis prenderés Huon le baceler  
En uostre cartre le ferés aualer  
Et puis le barbe et les dens li taurés  
Et puis irés au roi Karlon parler  
Se li dires à . i . consel priué 
Que uous aués uo frere emprisonné  
L enfant Huon  qui ala outre mer . 
Ore est ariere à uo cort retornés 
Et si n a pas le barbe raporté  
Les . iiii . dens Gaudise l amiré . 
Et iou sai bien Karlemaines le het  
Se il le prent à Bourdiaus la cité  
Bien le pora et pendre et traïner 
Sans iugement de nul homme carnel  
Car boins ostages en ui Huon donner  
Quant fu caciés de France le regné  
Se il pooit repairier d otre mer  
Il n enteroit iamais en s ireté 
Qu il nen éust anchois au roi parlé  
Il le pooit et pendre et traïner  
Adont s en torne Gibouars de uiesmés  
Mais tant atent qe il fu auespré . 
Et Gerars est à l abéie alés  
Aueuc lui a . i . escuier mené . 
Tant esploita et tant a ceminé 
A l abéie en uint sans arester . 
Laiens entra  son frere a demandé  
On li ensegne  cele part est alés . 
uint ens la sale ù Hues ses frere ert  
Hues le uoit  s est encontre leués  
Si le courut maintenant acoler . 
Et chil le baise en autel loiauté 
Que fist Iudas qui traï Damedé . 
Frere  dist Hues  bien soiés uous troués  
Sainte Marie  comme aués demoré  
Com peu de gent uous aués amené  
Dist Gerars   Sire  çou ai ge fait de gré  
On ne doit mie tel beubance mener  
uous ne saués comment esploiterés  
Ne comment  frere  uo tere rauerés . 
Se Dix ce donne que soiés racordés 
A Karlemaine  qe tant est redoutés  
Adont uaurai les haus barons mander  
Et si ferai grande feste mener . 
Isnelement à Paris en irés . 
— Frere  dist Hues  uous aués bien parlé  
Adont s asisent anbedoi lés à lés . 
Dist Gerars   Sire  por Diu de maïsté  
Moult sui ioians quant estes retornés . 
Por l amor Dieu  estes uous en santé  
Comment aués esploitié et erré  
Aués çou fait c on uous ot commandé  
— Frere  dist Hues  par sainte carité  
Iou ai le barbe Gaudise l amiré  
Et de sa geule . iiii . dens maseler . 
Si ai sa fille aueuc moi amené  
C est Esclarmonde  qui tant a de biauté  
Iou l espousai à Ronme la cité  
A l apostole qui tant fait à loer . 
Si ai d auoir . xxx . somiers torsés . 
Gerars  biau frere  mar uous esmaierés  
Se iou uoloie auentures conter  
Iou en poroie dire moult grant plenté  
Moult ai éu de grande poureté . 
— Iou le croi bien  dist Gerars  en non Dé  
Mais or me dites  se il uous uient à gré  
uous aida nus au mesaige conter  
— Oïl  dist Hues  . i . hom de grant bonté  
Auberons est par droit non apelés  
Et si uous di  biaus frere  il est faés . 
Ichil m aida l amiral à tuer  
Si le me fist deuant mes piés ruer  
I en pris la teste à mon branc aceré  
Dont li ostai . iiii . dens maselers  
Et  en après  les blans grenons mellés  
Dist Gerars   Sire  et comment les gardés  
— Iel uous dirai  dist Hues  en non Dé . 
ués là Geriaume qui les a u costé  
Deseur le hance les a enséelés  
Car là les mist Auberons li faés  
Par faerie  par le Diu uolonté . 
— Li qués est ce  dit Girars li desués . 
Et respont Hues   Cis uiex que là uéés  
Qui a la barbe [bblance com flors es prés] . 
— Dix  dist Girars  meruoilles me contés . 
— Frere  dist Hues  il ne li funt nul mel  
Et dist Girars   De quel tere est il nés  
— Frere  dist Hues  c est uostre amis charnés  
Ceu est li freres le franc prouost Guirré  
Geriaumes est par droit non apelés  
Plus loial homme ne conuient demander . 
Ie le trouai dedens . i . gaut ramé  
U il auoit bien . xl . ans esté  
Se il ne fust  ieu fusse uergondés  
Car por moi a grans paines enduré . 
Et uous  biau frere  comment uous maintenés  
I ai oï dire uous estes mariés . 
— uoire  par foi  ce respont li derués . 
— Frere  dist Hues  gardés ne me celés  
Quele est uo feme et de quel parenté  
Et dist Gerars   Frere  uous le sarés  
Cou est la fille Gibouart de uiesmés  
I . gentil homme  s a grant tere à garder  
Toute Sesile  qui est grant ducéé . 
— Bien le connois  dist Hues  en non Dé  
Si m aït Dix  mal estes mariés  
Cil est traïtres quel fille uous aués  
Et dist Gerars   Sire  grant tort aués 
Que mon segnour à traïtour tenés  
A icest mot  atant es uous l abé  
uint à Huon  se li a demandé  
Sire  dist il  quant uosrés uous souper  
Et respont Hues   Quant il ert atorné  
Et dist li abes   Il est tout aprestés  
Leués uous sus et si uous en uenés  
Gerars et Hues sont main à main alés  
Isnelement l aigue lor ont liuré 
A grans bacins d argent moult bien dorés  
Hues laua et ses freres delés  
Li uiex Geriaumes et li prouost Guirré  
Et li baron Huon lou bacheler  
A une table sont assis au souper . 
Dix  com Gerars a Guirré regardé  
Por Huelin l a moult coilli en hé  
Por çou qu il fu après l enfant alé . 
Il iure Dieu  qui en crois fu pené  
Se il le puet de l abéie oster  
C ert li premiers qui le doit comperer . 
Qui qui mengast  il n a gaires soupé  
Adès pensoit à sa grant maluaisté . 
Et li baron orent mes à plenté  
Bien sont serui  de çou n estuet parler . 
Quant ont mengié et béu à plenté  
Les napes ostent sergant et baceler  
Les lis font faire pour aler reposer . 
Et Hues a apelé dant abbé  
De l une part l a à consel tourné  
Sire  fait il  por Diu  or m entendés  
I ai grant auoir çà dedens amené  
Se il uous plaist  uous le me garderés 
Desc à cele eure que serai retournés . 
Si nel bailliés nul homme qui soit nés 
Fors c a mon cors qui le uous ai liuré  
Se iou repaire  grant preu en auerés  
Et dist li abes   Il sera bien gardés  
Adont s en uont coucier et reposer . 
De l une part se gist Hues li ber 
En une canbre qui moult a de biauté  
Et Esclarmonde iut en . i . lit paré  
Car Hues eut trop legier cuer d asés  
S aueuc géust  il nel laisast ester  
S en éust faite toute sa uolenté  
Ne uaurent pas l abie uioler . 
Hues se couce et Gerars par delés  
Il l en apiele con ia oïr porés . 
Dist Gerars   Sire  s il uous uenoit en gré  
Ie uous saroie bien à point apeler  
Car au matin fait moult boin ceminer  
Et respont Hues   Tout à uo uolenté  
Adont se teurent  si se sont reposé . 
Hues se dort et li autres barnés  
Ains ne dormi Gerars li traïtel  
Car en soing fu de se grant maluaisté . 
Quant il oi le premier cot canter  
Huelin a maintenant apielé  
Frere  fait il  or sus  se uous hastés  
Il a grant piece que li kos a canté  
Hues saut sus  s a se gent apelé  
Or sus  segnor  il est tans de leuer . 
— Dix  dist Geriaumes  est il ia aiorné  
Encor n a gaires que il fu auespré  
Laisiés nous  sire  encore reposer  
Et dist Gerars   Geriaumes  tort aués  
Li hom qui ueut se besoigne haster 
Ne deueroit iour ne nuit reposer . 
— Par foi  dist Hues  il a dit uerité  
Or sus  pour Dieu  car moult doi desirer 
Que iou péusse au roi Karlon parler  
Adont se sont tot maintenant leué  
Et si se sont garni et apresté . 
Li sergant uont les somiers atorner  
Si les amainnent quant les ont enselés  
Li baron montent sans point de l arester . 
Et Esclarmonde a son cors atorné  
Et puis l ont fait tot maintenant monter . 
Hues a pris congiet à dant abbé . 
L abes les a à Ihesu commandé  
Moult fu dolans que si main sont leué . 
Le porte font ouurir et desfremer  
Au camp se metent  se sont aceminé . 
Hues s en uait  se part de l abéie  
Et aueuc lui sa courtoise maisnie  
XIIII . furent  la dame fu quinsime . 
Gerars li fel trestous deuant les guie  
Il s arouterent tote la grant caucie . 
Dame Esclarmonde  qui Ihesus benéie  
Sist sor la mule qui uint droit de Surie  
Ele ceuauce par moult grant segnorie  
Mais tout adès tint la ciere baissie . 
U uoit Huon se li commence à dire  
Sire  dist ele  ie sui moult asoplie  
Li cors me tranle sous l ermine deugie . 
— Dame  dist Hues  ne uous esmaiés mie  
A icest mot est la mule abussie  
Des piés deuant est ius agenoillie  
La dame ciet enmi le grant caucie . 
Quant le uoit Hues  tos li sans li formie  
Il le remonte sor le mul de Surie  
Puis li demande souef  à uois serie  
Aués uous mal  bele suer  doce amie  
— Sire  dist ele  ie sui . i . poi blecie . 
— Ce poise moi  dist Hues li nobiles . 
Et dist Geriaumes   Nous faisons grant folie  
Qui ceuauçons se fust l aube esclarcie  
Et dist Gerars   Par Dieu le fil Marie  
Mais ne ui gent  par le cors saint Morise  
Qui de si poi fust si espéurie  
Et dist Geriaumes   Par me barbe florie  
Se ma parole ne me uois fust oïe  
Nous en ririemes arriere ens l abéie  
Et dist Gerars   Laisiés ester  biau sire  
Car li ralers ce seroit grant folie . 
Por une mule que ci est abusie  
uous maintenés à loi de gent marie . 
Laisiés ester  faites ciere hardie  
Si ceuauciés el non sainte Marie  
Et il si fisent  ne se targierent mie  
Atant ceuaucent parmi le grant caucie . 
A une lieue furent de l abéie  
IIII . cemin ilueqes se deuisent . 
Hues apiele toute la compaingnie  
Tenés tout coi  dist Hues  ma maisnie  
ués chi le bosne monsegnor saint Morisse . 
Cis cemins ua à Bordele la rice  
Si m aït Diex  cestui n irai ge mie . 
Se g i tornoie  ma fois seroit mentie 
Enuers Karlon qui France a em baillie  
Iou ne ueul pas faire si grant folie  
Si ne ueul pas perdre ma segnorie . 
Cis ù ie sui uient deuers Rommenie  
Et cis si uient de France le garnie  
Cestui irai  par Dieu  le fil Marie  
El cemin entre  et il et sa maisnie  
Aueuc lui uait Gerars  le fel traïtes . 
N ot pas alé  ie croi  une huchie  
Quant sont uenu à le selue foillie 
U Gibouars estoit et sa maisnie . 
Dont a Gerars se raison commencie  
Hues  biaus frere  dist Gerars li traïtres  
uous en alés en France le garnie  
Et por rauoir le uostre segnorie  
Bien sai de uoir tote l arés deliure . 
Iou ai éue uostre tere en baillie  
Mais  par celui cui tos li mondes prie  
N i a[i] conquis ualissant une alie  
Ains l ai gardé longement sans boidie . 
Mariés sui  et si ai feme prise  
Çou est le fille Giboart de Sesile . 
Moult est haus hom et de grant senorie  
Moult me fait mal qel tenés à traïtre . 
S il le sauoit  torneroit à folie  
Car bien cuidames  par Diu le fil Marie  
Ne déussiés reuenir mais en uie . 
Or n ai de tere qui soit ens ma baillie 
Qui uaille  certes  une pume porie  
Si uous requier que me faites aïe  
Car sauoir ueul ù sera ma partie  
Quant uous uenrés de France le garnie  
Que iou i puisse retraire à me partie . 
— Frere  dist Hues  que çou est que uous dites  
I ai grant auoir laissié ens l abéie  
Que . xx . mulet ne le menroient mie  
Qanqes iou ai prenés en uo baillie  
Iou n arai ia un denier en baillie 
Que le moitiet n en aiés  biaus dos sire  
Et dist Gerars   A tot çou ne tient mie  
Ie ueul auoir d une part ma partie  
Que iou i puise mener ma segnorie  
Hues l entent  tos li sans li formie  
Car il uoit bien qu il uait à felonnie . 
Et dist Geriaumes   Otroiés lui  biau sire . 
— Moult uolentiers  dist Hues  par saint Gille . 
Sire Gerars  dist Hues li nobiles  
Que uous plaist mix  Bordiax u Gironuile  
Le quel que soit me lairés uous  biau sire  
Quant uoit Gerars  li cuiuers  li traïtres  
uers lui ne uaut tencher n est [r]iuer mie 
Et tout adès enuers lui s umelie  
Lors a tel duel à poi qu il ne maruie . 
uint à Guirré se li commence à dire . 
Et dist Gerars   Guirré  maluais traïtre  
Par uous perdrai toute ma segnorie  
Mais  par le foi que doi sainte Marie  
uous en arés cele teste trencie  
A ices mos  s ensegne haut escrie . 
Gibouars l ot  cui li cors Diu maldie  
Le ceual broce  des esperons l aigrie  
Du bruelet ist et sa cheualerie  
Huon asalent  lui et sa compaignie . 
Hors du bruelet est Gibouars issus  
En se compaigne ot bien . lx . escus . 
Quant les uoit Hues  li sans li est méus  
Diu reclama et la soie uertu . 
Moult uolentiers fust arriere uenus 
uers l abéie  mais chil sont acoru  
Seure li keurent li cuiuert malostru . 
Hues a trait le branc d achier molu  
Fiert le premier qu il a aconséu . 
Haubers ne elmes ne li uaut . i . festu  
Desqes es dens l a trestout porfendu . 
Mais sa desfense ne li a rien ualu  
Car cil estoient . lx  uoire plus  
La gent Huon ont mort et confondu  
Les . xii . en ont ochis et abatu . 
Quant le uoit Hues  Dex  si dolans en fu  
Car il uoit bien ses freres l ot uendu . 
Li fel Gerars ne s est arestéus  
Les premiers prendent qu il ont mors et uencus  
A la Geronde uienent  n atendent plus  
Une riuiere qui court de grant uertu  
Dedens les ietent ù ele plus grans fu  
Iamais par chiaus n ert Hues secourus . 
Et Gibouars est à Huon uenus  
De son ceual l a à tere abatu . 
Cele part sont si baron acouru  
Les ex li bendent qu il n a goute uéu  
Et puis li loient les puins  li mescréu . 
Et Gerars est à Geriaume uenu  
Tout en trauers l a à tere abatu 
Et le costé li a errant fendu  
Les dens li a et le barbe tolu 
Qui fu Gaudise  qui tant ot de uertu . 
Gerars li fel  cui Dix puist crauenter  
Ot abatu Geriaume le barbé  
Ouuert li ont le flanc et le costé  
Les dens en estent Gaudise l amiré . 
Le blance barbe ne uot pas oblier  
Rois Auberons li fist enséeler 
Au iour que Hues ot l amiral tué . 
Geriaume pleure  si a un cri ieté  
Et quant l oï Hues li bacelers  
Gerart son frere commença à crier  
Sire  fait il  por Dieu de maïsté  
Ie uous requier que uos pas nel tués  
Et dist Gerars   Plus ne li ferai mel  
Adont li a Gerars les poins noés  
Et en après li a les ex bendés . 
Dix  qu Esclarmonde a grant duel demené  
Et Hues proie Gerart par amisté 
Ke il ne fache à se feme nul mel . 
Dist li traïtres   Or nous laisiés ester  
Adont a pris le dame o le uis cler  
Les ieus li bende  les poins li a noés  
Et puis les font sor . iii . ceuaus monter . 
Leur uoie acoillent que n i sont aresté  
Droit uers Bourdiax se sont aceminé  
A grant dolor en ont Huon mené  
Lui  et Geriaume  et la dame au uis cler . 
Diex  con la dame a Huon regreté  
Sire  dist ele  com mar fu uos barnés  
uous me disiés quant ere en no regné  
Que quant uerriés à Bourdiaus  uo cité  
uous me feriés couronne d or porter  
Or sommes chi à moult grant poureté . 
Com mauuais frere uous i aués troué  
Maluaise gent sont François  en non Dé  
En Sarrasins a plus de loiauté . 
— Dame  dist il  si me puist Dix saluer  
Mes freres m a honni et uergondé  
Et Dix li rende ceste grant cruauté  
De uous me poise plus que de moi asés  
Entrues qu il ont ensement deuisé  
Ens Bourdiax entrent  ains qu il soit aiorné . 
Onques ne sorent quel part furent alé . 
Quant en Bordiaus sont li baron entré  
Gerars les fait tot belement aler 
Tant que il sont ens u castel entré . 
Diex  qe ne seuent le grande cruauté 
Li franc bouriois de le boune chité  
Com faitement on a Huon pené  
S il le séussent  par fine uerité  
Ains se fesissent ocire et decoper 
Qu il le laisaisent mener à tel uieuté . 
Mais li traïtres a si par sens ouuré 
C onqes nel sot nus hom de mere nés . 
Fors chil qu il ot aueuqes lui mené . 
Tant ont ensanle esploitié et erré 
El castel entrent li traïtor proué . 
Adont dessendent  si se sont desarmé  
Et prendent Huon et Geriaume le ber  
Et Esclarmonde qui tant ot de bonté  
Tous . iii . les ont ens la cartre aualé  
Mais ains lor ont tos les puins desnoés  
Et si lor ont les biax iex desbendés . 
Or sont laiens en la cartre mortel  
U il ne uoient ne soleil ne clarté . 
Et Gibouars  qui Dix puist crauenter  
I . sien cousin fait le cartre garder  
Se li commande  sor les menbres coper  
Qu il ne lor doinst  le ior  à lor disner 
Que . iii . pains d orge entre main et soper  
Et . ii . los d eue  tant lor face donner . 
Cil iure bien  k il ne soit traïnés  
Plus n en aront  puisqu il l a commandé . 
Et l endemain  quant il fu aiorné  
Gerars monta  li traïtres proués  
Il et ses [bsires]  Giboars li derués  
De lor barons mainent à grant plenté  
A esperons issent de la cité  
uers l abéie se sont acheminé  
Tant ont ensanle esploitié et erré 
Qu il sont uenu à l abie au disner . 
Là dedens entrent  si ont troué l abé  
Gerars le uoit  se l en a apelé  
Sire  fait il  enuers moi entendés  
Hues nous fait arriere retorner 
Pour cel auoir qu il uous a commandé  
Il a consel que il l en ueut mener  
Quant il uenra à Paris la chité  
Que largement puist entor lui donner 
Et as barons departir de l ostel . 
— Gerars  dist l abes  tout çou lasiés ester  
Car  par nos botes et par nos uiés sollers  
Ia de çaiens denier n enporterés  
Car uostre frere le m ot bien commandé 
Que nes carcaisse homme de mere né  
Et dist Gerars   Cuiuers  uous i mentés  
Or les cuidiés auoir bien enborsés  
Iou les aurai  uous en aiés mal gré  
Et aueuc çou  certes  les comperrés  
Par les caueus le commence à tirer  
Et Gibouars i est courant alés  
Entr aus . ii . l ont à le tere uersé  
Et puis li ont tant de durs cos donnés 
Le cuer li ont e[n]s u uentre creué . 
Iluec l ont mort  puis le laisent ester . 
Tos li conuens est en fuies tornés  
Gerars les cace  qui fu fel et enflés  
Et Gibouars  tous nus les brans letrés . 
Quant chil le uoient  si se sont escriés  
Merchi  Gerars  pour Dieu de maïsté  
Tous nos tresors uous ert abandonés  
Et dist Gerars   Or uous o ie parler  
Faites dont tost  erroment m i menés  
Et chil respondent   Tout à uo uolenté  
Errant les mainent là ù li tresors ert . 
Gerars le fait tout erroment torser  
Ainc n i laissa qui uaille . i . gant paré  
Ne filatiere ne encensier doré . 
Tous les calisses en a il fait porter  
Chapes de cuer  casules  dras d autel  
Bien en auoit . xu . somers torsés . 
Laiens auoit le fil d un traïtel  
Rendre le fist Gibouars de uiesmés  
Chelui ont fait tot maintenant abé . 
Puis s en tornerent  se sont aceminé  
Le nouel abe ont aueuc aus mené  
Droit uers Bourdiaus sont mis u retorner . 
Ainc ne finerent de corre ne d errer 
Dessi qu il sont ens en la uile entré . 
Li franc boriois les ont moult regardés 
U il auoit si grant auoir toursé . 
Et chil ont tant esploitié et erré 
Qu il sont uenu u grant palais listé  
Il dessendurent des ceuaus seiornés . 
Le grant auoir fait Gerars destorser  
u . des sommiers fait d une part torner 
Ens une canbre  par delés . i . pilé  
Et les . x . fait errant aceminer 
Droit uers Paris  tout le cemin feré . 
Les . u . somiers c ot d une part torné 
A fait errant en son tresor ieter . 
Il sont asis à le table au disner  
Moult s est li ber à cel mangier hasté . 
Quant ont mengié  erroment sont leué  
Li ceual sont erroment enselé . 
Gerars monta  que Dix puist crauenter  
Et Gibouars est aueuc aus alés . 
II . escuiers et . i . moine ont mené  
[bEt] entr eus . ui . se sont aceminé . 
De lour iornées ne uous sai deuiser  
Mais il ont tant esploitié et erré 
K à Paris uinrent . i . soir  à l auesprer . 
Cele nuit sont à . i . ostel alé  
Et l endemain  quant il fu aiorné  
Sont ricement uestu et conraé . 
A la court uinrent  si ont le roi troué . 
Gerars a fait les somiers amener  
Et si les fait ens el palais porter  
II . en a fait la roïne donner  
Et Karlemaine en fait . iii . presenter . 
Et les barons qui sont aual l ostel  
N i a celui n ait bel ioiel donné  
U coupe d or  u bon hanap doré  
U drap de soie  u paile d outre mer . 
Et les serians a boins mantiax donnés  
Et les garçons  boins hermins engoulés  
Tant lor depart que trestot l ont loé . 
Mais ainc dus Nales n en uaut niant combrer  
Car bien pensoit de mal ert asanlés  
Mais Karlemaine en fait asés porter  
Onqes n en uolt . i . cofre desfremer 
Desc à cele eure c à Gerart ait parlé . 
De iouste lui le fist Karles aler  
Et si l asiet de iouste son costé  
Et Gibouars est aueuc dant abé  
Et le dant moine a Karles apielé  
Car cil qui donnent sont adès honneré . 
Gerars  dist Karles  dites moi que querés  
Dist Gerars   Sire  certes  uous le sarés  
Or saciés bien  si me puist Diex saluer  
Qui tant uous fait enuoier et donner  
Que iou ai fait  et uous et uo barné  
Qu il a mestier à uostre cors parler . 
I ai tel besoigne  onqes mais n oc itel  
Ie le uous di dolans  à cuer iré  
Car mix amaise que ie fuse outre mer  
Moi le m estuet en uo palais conter . 
Mal est à dire et pire est à celer  
Enuis le di  par sainte carité  
Car ie sai bien que i en serai blasmé  
Mais i aime mix m onor à regarder 
Que de tous ciaus qui de mere sont né . 
— uous aués droit  dist Karles  en non Dé  
Dist Gerars   Sire  entendés ma raison  
uous m adoubastes  que de fi le set on  
Et me cauçastes mon doré esperon . 
Que uous diroie  ie sui uos liges hon  
Et si ne cache enuers uous se bien non  
Iou sai moult bien  si ait m ame pardon  
Ie uous dirai une tele raison 
Dont dolant erent li per de uo maison  
Et iou méismes en ai au cuer friçon . 
— Gerars  dist Nales  trop faites  lonc sermon  
Dites errant  acorciés uo raison  
A çou que i oi ne pensés se mal non . 
— Ore entendés  dist Gerars  ma raison  
L autrier estoie à Bordiaus me maison  
Iou n ere mie à guise de bricon  
Encore auoie . c . cheualiers baron  
Ma porte estoit toute ouerte à bandon . 
Iou regardai aual deuers men pont  
Si ui uenir le mien frere Huon  
Eskierpe au col et ou puing . i . bordon  
Et une dame qui ot clere façon  
Et si uenoit aueuc aus . i . uiex hom  
Ce m est auis  Geriaumes auoit non  
Nales l entent  si fronci le grenon  
Dix  dist li dus  d ont reuient li preudon  
Iou le ui ia au tornoi à Kalon  
U il ocist le conte Salemon  
Et moi et lui fumes ia compaignon  
Dist Gerars   Sire  paroiiés me raison  
Abaubis fui  certes  quant ui Huon  
Et nonporquant  si ait m ame pardon  
Iou me leuai encontre le baron  
Se li donai à mengier à fuison . 
Quant ot mengié  se le mis à raison  
Demandai lui du temple Salemon  
Ainc ne m en sot dire ne o ne non . 
Demandai lui  emperere frans hon  
S il auoit fait uostre mesaige u non 
Au roi Gaudise  qui tant par est felon  
Ainc de tot çou ne sot rendre raison . 
Quant ie ui çou  au cuer en oi friçon  
Ne soc que faire  car i estoie uos hon  
Si me doutai de maluaisse ocoison . 
Foi que uous doi  emperere frans hon  
Iou ne uoc estre retés de traïsson  
I ai le mien frere ieté en ma prison  
Lui et se feme et le sien compaignon  
Ie le uous di  si nous en descouuron  
Si en faciés uo talent et uo bon  
Et quant l entendent li nobile baron  
N i a chelui ne pleure pour Huon  
Trestout maudient Gerardet le felon . 
Li uns à l autre le dist  son compaignon  
Tout chou a fait Gerars par traïson  
En piés se drece l emperere Karlon  
En haut parla  si a dit se raison  
En se main tint d oliuier . i . baston . 
Entendés moi  François et Borginon  
Ie semonc hui les pleges pour Huon 
Que il me tienent le traïtor felon  
U  par le foi que ie doi saint Simon  
Iou les pendrai  ia n aront raençon  
Dont se rasist  quant ot dit se raison . 
Il en apiele le uaillant duc Nalon  
Nales  dist Karles  que dirés de Huon  
— Sire  dist Nales  par Dieu et par son non  
Ce m est auis  (que uous celeroit on)  
Gerars en oeuure par mortel traïson  
Dist Gerars   Sire  uous dites uo raison  
Mais  par saint Piere c on quiert en pré Noiron  
De quan c ai dit auerai boin tesmoing  
Le mien segnor  Gibouart le baron  
Et cest abé  qui moult par est preudon  
Le moine aueuc  qui est son compaignon  
Et cil respondent   Il n a dit se uoir non . 
— Par foi  dist Nales  uous estes tuit larron  
— Nales  dist Karles  quel consel me donrés 
De ces . ii . freres que uous ici uéés  
— Sire  dist Nales  onqes mais n oï tel  
Cis a son frere en sa prison ieté  
Puis le uous uient li traïtres conter  
Par le Segnor qui en crois fu penés  
Se iou éusse . i . mien frere carnel 
Qui fust essi fors de France ietés  
Puis reuenist . i . iour à mon ostel  
Moult fusse  certes  plains de grant maluaisté  
Se iou l éusse en ma prison geté  
Puis le uenisse en uo court acuser  
uoir  nel fesisse pour canque uous aués  
Car ie cuidaise  se me puist Dix saluer  
Li . c . dïable m en déussent porter  
Ains li donnaisse à mengier à plenté  
III . iours ou . iiii  puis l en laisaisse aler . 
Mais ens cestui a point de loiauté  
Maluaisement m i poroie fier  
Quant de son frere a fait tel mauuaisté . 
Bien sai de uoir  si me puist Dix saluer  
Que il a tout par traïsson ouuré . 
Ie sui qui di en fine loiauté 
Cis deuroit estre pendus et traïnés  
Et Gibouars  et li abes delés  
Il et ses moines que il a amené . 
Sur sains iuroie  se me puist Dix saluer  
Que trestout . iiii . ont faus tesmoin porté  
Quant Gerars l ot  li sans li est mué  
Dont uausist il  saciés par uerité  
De tel afaire ne fust onques merlés . 
Or s en repent  mais ne puet reculer  
Forment maudist Gibouart de uiesmés  
Qui li auoit si fait consel donné . 
Dist à Nalon   Sire  grant tort aués  
Ne sai por coi si forment me haés . 
— Par foi  dist Nales  por uo grant maluaisté . 
uous uoliés estre l autrier . i . de nos pers  
Dix  quel consel uous éussiés donné  
uoir  mix amaise . i . puing auoir copé . 
— Ce ne uaut nient  ce dist Karles li ber  
Il me conuient d autre cose parler  
Tous les ostaiges Huon a apielé . 
Segnor  dist il  mes conuens me tenés  
Rendés moi tost Huon le baceler . 
Se tost nel faites  se me puist Dix saluer  
Ie uous ferai et pendre et traïner . 
— Sire  font il  merci  por l amor Dé  
[b Par iugement  si uous plaist  nous menés . 
— Moult uolentiers  dist Karles  en nom Dé . 
Nales  dist il  quel consel me donnés  
— Sire  dist Nales  aparmain le sarés]  
Ie uous dirai comment esploiterés  
uos prenderés de uo rice barné  
De uos barons à grandime plenté  
Desc à Bourdiax  s il uous plaist  en irés  
Huon ferés de le cartre ieter  
Et puis porrés se raison escouter . 
S il uous dist cose ù il ait uerité  
Por l amor Diu  s aiés de lui pité . 
— Certes  dist Karles  uous aués bien parlé  
Ie le ferai  puisqe le me loés  
Adont fait Karles ses barons aprester  
Desc à . uiixx . en fait li rois monter  
Et si enmaine trestous les . xi . pers  
Et li dousimes fu Hues li menbrés . 
Li rois a fait son oirre aparellier  
Il fait monter bien . uiixx . cheualiers  
Les . xi . pers n i uot pas obliier . 
Puis a fait prendre les . xii . cheualiers 
Qui en ostage sont pour Huon le fier  
Ens la prison le[s] uot li rois lancier  
Mais li dus Nales les ala replegier  
Aueuc le roi les a fait ceuauchier . 
Dont s arouterent sus le cemin plenier . 
Or puist Huon bien Damedix edier  
Car  s il n en pense  il ert à mort iugiés . 
Li rois a tant erré et ceuaucié 
De Bordiax uirent les murs et les terriers . 
Si com il durent la cité aproismier  
Gerars apele Karlemaine au uis fier  
Sire  fait il  c or me donnés congiet 
Que me laissiés par deuant ceuauchier  
Encontre uous ferai aparellier . 
— Gerars  dist Nales  certes  nient uous n irés  
Karles l entent  s en est ioians et liés  
Dist Karlemaines   Se me puist Diex edier  
Or respondistes à loi de bon guerrier  
Bien ait li cuers qui uous a consilliés  
A ices mos  ont les ceuaus coitiés . 
Tant ont ensanle erré et ceuaucié 
Qu il sont entré en Bordiaus sans targier . 
Desc au palais n i ot regne saciet  
Là descendirent as degrés entailliés . 
Les franc boriois sont moult esmeruilié 
Que Karlemaines li empereres quiert . 
Karles monta ens el palais plenier  
Il est asis u faudestuef d ormier  
Entor s asisent li baron cheualier . 
Et Gerars fait tost haster le mengier  
Tantost a fait le gran table drechier  
[bL eue aporterent à grans bassins d ormier] 
Li rois laua  s est asis au mengier  
Lés lui s asist Nales le uis fier  
As autres tables sisent li cheualier . 
Aual les rues qeurent li boutillier  
Li uns ueut pain  et li autres  uin uiés . 
Hues les ot çà deseure noisier  
Isnelement apela le cartrier  
Amis  dist il  se Dix te puist edier  
Qués gens sont çou que iou o là noisier  
Et chil respont  qui est et fel et fier  
C est Karlemaines  ki France a à baillier  
Et si baron qui uous uiennent iugier  
Pendus serés ains qu il soit anuitié . 
— Par foi  dist Hues  Diex te doinst encombrier  
Males noueles me uiens ore noncier  
Ens el palais sist Karles au disner  
De iouste lui sist Nales li barbés . 
Qui que mangast  dus Nales a ploré  
Il sailli sus  du mengier est leué  
Si roidement a la table hurté 
Que il a fait tos les hanas uerser . 
Nales  dist Karles  por Dieu  et uous c aués  
uous aués tort  qui mon uin respandés . 
— Ains ai bien droit  dist Nales  en non Dé  
Car i ai tel duel près n ai le sens derué 
De çou que uoi qu estes si rasotés . 
Par le cors Dieu  c aués uous en pensé  
uenistes uous à Bourdiaus la cité 
Pour boire uin ne pour boire claré  
N aués uous mie tot çou en France asés  
Hé  emperere  et car uous porpensés 
Que çou n est mie d un gant à enformer 
Que nous deués orendroit coniurer  
Ains est  par Dieu  d un de uos . xii . pers  
Que nous deuons iugier  si m aït Dés . 
Quant nous arons mengié à grant plenté  
Et tant béu que serons enyuré  
Comment sarons de mort d omme parler  
Par che Segnor qui en crois fu penés  
Il n a haus homme çaiens en cest ostel 
Que  s il i boit huimais uin ne claré  
D or en auant ne perge m amisté  
Et dist li rois   Ie ferai tot uo gré 
Auois  escrie  ces napes nous ostés  
Les tables ostent sergant et baceler . 
Li rois commande Huon à amener  
Et chil i uont cui il l ot commandé . 
Hors de le cartre ont Huelin ieté  
Ens u palais l ont errant amené  
Lui  et se feme  et Geriaume le ber  
Boins aniaus orent cascuns es piés fremé . 
Quant Hues uoit Karlemaine le ber  
Li sans du piet li est u uis monté . 
Li . x . baron se sont en piés leué 
Qui replegié orent Huon le ber  
uers Karlemaine  le fort roi coronné  
En uont li plege Huon le baceler . 
Lues qu il le uoient  s ont le roi apelé . 
Sire  font il  enuers nous entendés  
ués là Huon  le iouene baceler  
Sommes nous bien enuers uous aquité  
— Oïl  dist Karles  par sainte carité  
Puisqe le uoi  cuite en soiés clamé  
Car ie croi bien ne me puet escaper  
Et Hues est enuers le roi pasés  
Par deuant lui  est à tere enclinés . 
Sire  dist Nales  por Diu  ore entendés 
Et si oiés çou qu il uous uelt conter . 
— Par foi  dist Karles  ne le kier ia uéer  
Adont a Hues le roi merci crié . 
Sire  dist il  por Diu  or m escoutés  
A Dieu me plaing et à uous autretel  
Et as barons que chi uoi asanblé  
Du traïtour que ie uoi là ester  
Çou est Gerars  que Dix puist crauenter . 
Mes freres est  s il éust loiauté  
Mais il est faus et de grant cruauté  
Car  puis cele eure que Damedix fu nés  
Et que Kaïns  qui tant fu foursenés  
Ocist Abel  son cher frere carnel  
N oï on mais de tel frere parler  
De si mauuais  ne de si traïtel  
Li baron l oent  si pleurent de pité  
De toutes pars ont Huon regardé  
Li uns à l autre [bl a] belement rimé  
Cis ne uient mie de dames acoler  
Bien a son tans cangiet et remué . 
Nous le uéimes issi bel baceler  
Ore est si maigres et si descolorés  
Q est deuenue sa très grande biauté  
Mais de Geriaume n ont mie rauisé . 
Et Huelins a le roi rapelé  
Sire  fait il  s il uous plaist  escoutés  
Si m aït Dieus  ie dirai uerité . 
Certes  ie fui outre le rouge mer  
Au roi Gaudise  là où ie dui aler  
Et uo mesaige li dis  si m aït Dés  
De cief en cief n i laissai que conter . 
Ne uous prisa . ii . deniers monnaés  
Moult se fist fiers  se me puist Dix saluer  
Quant demandai ses blans grenons mellés 
Et de se bouce . iiii . dens maiselers . 
Dedens se cartre fui en prison ietés  
Si m en geta Auberons li faés  
I . petis rois qui de [bMommur] fu nés . 
Ichil m aida l amirant à tuer  
Iou li ostai . iiii . dens maselers  
Et li copai ses blans grenons mellés  
Et Auberons aueuc moi adont ert . 
Quant i oi se barbe et ses dens maseler  
Ne[s] seuc ù metre  si me puist Dix saluer  
Iou li proiai  par loial amisté  
Qu en . i . tel lieu les me fesist bouter 
Que nes péusse ne perdre ne oster . 
Adont les mist Geriaume ens u costé  
Deseur le hance li fist enséeler  
Par faerie  par le Dieu uolenté  
Car de tel homme n oïstes ainc parler . 
Dont m en reuin arriere en mon rené  
Si amenai le fille l amiré  
C est Esclarmonde  qui tant a de biauté  
uéés le là par delés che piler . 
Se uous uoloie auentures conter  
Comment reuinc et comment pasai mer  
Iou en poroie dire à moult grant plenté  
Mais ci endroit ne uaut riens li conter . 
Et que diroie  se Dix me puist sauuer  
Moult ai éu de grandes pouretés . 
Arriere uinc à Romme la chité  
Là fis me feme bautisier et leuer  
Et si le pris à moillier et à per . 
Li apostoles  ki gentis est et ber  
Si m aït Diex  chieus le m a espousé . 
Se de tout çou  frans rois  ne me créés  
A l apostole  à Romme  enuoierés 
Et pour sauoir se ie di uerité . 
S il ne tesmoigne çou que iou ai conté  
Ie uous otroi  certes  que me pendés  
Car ne dirai hui cose en cest ostel 
Que iou n en sache les ensegnes mostrer . 
Et encor plus  certes  n ai pas conté  
Iou repairoie du païs d outre mer  
Or et argent raportoie à plenté  
Mes pelerins auoie ramené 
Que me carçastes  quant uint au deseurer  
Car ainc ne uaurent de mon cors deseurer . 
Dessi à . xiii  si me puist Dix sauuer  
Tant en auoie aueuc moi ramené . 
Iou ne uoloie nuit ne ior seiorner  
Tant desiroie à uo cors aparler  
Car ne uoc mie en ceste uile entrer  
A l abéie m en alai osteler . 
Li gentis abes fist mon frere mander  
Car il cuida moi déust honnorer  
Et il i uint  li traïtres proués  
Qu un escuier n ot o lui amené  
Là peuc ge bien uéir sa fauseté . 
— Par foi  dist Nales  uous dites uerité  
Très dont uous ot moult peu d amour porté  
Grant gent déust o lui auoir mené . 
— Sire  dist Hues  uous dites uerité  
Si m aït Dieus  li rois de maïsté  
Gerars m a fait trop grande cruauté . 
Très bien m encuist comment i auoie ouuré  
Demanda moi comment par amisté  
Se iou auoie a Gaudise parlé  
Ne uo mesaige par deuant lui conté  
Ne se g auoie . iiii . dens maselers  
Le blance barbe Gaudise l amiré  
Et iou li dis que l auoie aporté . 
Dont demanda li traïtres proués 
U les auoie et mis et enserés  
Com faitement les auoie gardés . 
Tout li contai  ainc ne li uoc celer  
Car ne me peuc encontre lui garder  
Ne me gardoie de se grant maluaisté . 
Tant m enorta et tant m ot engané 
Que il me fist ains mienuit leuer  
Et quant ie fui outre la crois pasés  
U li cemin deuoient deuiser  
Si com ie duc deuers France torner  
Dont commença à moi à estriuer . 
Ens el bruelet qui estoit par delés 
Estoit muciés Giboars de uiesmés  
LX . estoient sor les ceuax monté . 
Il m asalirent enuiron de tos lés  
XII . paumiers m o[n]t mors et decopés  
Ens la Gironde  de là les ui geter . 
Et puis me fis[en]t de mon ceual uerser  
Et si me fisent an . ii . mes ex bender  
Et mes . ii . poins derrier mon dos noer  
[bEt ma moillier refisent autretel . 
Gerars saisist Geriaume le barbé  
Au branc d achier li fendi les costés  
U fu le barbe et les dens maseler 
Que Auberons i ot enséelés  
Le grande plaie  certes  encor i pert  
Adont se drece Geriaumes li barbés  
Si a le plaie  uoiant François  mostré . 
Dist Hues   Sire  si me puist Dix saluer  
Adont nous fist sor . iii . ceuaus monter  
Les poins loiier et les . ii . iex bender  
Nous enmena dedens ceste cité  
Et si nous fist en se prison geter  
Tout me tolist quanque i oi amené . 
uenus i sui  certes  outre mon gré  
Et si uuelt dire que iou di fauseté  
Très bien le faites feruestir et armer  
Et aueuc lui Gibouart de uiesmés  
Encontre eus . ii . uorrai en camp entrer . 
Se ne les puis ambedeus conquester  
Et ne lor fais gehir ains l auesprer  
I otroi que soie pendus et encroés . 
Se ies conquier  me tere me rendés 
Si me laissiés en pais mes iretés . 
— Par foi  dist Nales  Hues en dit asés  
Dist Gerars   Sire  il dit se uolenté  
Mais ains ne fis si grande maluaisté  
Et  par le foi que iou doi Dieu porter  
Iou ne quier ia uers mon frere estriuer  
Li rois en fasse tote se uolenté . 
— Hé Dix  dist Nales  oiiés del traïtel 
Com il set bien courir sa maluaistié  
— Hues  dist Karles  lessiés tot çou ester  
Iou ne sai  certes  comment aués ouré  
Iou uous demanc . iiii . dens maselers  
Le blance barbe Gaudise l amiré . 
— Sire  dist Hues  merci  por l amor Dé  
On m a trestout et tolut et robé  
Et respont Karles   Encor uous demanc el  
Quant uous partistes de France le regné  
Desfendi uous  sor les membres coper  
Se reueniés d outre le roge mer  
Qu en uostre tere ne fuissiés retornés 
Si éussiés à me bouce parlé  
Et boins ostages m en éustes liuré  
Mais enuers moi en sont bien acuité  
Car iou uous tien  ne poés escaper . 
Iou uous puis bien et pendre et traïner  
Sans iugement de nul home carné  
Car  au mouoir ie uous l oi deuisé  
Et  foi que doi à Damedé porter  
Ains qu il soit uespres  uous serés traïnés  
Car iou uous pren  certes  en uostre ostel . 
— Sire  dist Hues  merci  por l amor Dé  
Iou n i uinc mie  on m i ot amené 
Tot maugré moi  enuis i sui entrés . 
Menés m a droit  por Diu de maïsté  
Par iugement  si uous plaist  me menés . 
— Par foi  dist Nales  uous mar le requerrés  
Li dus apele Karlemaine le ber  
Sire  dist Nales  por Diu de maïsté  
Et c or uous prenge de Huelin pité . 
Ne faites mie dou pis que uous poés  
Ne greués mie le poure baceler  
Pecié feriés et grande maluaisté . 
— Nales  dist Karles  ne le quier ia greuer . 
Se iou uoloie aler à cruauté  
uous saués bien qu il seroit traïnés  
Mais por l amor qu il est . i . de uos pers  
Le uorrai iou par iugement mener  
Grant ioie menent tuit li per de l ostel  
Quant il oïrent le roi ensi parler . 
Adont s est Hues asis lés . i . piler  
U fu se feme et Geriaumes li ber . 
Et li rois ot apelé tos les pers . 
Signor  dist Karles  or çà auant uenés  
Et si iugiés cest plait maléuré . 
Iou uous coniur  desor uo loiauté  
Et sor le foi que me deués porter  
Que uous  signor  parmi droiture alés  
Ne por mon cors ne por mes amistés 
uous pri ge bien que Huon ne greués  
Ne pour Huon aidier à deliurer  
Ne dites mie enuers moi fauseté . 
Iou m en descarce issi et deuant Dé  
Si uos en carce  uoiant tot le barné  
Quant li per oient Karlon ensi parler  
Que si les ot loiaument coniuré  
En une cambre entrent tuit abosmé  
Dessus les bans s asient de tos lés . 
Li uns a l autre moult souent regardé  
N i ot celui qui ait . i . mot parlé . 
Signor  dist Nales  enuers moi entendés  
Li rois nos a loiaument coniuré  
Or gardons bien ne disons fauseté  
Sor nous seroit  se disons maluaisté  
Adonques est . i . cheualiers leués  
Moult fu biaus hon  Gautiers est apelés . 
Parens estoit Ganelon et Hardré  
Et nepourquant si estoit . i . des pers  
Car il en tient les propes erités . 
Çou fu ses drois  deuant deuoit parler . 
Signor  dist il  faites pais si m oés  
Iou sui qui dis  en fine loiauté  
Que doit estre [Hues] pendus et traïnés . 
Car en Bourdiaus le prent li rois proué  
Bien le puet fere et sans pecié mortel  
Si di ge bien  se uous i acordés  
Et Gerars ait totes les iretés  
Car iou uuel bien que soit . i . de nos pers  
Après parla Henris de Saint Omer  
Dist à Gautier   Alés  se uous séés  
uostre parole ne doit auant aler  
Ce dist Henris   Nobile cheualier  
Si m aït Dex qui tot a à iugier  
Iou sui qui dis loiaument  sans trichier  
Que Hues rait son païs et son fief  
Car se besoigne a moult bien esploitié  
Et boin tesmoing en a li frans guerriers 
En l apostoile  qui tant fait à proisier  
Mais Gerars l a traït et engignié  
Por son païs que il a conuoitié . 
Iou iugeroie  se me puist Dix aidier  
Se le uoulés uous trestuit acorder  
Que Hues rait son païs et son fief  
Et Gerars soit traïnés à destriers  
Car son frere a traït par maluaisté  
Adont se tait  sor le banc se rasiet . 
Li quens de Flandre s est après lui dreciet  
Si a parlé à loi de boin guerrier . 
En piés se drece de Flandre Baudouins  
Dist à Henri   Or uous alés séir  
Rien ne ferons de tot çou qu aués dit . 
Iou uous dirai  se me soit Dix amis  
Que boin seroit  certes  ce m est auis . 
Signor  por Diu le roi de paradis  
uéés  cis siecles ne ualt . ii . parisis  
Ains n i est mais  certes  loiaus amis  
A ces . ii . freres le poons bien uéir  
Et s est d eus . ii  certes  lais li estris . 
Faisons le bien  por Diu de paradis  
Alons ensanle au roi de saint Denis  
Se li proions  por Dieu de paradis  
Que des . ii . freres ait manaide et mercis  
Rende Huon se tere et son païs  
Et Gerart doint autre tere à tenir  
Si soient frere et boin carnel ami  
Çou seroit boin qui là poroit uenir  
Dont se rasiet li frans quens Baudouins . 
Après parla li uiés quens de Challon  
Il dist au conte   uous estes moult preudon  
Si aués dit une bele raison  
Mais iou sai bien  si ait m ame pardon  
Trestuit nos dit ne ualent . i . boton . 
Mais si uous sanle  signor  que çou soit bon  
Tous nos conseus getons sor duc Nalon  
A se parole trestuit nos acordon  
Et cil respondent   A Deu bénéiçon  
Ensi s acordent ensanle li baron . 
Le duc apielent belement  sans tenson  
Hé  gentis dus  escourciés no raison  
Nales l entent  ne dit ne o ne non . 
A un consel sont tuit li . xi . per  
Et Hues siet là fors lés . i . piler . 
Dix  com François ont l enfant regardé  
Dame Esclarmonde a tenrement ploré . 
Hues  dist ele  ci a grans pouretés 
Quant en uo uile estes à tel uieuté  
Si n estes  sire  tant ne quant escoutés . 
Ne uous uelt croire Karlemaines li ber 
Que uos aiés en Babiloine esté  
S i fuistes  sire  si me puist Dix saluer  
Et si uous ui le mien pere tuer  
Les . iiii . dens de se bouce oster  
Et si uous ui ses blans grenons coper . 
Moult iert grans duels  sire  s ensi morés  
Qu en uous a tant et foi et loiauté  
Mais ci ne uoi homme de mere né 
Qui soit preudon  à çou qu ai escoté  
Mesme li rois qui les a à garder  
A çou que uoi  est plains de fauseté  
Car enuers uous cace desloiauté . 
Mais  se Dix uuelt si grant tort endurer 
Que uous soiiés pendus et traïnés  
Dont di ge  certes  Mahons uaut miex asés . 
Saciés de uoir que  se uous i morés  
Iamais ne quier uostre Diu apeler  
Ains renoierai sainte crestienté  
François l entendent si plorent de pité . 
Dame  dist Hues  or ne uous dementés  
uous ne saués que Dix ait en pensé  
Or uous dirai de Nalon le barbé . 
Ses compaignons a ensanle apelés  
Signor  dist il  enuers moi entendés  
I ai si grant duel  si me puist Dix saluer  
De ces . ii . freres  quant i en sui porpensés  
Que iou n en sai con fait conseil trouer  
Qu en dites uous  por Diu de maisté  
Et c or me dites que m en conseillerés  
Et cil respondent   Frans dus de grant bonté  
Se n en saués par uous conseil trouer  
Ia par nos cors consilliés n en serés . 
— Signor  dist Nales  que uauroit li celers  
Tout le conseil maintenant en orrés  
Par iugement ert Hues traïnés  
Li baron l oent s ont grant duel demené . 
Signor  dist Nales  que uauroit li celers  
Iou sarai bien telle barre ieter 
Par moi n ert hui iugiés en cest ostel  
A me parole trestuit uous acordés . 
— Sire  font il  Ihesu uous puist sauuer  
Li . xi . per furent de grant renon  
Trestuit se metent sor le uoloir Nalon . 
Fors de le canbre issirent li baron  
Tot coi se taisent escuier et garçon  
N i a haus hon qui die o ne non  
Trestuit proiioient por le caitif Huon . 
Et l enfes plore des biax iex de son front . 
Dame Esclarmonde à la clere façon  
Ele et Geriaumes  grant duel demené ont  
Souent redotent l emperéor Kallon . 
Hé Dix  com Hues a regardé Nalon  
Car il set bien qu en lui gist le raison  
Le iugement redote li frans hon . 
uoir Dix  dist il  qui soufris pasion  
Et tramesis saint Pierre es prés Noiron  
Et conuertis saint Pol  son compaignon  
Si uraiement con tu fus Dix et hon  
Si me secor hui à cest grant besoing  
Si uoirement que coupe n i auon  
Si me getés hui cest ior de prison  
Et li dus Nales en apela Kallon  
Frans rois  dist il  uuels oïr no raison  
— Oïl  dist Kalles  par le cors saint Simon . 
— Drois empereres  çou li a dit Nalon  
Porpensés uous  por Diu et por son nom  
En quele tere ne en quel region 
Deuons iugier . i . per de uo meson . 
— Nales  dist Kalles  uous estes moult preudon  
Tot çou fu dit por deliurer Huon  
Mais  par celui qui sofri pasion  
Cou ne li ualt la monte d un boton . 
— Sire  dist Nales  en nom Diu  tort aués . 
Or esgardés  por Diu de maïsté  
En con fait lieu nous deués coniurer 
Por iugier homme qui soit . i . de uos pers . 
Iel uous dirai  ne sai si le saués  
Li uns en est al borc de saint Omer  
Li autres est à Orliens la cité  
Et li tiers est à Paris  par uerté . 
S il est ensi  empereres  frans bers  
Par iugement uolés Huon mener  
En un des . iii . le faites  rois  mener  
Car n iert iugiés çaiens en cest ostel  
Par homme nul qui de mere soit né  
Li rois l entent  moult en fu aïrés . 
Nales  dist il  ci a grans loiautés  
C aués uous dit por Huon deliurer . 
Iou le cuidai par iugement mener  
Si que n en fuisse de nul homme blasmé  
Mais n en uolés dire la uerité  
Iamais  par Diu  iugieres n en serés  
Que par ma barbe qui me pent sous le nés  
Ne mengerai iamais c un seul disner 
S arai Huon pendut et traïné . 
Auois  escrie  le table me metés  
Gerars l entent  li traïtres proués  
Dedens son cuer en a ioie mené  
Mais por François ne l ose demostrer . 
Hé Dix  com Hues a grant duel demené  
Et Esclarmonde a tenrement ploré . 
Sire  dist ele  bien uoi que uous morrés  
Se iou tenoie un coutel aceré  
Iou m en ferroie el cuer  si m aït Dés  
Li baron l oent  s ont de pité ploré  
Tout pour le dame en sont maint endolé . 
Li uiex Geriaumes s est forment dementé  
Hé  las  dist il  com mar fui onques nés  
A grant dolour ai ma iouente usé  
Et en la fin morrai en tel uieuté  
Adonques ont tuit . iii . grand duel mené  
Car bien cuidoient estre à lour fin alé 
Por çou que Kalles en auoit tant iuré . 
Mais il en iert au derrain pariurés  
Si con porés oïr ains l auesprer  
Se Dix garist Auberon le faé  
Qui fu el bos aueuques son barné . 
Li gentis rois se séoit au disner  
De ses biax iex commença à plorer . 
Dient si homme   Gentis sire  c aués  
Dist Auberons   Signor  uous le sarés  
Il me souient d un las  maléuré  
C est de Huon que tant soloie amer . 
Moult a éu de grande poureté . 
Repairiés est del regne d outre mer  
Si a se feme loiaument esposé 
Tot droit à Romme  la mirable cité  
A l apostole s est moult bien confessé  
Reuenus est en France le rené . 
Or l a ses freres traït par maluaisté  
Si est li las en si grant poureté 
Onques ne fu en peril si mortel . 
Droit à Bordiax  ens el palais listé  
En ses piés a un grant anel fermé . 
Et Kallemaines est assis au disner  
Si a li rois sor sa barbe iuré 
Ne mengera iamais c un seul disner  
Puis que il ert de sen mengier leués  
Hues sera pendus et traïnés  
Mais  par celui qui en crois fu penés  
Si blanc grenon en seront pariuré  
Iou secorrai le iouene baceler . 
Iou i souhaide me table en son ostel  
Delés celi ù Kalles doit disner  
Si soit plus haute . ii . grans piés mesurés . 
Et sor le table soit mes hanas dorés  
Mes cors d yuoire et mes haubers safrés . 
Et s i souhaide . cm . hommes armés  
Se mestiers est  plus en uuel demander  
Tantost i furent com il l ot commandé . 
Le table fu ens el palais listé  
Lés le Kallon  ù il sist au disner  
Plus haute fu . ii . grans piés mesurés 
Que ne fu cele ù Kallemaines ert . 
Li cors i fu et li haubers safrés  
Et li hanas de fin or esmeré . 
Kalles le uoit  à Nalon l a mostré . 
Nales  dist il  uéés  por l amor Dé  
Mien ensiant  nous sommes encanté  
Moult s esmeruellent li baron de l ostel 
De cele table  forment l ont regardé . 
Geriaumes a son cief amont leué  
uoit le hauberc et le hanap doré  
Le cor d yuoire  trestout a rauisé . 
Dist à Huon   Mar uous esmaierés  
Car iou uoi là uo bon haubert safré  
uo cor d yuoire et uo hanap doré  
Bien sai de uoir que secorus serés  
Hues l entent  s a grant ioie mené . 
Hé  Dix  fait il  tant soiés aorés  
Mes gentis sires ne m a mie oblié]  
Atant es uous Auberon le faés  
Ens la uile entre  et il et ses barné . 
Ses barons a maintenant apelé . 
Segnor  fait il  enuers moi entendés  
Ie uous commant les portes bien gardés  
Que ne s en isse nus hom de mere né  
Et cil respondent   Tout à uo uolenté  
Onques n ot porte ens la bone cité 
U il n éust . xm . hommes armés . 
Les grandes rues emplisent de tos lés . 
uers le palais est Auberons alés  
Xm . en laisse à l entrer de l ostel  
Si lour commande  sor les membres coper  
Que se il sonne le cor d iuoire cler  
Que il ne laissent homme nul seul paser 
Que tout ne soient detrenciet et copé . 
Et chil respondent   Tout à uo uolenté  
Adont s en tourne Auberons li faés  
Puis est là sus ens u palais entrés . 
De ses barons mainne aueuc lui asés  
Il fu uestus d un paile gironné  
A noiaus d or ot laciés les costés  
Et si biaus fu com solaus en esté . 
Delés le roi pasa par tel fierté  
Que il l a si de l espaulle hurté 
Que de son cief fait le capel uoler 
Dix  ce dist Karles  qui est cis nains bocerés 
Qui si m a ore de s espaule hurté  
Près ne m a fait sur me table uerser  
Et de mon cief fist mon capel uoler  
Et s est si fiers k il ne digne parler . 
Et nepourquant ie le lairai aler  
Car iou ne sai ke il a em pensé . 
Sainte Marie  com il a grant biauté  
Et Auberons s en est outre passés  
uin[t] à Huon  et si le fist leuer  
Puis souhaida li fer fuissent osté 
Lui et sa femme et Gerame le ber  
Tous . iii . les a errant desprisonés  
Puis les asist dalés lui au disner . 
Auberons prent sen bon hanap d or cler  
Si fait crois sus de Diu de maïsté  
Et li hanas deuint plains de uin cler . 
Li rois le prent  le dame l a liuré . 
Et ele but  à Huon l a liuré  
Et il le rent Geramme le barbé . 
Et Auberons a Huon apelé  
Or tost  fait il  amis  sus uous leués  
Et si portés ce bon hanap d or cler 
A Karlemaine  le fort roi coroné  
En non de pais à boire li donés . 
S il ne le prent  si m aït Damedés  
Iou li ferai cierement comperer  
Karles l entent  ki ne sot ke penser  
Tous cois se taist  k il n i ose parler 
Pour les meruelles ke il ot demener . 
Sire  dist Hues  ie ferai tout uo gré  
Si se dreç[a]  s a le hanap combré  
uint à Karlon  et si li a donné . 
Li rois le prent  k il ne l ose uéer  
Lues qu il le tint  li uins en est alés . 
uasal  dist Karles  uous m aués encanté  
Dist Auberons   Ains fait uo mauuaisté  
Car li hanas est de tel disnité 
Nus n i puet boire s il n est preudom clamé  
Et nes et purs et sans pecié mortel . 
Drois emperere  se me puist Dix sauuer  
Iou en sai . i . ki moult est crimineus  
Que uous fesistes moult a lonc tans passé  
Ne ainc n en fustes à prestre confessés  
S il ne m estoit por uo cors auieuter  
Ia le diroie sans point de demorer  
Li rois l entent  moult est espoentés  
Durement crient c Auberons li faés 
Ne li féist hontaige et cuuauté . 
Hues reprent le bon hanap doré  
Et si le porte duc Nalon le barbé  
Li dus le prent  si a but du uin cler . 
Ainc n ot baron plus en trestot l ostel 
Qui au hanap péust puis adeser 
Que tous li uins n en fust tantost alés . 
Lés Auberon est Hues retornés . 
Et Auberons a fait Nalon leuer  
Lés lui l asist  uoiant tout le barné . 
Dist Auberons   Nal[es]  chi uous séés  
Que par mon cief  qui petis est asés  
Ie uous en sai à merueles bon gré  
Li petis rois a Karlon apelé  
Drois emperere  dist Auberons li bers  
Or faites pais  por Diu  si m escoutés  
ués chi Huon c aués desireté  
A moult grant tort li tolés son rené  
Car preudom est et plains de loiauté . 
Rois  ie uous di en fine uerité  
Que il fist certes uo mesaige outre mer . 
Au roi Gaudise le féistes aler  
Iou li aidai l amiral à tuer . 
Il li osta . iiii . dens maselers  
Le blance barbe li ui certes coper  
Et puis les mis Geriaume ens u costé  
Par le pooir que Ihesus m a donné 
Les souhaidai ensi que uous uéés . 
Ne uous ueul pas tot ore raconter  
Mais ie uous iur  desur ma loiauté  
Kanq il uous a et dit et deuisé  
Bien li tesmoing que çou est uerités . 
ués là Gerart  le mauuais traïtel  
Qui son frere a traï par maluaisté  
Tout maintenant li ferai recorder  
Dist Auberons   Gerars  auant uenés  
E chil i uint  qui ne l osa uéer  
Tot ensement commença à trambler 
Com fait la fuele quant il uente en esté . 
Dist Auberons   Gerars  or m entendés  
Ie uous coniur de Diu de maïsté  
N ai point de doute que uos ia i mentés  
Gerars l entent  li sans li est mués  
Or ne puet il mentir ne reculer . 
Dist Gerars   Sire  que uauroit li celer  
A l abéie de Saint Morisse es prés  
Alai mon frere uéoir et uisiter  
Et li miens sires  Gibouars de uiesmés  
Ala ou bos  le hauberc endossé . 
O lui mena de son grant parenté  
Tout por gaitier Huon le baceler  
Dist Auberons   Et uous  comment parlés  
Dites plus haut  se serés escoutés . 
— uoir  dist Gerars  ie ne sai qe parler  
Ce m est auis  malement ai ouuré . 
Que uous diroie  se me puist Dix saluer  
Ie fis men frere de l abéie aler  
Ains mienuit le fis certes leuer . 
Quant nous uenimes dessi au bos ramé  
Ie commençai à lui à estriuer . 
Quant li miens sire m oï à lui parler  
Il issi fors à . lx . adoubés  
Les gens Huon orent tost decopé . 
XII . en fesimes en Gironde geter  
Et puis presimes Huon le baceler  
Lui et se feme et Geriaume le ber  
Les puins loiiés  les ex du cief bendés  
Les amenames laiens ens la cité . 
[bIou fendi  certes  Geriaume le costé]  
Le barbe en trais et les dens maselers . 
Iou irai pruec  certes  se uous uolés  
Dist Auberons   uous ne m escaperés . 
— Ie fis mon frere en ma prison ieter  
Puis m en ralai à Saint Morisse es prés . 
Le grant auoir dont Hues ot asés 
Demandai iou le couuent et l abé  
Et  pour que l abes ne le uaut deliurer  
Iou et me sires l ocesimes  par Dé  
Et puis fesimes ce moine là abbé . 
Trestout l auoir qui dedens l abie ert 
En fis errant cà dedens amener . 
Quant i oi çou fait  . x . somiers fis torser  
Et puis l alai à le court acuser . 
L auoir donnai  s en fis grant largeté  
Car bien cuidai  par dieu de maïsté  
Qu il déust estre pendus et traïnés  
S éusse éue toutes ses iretés . 
Le traïson et le grant maluaisté 
Me fist tot faire Gibouars de uiesmés  
Se il ne fust  ne l éusse pensé  
Dist Auberons   Se me puist Dix sauuer  
Et uous et il  certes  en penderés . 
Rois Karlemaines  dist Auberons li bers  
Or aués bien oï et escouté 
Con Gibouars et Gerars li derués 
Ont loiaument enuers Huon ouré  
Mais  par chelui qui m a fait et formé  
[Il en seront pendu et traïné]  
Mismes li abes et cis moines de lés  
Pour le tesmoing que il en ont porté . 
— Certes  dist Karles  n en pueent escaper . 
— Sire  dist Nales  or poés escouter 
Se c est peciés de preudomme greuer  
Li grans barnages se sena de tos lés 
Comment il pot faire tel maluaisté . 
Dist Auberons   Gerars  or m entendés  
U est li barbe et li dent maseler  
Dist Gerars   Sire  il sont bien enfremé  
Se il uous plaist et il uous uient à gré  
Ies irai pruec et si les auerés  
Dist Auberons   Se me puist Dix saluer  
Ia par barat de chi n escaperés . 
Iou les souhaide  et  de par Damedé  
Sor ceste table soient chi raporté  
Tantost i furent com il l ot deuisé . 
A grant meruele l ont François esgardé . 
Et Hues a Auberon apielé  
Sire  dist il  s il uous uenoit en gré 
Pardonnissiés Gerart se mauuaisté  
Et moi et lui seriemes acordé  
D ore en auant seriens ami carnel . 
Le traïson et le grant cruauté 
Li fist tot faire Gibouars li derués . 
Sire  por Dieu  prenge uous ent pité  
Et de ma tere le moitié li donnés  
François l entendent  si pleurent de pité . 
Dist Auberons   Se me puist Dix saluer  
Tos l ors du mont nes poroit respiter  
Ains les souhaide là sus emmi les prés  
Que il i soient tous . iiii . traïné  
Par faerie et par ma disnité . 
A unes fourqes soit Gerars encrués  
Il et se sires  Gibouars de uiesmés  
Et aueuc aus souhaide iou l abbé  
Et l autre moine que il ot amené  
Por çou qu il uinrent tesmoignaige porter . 
Les fourques ueul ensement demander  
Plus hautes soient c uns ars ne puist ieter  
Tantost i furent com il l ot deuisé  
Tout . iiii . furent pendu et traïné  
Lour loier ont de lor grant maluaisté . 
Karles le uoit  moult en est esfraés  
Puis s escria  uoiant tot le barné  
Par foi  dist Karles  cis hom est Damedé  
Se il uoloit  nous seriens tout tué  
Auberons l ot  se li a escrié  
Drois emperere  se me puist Dix saluer  
Ne sui pas Dix  ains sui . i . hon carné . 
Auberons sui par droit non apelés  
Droit à Monmur  certes  là fui ge nés . 
Iules Cesar me nori bien souef  
Qui les cemins fist faire et compasser  
Morge la fée  qui tant ot de biauté  
Ce fu ma mere  se me puist Dix sauuer  
IX . mois tos plains me porta en ses lés . 
A ma naisence ot grant ioie mené  
Tous les haus hommes manderent du rené . 
Iules  mes peres  fist grant feste crier  
Grans fu la cors des barons naturés . 
Fées i uinrent ma mere reuider  
Une en i ot qui n ot mie son gré  
Si me donna tel don que uous uéés  
Que ie seroie petis nains bocerés  
Et iou si sui  s en sui au cuer irés  
Ie ne cruc pas puis [i oi] . iii . ans pasés . 
Quant ele uit qu ensi fui atournés  
A se parole uaut auqes amender  
Si me donna tel don qe uous uéés  
Que iou seroie li plus biaus hon carnés 
Qui onqes fust en après Damedé  
Et iou si sui  si qe bien le uéés  
Aussi biaus sui com solaus en esté . 
Et l autre fée me donna mix asés  
Mais ne ueul pas tot ore raconter 
Çou que les fées m orent dit et donné . 
Drois emperere  dist Auberons li ber  
Si m aït Dix  li rois de maïsté  
Moult aimme droit et foi et loiauté  
Pour chou aim iou Huon le baceler  
Car preudon est  et bien l ai esproué  
A icest mot  a Huon apielé . 
Amis  dist il  or tost  sus uous leués  
Prendés le barbe et les dens maselers  
Si les portés Karlemaine le ber  
Rendera uous uo tere et uo regné . 
— Sire  dist Hues  uolentiers  en non Dé  
Ie le doi faire  ce saciés uous par Dé  
L enfes se lieue  si est au roi alés  
Sire  fait il  le barbe receués  
Les . iiii . dens Gaudise l amiré  
Karles le[s] prent  s a Huon apelé  
Hues  dist il  bien estes aquités  
Ie uous renc chi uo tere et uo regné  
Se uous pardoins rancune et maluaisté . 
— Sire  dist Hues  Dix uous en sache gré  
Li rois se dreche  s a Huon acolé 
[Et si le] baise  uoiant tout le barné  
L acorde est faite  Dieus en soit aourés  
Ensi reut Huon toutes ses iretés . 
Moult en fu liés tous li rices barnés  
En seur que tous dus Nales li barbés . 
La cours depart  n i sont plus aresté  
Rois Auberons a Huon apielé . 
Hues  dist il  enuers moi entendés  
Ie uous commant  si kier que uous m aués  
III . ans pasés  à Monmur en uenrés  
Si auerés toute ma roiauté  
Et aueuc chou arés ma disnité . 
Saciés de uoir bien le uos puis donner  
Car ie uous di en fine uerité  
Qu ensi me fu au naistre deuisé 
Que bien le puis qui qe ie ueul donner  
Et ie uous ainme en bone loiauté  
Si uous donrai toute ma disnité . 
Couronne d or en uo cief porterés  
Et à Geriaume donrés uos iretés  
Car bien les a deserui  en non Dé  
Serui uous a de cuer et sans fauser  
Et s a pour uous maint trauail enduré . 
Moult est preudom et de grant loiauté  
Mix l en doit estre  se me puist Dix saluer . 
— Sire  dist Hues  moult aués bien parlé  
Ie li donrai quant uous le commandés  
Dist Auberons   Amis  or m entendés  
Ie ne ueul plus au siecle demorer  
Là sus m en ueul em paradis aler  
Car nostre Sires le m a certes mandé  
Et ie ferai la soie uolenté . 
Mes sieges est à son destre costé  
En faerie ne ueul plus arester . 
Chou que te di ne met en oublier  
Si te desfen  sur les menbres coper  
Et sur le foi que tu me dois porter  
Que uers le roi n aies mais estriué  
Te sires est  se li dois foi porter . 
— Sire  dist Hues  g en ferai tot uo gré  
Rois Auberons a congiet demandé  
Il acola Karlemaine le ber  
De Huelin li proie au deseurer  
Huon baisa et puis s en est tornés . 
Il s en reua à Monmur sa chité  
O lui enmaine tot son rice barné . 
Et li rois Karles est à Paris ralés  
Et Hues est à Bourdele remés . 
Ensi fu l enfes à Karlon acordés  
Et Gerars fu à fourqes traïnés  
Et Gibouars  et aueuc  dans abés  
Et l autres moines qu il auoit amené . 
Huelins est à l abéie alés  
Toute le perte lor a fait restorer  
Et aueuc çou lor donna à garder 
Moult rice terre  qui près de l abie ert . 
Puis ont laiens . i . preudomme esgardé  
[bEt] se le fisent tout maintenant abbé . 
Li bouriois ont moult grant ioie mené  
Et li baron de par tout le rené  
Tout pour Huon qui ra ses iretés . 
Dame Esclarmonde  qui tant ot de belté  
Ele et Geriame  ont grant ioie mené . 
De Huelin ne uous sai plus conter  
Ne d Auberon  le petit roi faé  
Ains nous conuient nostre cançon finer . 
Si proiiés Dieu  le roi de maïsté  
uous ki m aués de uos deniers donné  
Que Diex uous laist tés oeuures demener 
Qu en paradis uous meche reposer  
Et moi aueuc  ki le uous ai conté . 
