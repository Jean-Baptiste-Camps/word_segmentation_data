Oiez  seignour baroun  Dieus uous croisse 
bonté  
Si uous commencerai chançon de grant 
barné  
De Charle l   emperere  le fort roi corouné . 
. XXuII XXXuII uint e sis . anz tous plains acomplis et passez 
Fu li rois en Espaigne  o lui son grant barné  
Bours  citez et chastiaus i prist à grant plenté . 
. I . iour estoit li rois à Nobles la cité  
Si ot la uile prise et ot ocis Forré  
Ogier en apela et Naimon le barbé  
Et Rollant son neueu  Oliuier le sené  
Et le riche barnage de la crestienté . 
 Baron  dist l   emperere  or oés mon pensé  
 Conquis auons les terres en uiron et en lé  
 Or ne sai mès chastel  bourc  uile ne cité  
 Où nos n   aions par force mise crestienté  
 Ne mès Cordes la riche  que tient rois Desramé . 
 Or la tient l   aumacor  qui tant a de fierté  
 Et a moult grant empire là dedens aüné  
 Or et argent et pailes i a à grant planté  
 Et maint destrier corant et maint faucon mué . 
 Baron  c   or i alons par sainte charité  
 Que  se Diex nos auoit cel auoir destiné  
 Riches en porroit estre no poure parenté . 
Oiez  seignurs baruns  Deu uus creisse buntez . 
Ci uus comencerai chançun de grant nobilité  
De Karlon l   emperere  le fort rei coroné  
Le meillur ke fust en la crestienté . 
uint e sis ans tut pleins  kar Deu l   ot mandé  
Fu Karles en Espaigne  cel estrange rengné  
Burcs  citez  chastels i prist à grant plenté . 
Un iur fu li reis à Nobles la cité  
E ot pris la uile e ocis Furré  
Ogier apela e Neimes le barbé  
E Rolant sun neuou e Oliuer le sené  
E l   enseur barnage  dunt i ot plenté . 
 Baruns  dit l   emperere  or oiez mien pensé  
 Conquis auuns la terre en uirun et en lé  
 N   i a remis chastel  burc nen fermeté  
 Or irums à Corde  l   amirable cité . 
 Amachor la tient k   ad mut grant forté 
 E mut grant empire là dedens amené  
 Baruns  kar i aluns por seinte charité  
 Kar si Deu cele auer nos ot destiné  
 Riche en poriuns fere nos poure parenté  
 Pus irruns en France ke tant auuns desiré .  
Dist Terri l   Ardenois   Tu as le sen deué  
 uos ne fustes mie nez for por secle pener 
 E pur gent destruire  honir et uergunder . 
- Terri  dit Karlemaines  molt grant tort en auez . 
 Chascun n   ad k une ame en sun cors à garder  
 BARON  dist l   empereres  fetes pes  si m   oiez  
 En ces estranges terres sont nos cors trauilliez  
 Dont ie uous ai à tort seurés de uos moillierz  
 Pou en aués enfans  et ie mains cheualiers . 
 Gardés demain à l   aube soiés apareilliez  
 Et si faites trosser les murs et les somierz  
 Ie m   en irai à Cordres  teus est mes desirierz . 
- non Dieu  empereres  dist li danois Ogierz  
 uos nos auez souent penez et trauilliez  
 Il a . XXuII . anz acomplis tous antierz 
 Que uenis en Espaigne o tot mains cheualiers  
 Puis ne iui . IIII . nuis sans mon hauberc doublier  
 Très par mileu des mailles m   an est li peus glaciez . 
 On dit que Karlemaines conquiert tous les reniez  
 Non fait  par saint Denis  uaillant . IIII . deniers  
 Ains les conquiert Rollans et li cuens Oliuiers  
 Et Naimes à la barbe  et ie qui sui Ogiers . 
 Quant uos estes soef en uostre lit couchiez  
 Et mangiez les gastiaus  les poons  les plouiers  
Et beuiez le claré  le piment  le uin uelz . 
 Lors menaciez Espaigne la terre à essillier  
 Mais uos n   en ferrés ia en escu cheualier . 
 Damedieu me confonde  qui tout a à iugier  
 Se g   estoie là fors  montés sor mon destrier  
 Et fuisse de mes armes mult bien aparilliez  
 Se ie ne uos prenoie par mon cors prisonier . 
- Par saint Denis  dist Karles  uos dites uoir  Ogier  
 Contre uostre proesce ne me uoil afichier . 
 Ie sui uostre droit sires  si faites grant pechié 
 Quant uos an tel maniere si me contraliez . 
 BARON  dist l   empereres  une rien uos uoil dire 
 Dont ie sui en mon cuer coreciés et plains d   ire  
 Ie uoi ici Ogier qui à me contralie  
 Mar le pensa li dus  par ma barbe florie . 
 La merci Damedieu  le fil sainte Marie  
 Il a . XXuII . anz qu   en Espaigne uenismes  
 Puis ne iui . IIII . nuis sans ma broigne treslie . 
 Rompus est mes bliaus et ma broigne sartie  
 Certes  plus sui uelus que n   est cheurel ne biche . 
 Ie me uanterai ia  si ferai uilonie  
 Dès Huiscent d   Auignon sor la mer de ci que à Saint Gile  
 Dès le mont de Mongiu deci que en Galice  
 Ne par deçà uers Rome  si com li mons tornie  
 N   a cité ne chastel  ne bourc ne manantie 
 Que ie n   aie par force et par uertu conquise . 
 Primes conquis Bordele par ma cheualerie  
 Et si fis à Pamers estorer une uile  
 Pris le Groing et l   Estoile et Quarion ausinques . 
 De toutes ices terres ai ie la seignorie  
 Qui s   i reclameroit de la moie partie  
 Enorez i seroit  là ne faudroit il mie .  
Après parla Richars  li dus de Normendie  
C est Richart sans pour  ke de Roen fu sire . 
Qui de Fescamp fist faire la plus mestre abéie  
Encore i gist en fiertre en une tor antie . 
Il fu mult sages hon  si dist il grant folie  
Orgoil et grant outrage et mult laide estotie  
 uos dites  emperere  la terre aués conquise  
 Dès Huiscent sor la mer de ci que à Saint Gile 
 N   a il chastel ne uile que uos n   aiés conquise  
 Estorges et Nauare  Panpelune la riche  
 Dès le mont Saint Michiel de ci que en Galice  
 Ne par deçà uers Rome  si com li mons tornie  
 N   a cité ne chastel  recet ne manantie 
 Que n   aiés pris par force et par uertu conquise  
 Ensi le dites uos  mès nos nel disons mie . 
 Ie sai teus . u . citez  se Diex me benéie  
 Qui s   i reclameroit de uostre seignorie  
 Il en perdroit la teste  là ne faudroit il mie . 
- Richars  dist l   emperere  merueilles aués dites  
 Espoir uos les sauez  mais ie ne les sai mie  
 Et car les le mes nomez  se Diex uos benéie .  
Et Richars li respont   Non ferai  biax dous sire  
 Que François ont congié d   aler de uo seruisse . 
 Se ie les uo nomoie  ce seroit uilonie . 
- Richars  dist l   emperere  par ma barbe florie  
 Ne par la foi que doi au fil sainte Marie  
 Se uos des . u . citez noueles ne me dites  
 M   amistés et la uostre ert tote departie  
 Et uos taudrai la teste à m   espée forbie .  
Et Richars li respont   Ains les nomerai  sire . 
 Sauez uos Montorgueil et Montesclair la riche  
 Et sauez uos Luiserne  qui sor mer est bastie  
 Oïstes ainc parler de la tour d   Augorie  
 La cité de Carsaude  qui tant est bele et riche  
 Certes ces . u . cités n   auez encore mie . 
 Qui s   i reclameroit de uostre seignorie  
 Il en perdroit la teste  là ne faudroit il mie .  
Quant l   entent l   emperere  à poi n   enrage d   ire . 
Il en a apelé . I . cheualier  Elye  
 ua moi  fai tost uenir Floriant de Nubie  
 C   est . I . mien latiniers que Ihesu benéie  
 Que por Dieu a receu créance et batestire  
 Cil me saura mult bien les noueles dire .  
On li a amené  et Karles li escrie  
 Floriant  dist li rois  se Diex uos benéie  
 Sauriez uos Luiserne qui sor mer est bastie  
- Oïl  dist Floriant  se Diex me benéie . 
 En trestoute la terre n   a riuiere petite 
 Que n   aie à mon faucon ane ou sorceille prise . 
- Par Dieu  dist l   emperere  por ce le uos uoil dire  
 Sauez uos Montorgueil et Montesclair la riche   
 Oïstes onc parler de la tour d   Augorie  
 La cité de Carsaude  qui tant est bele et riche  
Et Floriant respont   Oïl certes  biaus sire  
 Mès sachiez en son cuer pensa mult grant folie 
 Qui de ces . u . citez noueles uos a dites  
 Et orgoil et outrage et mult grant lecherie . 
 Rois  lessiez les ester  uos nes penriez mie  
 Onques Ihesu n   i fu reclamez en sa uie . 
- Par ma barbe  dist Karles  c   au menton me balie  
 Ie i seroie ainçois tous les iors de ma uie 
 Que de ces . u . citez n   aie la seignorie . 
- Rois  lessiez les ester  uos nes panriez mie .  
Quant François l   entendirent  touz li sans lor fremie  
Tuit maudient Richart  le duc de Normendie . 
Li iors est trespassez  li uespres uint atant . 
Des noueles Richart furent François dolant . 
Dus Naimes en apele Karlon au poil ferrant  
 Car retornons en France  por Dieu le roi amant  
 Et si uerrons nos femes et nos petis anfans . 
- Non ferons  par mon chief  dist Karles au poil blanc  
 Ne ia n   irai à Cordes  qui tant par est uaillant  
 S   aurai ces . u . citez dont li renons est grant . 
Quant François l   entendirent  n   an i ot nul gabant . 
Et Karles se coucha en . I . lit qui fu grant  
Dont li pomel estoient à or resplendissant  
Mais il n   i dormi onques  ains ua forment pansant . 
Atant es uos . I . angre cler et resplandissant  
Que Diex i enuoia par son digne commant . 
 Karle  ce dist li angres  ne te ua esmaiant  
 Fai toi an ton corage baut et lié et ioiant  
 Ce te mande li sires à qui li mons apant . 
 Ne redouter les eues ne les riuieres grans  
 Les pors ne les passages ne les grans desrubans  
 Mais ua t   en à Luiserne  la fort cité uaillant . 
 Ainçois que l   aies prise ne uaincus les Persans  
 Auras tu . I . secors si bel et si auenant  
 C   onques si grant n   an ot ne rois ne amirant . 
 Ie ne te sai plus dire  mais cil te soit aidant 
 Qui en la sainte crois soffri mort et ahan   
Atant s   an ua li angres . Karles remest ioiant . 
QUANT s   an reua li angres  si bessa la clartez . 
Karles li empereres fu mult asséurez . 
Au matin se leua quant il fu aiornez  
Et commande à destendre et pauillons et trez . 
Les somiers font chargier et les oz aroutez  
Puis ne fu . I . seus iors acomplis et passez 
Que . XII . liues grans nes conuenist errer . 
Karles se regarda et uit François plorer  
Lor enfans et lor femes durement regreter . 
 Baron  dist l   emperere  grant duel uos uoi mener  
 Ie ne m   en meruoil mie  trop uos poez pener . 
 Qui or s   an ueut en France ariere retorner  
 Ie lor doins bon congié  ie ne lor puis uéer  
 Mais une chose uoil que sachent de uerté  
 Par la foi que ie doi sainte crestienté  
 Il et touz ses linages sera sers racheté  
 Touz les iors de sa uie sera il sers clamé .  
. IIIIm . et . uIIc . en sont de l   ost torné  
Gascoins et Angeuins  ains n   an i ot . I . d   el . 
Et Karles l   emperere les a tous anbreuez  
Ileuc furent li sers premerai controué . 
L   ost s est aroutée  si pensent de l   errer . 
Tant cheuauchent par uaus et par puis et par prez  
Par pluies  par orés  par bel tans et par cler  
Tant que il sont uenu à Luiserne sor mer . 
Si l   a Karles asisse le premier ior d   esté  
Puis i fu il . uII . ans c   onques n   i pot entrer . 
Et li enfant de France se furent aüné  
. L . et . IIIIm . à Paris la cité  
En la greue de Saine uenu et aüné . 
Bertrant  li fils Naimon  a premerains parlé . 
 Seignor  ce dist Bertrant  or oez mon pansé  
 Karles est an Espaigne  o lui son grant barné  
 Il a . XXuII . anz acomplis et passez 
 Qu   il anmena les peres qui nos ont angendrez . 
 Or nos ont tant nos meres et couchiés et leuez  
 Merci Dieu  que nos somes cheualier adoubé . 
 Car faisons roi en France  se uos le commandez  
 A qui nos clamerons et du bien et du mel  
 Et de qui nos tandrons totes nos heritez  
 Se nos nos mellions  ce seroit grans uiltez .  
Et cil li respondirent   Si com uos commandez .  
 Seignor  ce dist Bertrant  il nos conuient iurer 
 Celui que nouz uoldrons faire roi coroné 
 Que se il le desdit  le chief aura copé .  
Et cil li respondirent   Ce fait à créanter   
. L . et . IIIIm . qui tuit furent sené . 
 De qui ferons nos roi   dient li bacheler . 
A une part se traient li . uII . des plus aisnez  
De tous les plus haus homes  du miels anparantez . 
 Seignor  ce dist Bertrant  or auons nos iuré  
 Foi que doi saint Denis  i   en dirai mon pansé  
 ués Sanson de Borgoigne  qui gentils est et ber  
 S   a la serour Karlon  le fort roi coroné  
 Et si en a li dus . I . uallet angendré  
 N   a pas encor . I . an que il fu adobé  
 Car fesons celui roi  se uos le commandez . 
 Se reuient l   emperere ariere en son rené 
 Et il trueue celui que l   aions coroné  
 Il ne l   ocira mie  de son linage est né . 
 Et se il ne reuient  si aura l   erité  
 Car nos ne uolons mie Karlon deseriter .  
Et li enfant respondent   Bien l   auez commandé .  
A icele parole ont l   enfant apelé . 
 Sire Guis de Borgoigne  dist Bertrant  çà uenez  
Premerain i uint Gui  le fiz al duc Sampçon  
Après i uint Bertran  le fiz al duc Neimon  
Berard de Muntider  fiz Terri le baron  
S   i uint Estus de Lengres  fiz al duc Odon  
E Gefrei l   Angeuin  le fiz à Salemon  
E le fiz Angeler  Sauari le Gascon  
E s   i fu Albers  fiz Basin le Burgoinon  
Le fiz Richard i fu  k ot nun Terrion  
S   i fu le fiz Iuoire d   Iuorie  Haston  
E le fiz Anséis  s   i fu le fiz Huon  
S   i fu le fiz Gerin  Gerin sun compainon . 
Tut li meillur i uindrent et de plus grant renon . 
 Ke nus tendra en France en pes et à reson  
 Ia ne ualt un réalme san segnor un boton .  
Et li enfant dient   Et nos ben l   otréum .  
Un des fiz Guenelon s   en est en pez leuez  
Maucion ot nun  si fu mainés . 
Grant fu e parcréu  si ot pendant le nés  
Si ot la barbe rousse  et fu molt et lez . 
 Bertran  dit Maucion  certes ben dit assez  
 Si l   em feit rei en France  ie m   en sui presentez  
 Si demant la corone  ke uos la me donez . 
 Si de mei feites rei  grant honur en aurez  
 Kar uos serrez por mei enhaucé et amez . 
 Baruns  ie seie reis  si uus le comandez  
 Molt ert bien enploïe en mei la realtez  
 Kar ie sui gentils hom e de grant parentez  
 Alorin est mi niep  e mun cosin Hardrez  
 Et Richart mun parent e Focher le barbez  
 Et Isoart li iesnes e Brihan li einnez  
 Malueisin e Malingres  et Miles et Forrés . 
 Ne sai ke plus en die  trop sui enparentez . 
 E si est mun pere Guenes  k   od Karlon est alez  
 Sa serur od a femme  si ke ben le sauez  
 Pur ce dei en France estre haltement coronez .  
E dit Estus de Lengres   Trop uos estes hastez  
 N   atendist pas tant ke fussez apelez . 
 Maucion  teisez uos  n   en déussez parler .  
 Si demand la corone  ie la ruis à uos tuz  
 Si d   altre fetes rei  ia n   ert si gentils homs 
 Ie n   en prenge la teste par desuz le mentons .  
 Ie dirrai mun pensé  ki k   en peise ne ki non  
 Ben déussez tere  en nun Deu  Maucions  
 uos e uostre lignage auez esté tuz iurs  
 E tut uostre ancessur  retté de tréicuns . 
 Dehait traitres rei el col et el mentun  
Al conseil de Berart se sunt tuz acordez  
Quatre cent eslisent de uaillanz bachelers  
Ke sur les relikes e sur seinz unt iurés 
K il eslirrunt  solum lur léaltez  
Trestut le plus prodomme k il porrunt trouer . 
 Ne m   ubliez uos mie  ie m   en sui presentez  
 Si d   altri fetes rei  uos perdrez m   amistez  
 Mal uos porchacerei  si serez puis greuez .  
Il le prinst à deu mains  si l   ad en halt leuez  
Ia éust à Maucion parmi le chef donez 
Quant son lignage l   at sustret et ostez . 
 Nos uos uolons de France la corone doner . 
- Seignor  ce dist li enfes  ce soit de la part Dé . 
 Bailliez moi la corone  ie ne l   os refuser  
 Ainçois uoil estre rois que la teste couper  
 Et si uos pri à tous  fetes moi féautez . 
 Seignor  ce dist li enfes  or m   aués coroné  
 Si ai chascun de uos acompli tous ses grez  
 Or uoil que refaciés la moie uolanté  
 Et qui le desdira s   aura le chief coupé . 
 Or s   en reuoist chascuns arriere en son regné 
 Et si face . I . biau char meintenant atorner  
 Mult bel  sor . IIII . roes  por aler plus soef  
 Et s   i face sa mere et sa serour antrer 
 Et tout le plus uiel home qu   il a en son rené . 
 Quant li ione seront as ruistes cous doner  
 Et li uiel demorront por bons consaus doner . 
 S   irons après les peres qui nos ont engendrez  
 C   onques ne les uéimes an trestous nos aez  
 Si prendrons bon conseil  se Diex l   a destiné  
 Que  par cele corone dont m   aués queroné  
 Qu   en mon chief m   auez mis  trestot estre mon gré  
 Ne par la foi que doi au cors méisme Dé  
 Ie ne tandrai an France ne chastel ne cité  
 Ne n   i aurai de rente . I . denier monéé  
 Car  se reuenoit Karles ariere en son rené  
 Et il me trouoit ci que fuisse queroné  
 Il me todroit la teste  iel sai de uerité .  
Quant li anfant l   entendent  es les uos esfréés  
Lors maudit chascuns l   eure que il fu queronez . 
Or quidoient en France dormir et reposer  
Mais il les conuendra cheuaucher et errer . 
LI enfant s   an retornent chascuns en lor païs . 
Chascuns a fait . I . char gironé  tailléis  
Chascuns i mist sa mere  sa seror autresis  
Et si i met uitaille à . X . ans accomplis . 
A feste saint Iehan reuindrent à Paris  
En la greue de Saine se sont ensamble mis . 
Les dames de la terre s   escrient à haus cris  
 Sire Guis de Borgoigne  por amor Dieu  mercis  
 Karles li emperere nos toli nos maris  
 Tu feras grant pechié se tu nos tous nos fis .  
Quant li enfes l   entent  à poi n   enrage uis . 
Il an iure la crois  par ire  où Diex fu mis  
Qu   il n   i a une seule qui tant soit de haut pris  
 Se elle estoit sereur Karlon de Saint Denis  
 Ou se c   estoit bele Aude  qui tant a cler le uis  
 Ou ele estoit ma mere  que ie dout mult et pris  
 Se g en oi huimès la parole tantir  
 Que ie ne li féisse touz les membres tolir .  
Quant les dames l   entendent  n   i ot ne geu ne ris  
Totes prient ensamble à Dieu qui ne manti 
Que lour enfans garisse et lor riches maris . de mort et de perils . 
AU matin par son l   aube  quant li solaus apert  
Lors s   est li enfes Guis et uestus et parez . 
Ses chars fist afaiter et bien encortiner 
Et l   un encoste l   autre charoier et errer . 
Bertrant le fils Naimon a premiers apelé  
 Ie uos commant  biaus sire  que bien soient gardé  
 Et si pansez des dames et faites enorer . 
- Sire  ce dist Bertrans  si com uos commandez . 
 Ie ne uos os desdire  rois estes coronez .  
Tot aual la grant ost a fait li rois crier 
Se li plus poures hon qui an tote l   ost ert 
Barguignoit . I . auoir qu   il uosist acheter  
Que ia mar fust si riches  si hardis ne osez 
Que nus i méist offre  ains s   an fust cis tornez  
Et se il le faisoit  le chief éust coupé . 
Encore a fait li enfes autre ban recrier 
Que il n   i ait en l   ost ne tolu ne amblé  
Mès uitaille le suie assez et à planté  
Et face la danrée . III . denier acheter . 
Et qui miels ne porra à fin argent peser  
Li rois est riches hon qui lor donra assez  
Tant com il ait denier  que il n   i ait lasté  
Mar despandra du sien . I . denier monéé . 
Lors s   en ua l   ost de France  ne se sont aresté . 
Le ior qu   il departi de France le rené  
Il auint à Paris une merueille tel 
Que sans i est pléus endroit midi soné  
Et li soleus esconse quant midi fut passé . 
Lors dient par la terre   Li mondes est finez .  
Et l   ost fu arotée et panse de l   errer . 
A Damedeu commandent douce France à garder  
Tuit ensamble cheuauchent  douce France remest . 
De ci que à Bordele panserent de l   errer  
Là trespassent Gironde à barges et à nez  
Par le mileu des landes se sont acheminé  
Et costoient Belin  une poure freté . 
De ci que à la Faue ne se sont aresté  
Li enfant la trespassent  s   ont le chemin troué . 
Iluec uirent le bois que Karles fist planter . 
Iusc   à Ais en Gascoigne ne se sont aresté . 
. I . pelerin trouerent essillié et gasté  
Qui reuient de saint Iake  où il ot conuerssé  
Et en Iherusalem auoit . III . fois esté  
Et n   auoit . I . seul lieu en la crestienté 
Ne bon repaire nul où il n   ait demoré  
Et son cors mainte fois trauillié et pené . 
L   enfes Gui de Borgoigne l   a premiers salué  
 Paumier  Ihesu te gart par la soie pité   
Et li paumiers respont   Diex uos croisse bonté  
 D   ont estes  de quel terre  qui tel auoir menez  
- Rois sui de douce France  de Paris la cité .  
Et li paumiers respont  Or m   auez uos gabé  
 uos n   estes mie Karle le fort roi queroné  
 N   a gaires que gel ui à Luiserne sor mer . 
 Certes  tous a les poins et les genous anflez  
 A paines puet li rois sor son cheual monter  
 Et tuit si home sont de faim si agreué 
 Que li auquant ne pueent très parmi l   ost aler .  
Quant li enfes l   entent  le sens quide deruer  
Où qu   il uoit le paumier  si l   en a apelé  
 Amis  car me di ore  por sainte charité  
 Quant tu as en l   ost Karle longement conuersé  
 Se tu i connoistroies nes . I . des . XII . pers . 
- Oïl  dist li paumiers  ie les sai bien nomer . 
 Ie connois bien Rollant et Oliuier son per  
 Et Naimon à la barbe et Ogier l   aduré  
 Richart de Normendie et Renier l   alosé  
 Et Yuon et Yuoire et Haton le sené  
 Le duc Tierri d   Ardane et Oede le barbé  
 Et Sanses de Borgoigne  qui est gentils et ber .  
Quant li enfes oï de son pere parler  
Li cuers qu   il ot ou uentre li commence à plorer . 
Où qu   il uoit le paumier  si l   en a apelé  
 Amis  car me di ore  garde nel me celer  
 Cil Sanses de Borgoigne est il de grant fierté  
- Oïl  par ma foi  sire  riches hom est assez  
 Mais tous li est faillis  et li pains et li blez . 
 Ie me iui . IIII . iors malades en son tref  
 Certes  ie n   i maniai  ce uos di par uerté .  
Quant li anfes l   entent  si l   en a mult pesé  
Par poi qu   il n   est chéu de son destrier pasmez . 
Où qu   il uoit le paumier  si l   en a apelé  
 Amis  car me di ore  par ta crestianté  
 Qui destruit si Karlon  com tu m   as ci conté  
- Si m   aït Diex  biaus sire  cele riche cité  
 ués le là sor cel tertre dont cele tour apert . 
 . IIII . ans i sist Karlon le fort roi coroné  
 Ainc n   i mesfist dedens . I . denier monéé  
 Ariere la lessa  si fist que fous prouez . 
 Certes or li est si li chemins ancombrez 
 Que nus n   i puet por uoir ne uenir ne aler  
 Ne uitaille qui uaille . I . denier monéé . 
 Pelerins ne paumier n   i ose trespasser 
 Qu   il n   i perde la teste ains qu   il soit auespré  
 Et c   est mult grant merueille quant i   en sui eschapé .  
Quant l   enfes Guis l   entant  s   a Bertrant regardé . 
Quant Bertran l   a oï  s   a . I . souspir gité . 
 Amis  ce dist li rois  auez uos escouté  
 ués uos cele grant tour qui gete grant clarté  
 Qui destruit en Espaigne no riche parenté  
 Ganchissiés i tout droit  m   oriflambe i portez  
 Et si faisons les chars esploitier et errer  
 Que  par cele corone dont m   auez coroné  
 C   à Paris me donastes trestot outre mon gré  
 Ne par la foi que doi sainte crestienté 
 Ne que ie doi mon pere le duc Sanson porter  
 Ne m   istra de mon col mes fors escus bouclez 
 Ne mes hiaumes ne m   ert de mon chief desposez  
 Ne ne despoillerai mon blanc hauberc saffré  
 De ci à icele oure qu   ert prise la cité .  
Lors remaudient l   eure qu   il l   orent queroné . 
OR cheuauce li rois et il et si guerrier . 
Les buez font charoier et les chars atirier  
Les gonfanons de soie font au uent desploier . 
Autresi grant poudriere demainent li somier  
Que parmi ne uolast ostoir ne espreuier 
Qu   il ne hurtast as fers de lor tranchans espiez . 
Tot droit uers la cité uont li enfant rangié . 
Sarasin et Persant leuerent dou mangier  
As fenestres des murs s   alerent apoier  
Et uoient les enfans qui uienent tuit rangié . 
uirent les escus d   or luire et reflamboier  
Les gonfanons de soie contre uent baloier  
La poudriere choisirent que mainent li somier . 
 Seignor  dist Escorfaus  Karles reuient arier . 
 Esté a à Luiserne  mès ne la puet bailler  
 Or s   an reueut en France li uieus or repairier . 
 Mult estoie musars et de son sens uuidiés  
 Que il s   an quide aler sans aucun anconbrier . 
 Armez uos erralment  ie uos en uoil proier  
 Que ia les assaudrons et deuant et derier . 
Et Sarrazin respondent   Biaus sire  uolantier . 
- Seignor  dist Boïdans  Karles est ci arier  
 En ces estranges terres a son cors trauillié . 
 Ce n   est mie rois Karles qui France a à bailler  
 Ne Naimon à la barbe  ne Tierri ne Ogier  
 Ne Yuon ne Yuoire  Haton ne Berangier  
 Ne Sanse de Borgoigne  ne Richart ne Renier  
 Par Mahomet mon Dieu  ie les connois mult bien  
 Lor escu sont plus noir c   arement en mortier  
 Lor cheuaus desferez et ont touz nus les piez  
 Mès c   est secors de France qui après Karlon uient . 
 Atendez moi . I . poi  g   irai à eus plaidier  
 Si lor demanderai que ce fu et que iert .  
Et cil li respondirent   Pansez de l   esploitier .  
Li Sarasins monta sor . I . corant destrier . 
SOR . I . corant destrier monta li Sarasins  
Des esperons le broche  de la uile s   an ist  
Iusc   à l   ost des François ne prist il oncques fin . 
En arcage grezois les salua et dist  
 Baron  de Mahomet soyez uos benéis   
Et l   enfes Gui respont  qui le cuer ot hardi  
 Amis  Diex mete en toi créance et saint Espir  
 Que il ne perde l   ame que dedens ton cors gist  
- D   ont estes uos  sire enfes   li Sarasins a dit . 
- Amis  ce li dist Guis  ie sui rois de Paris .  
- Non estes  par ma foi  li paiens respondi . 
 uos n   iestes mie Karles  le roi de Saint Denis . 
 N   a pas encor . I . mois que l   emperéor ui  
 Par Mahomet mon Dieu  n   a pas si cler le uis . 
 Mès dites moi d   ont estes  que il n   i ait menti .  
Et respondi li enfes et por uoir li a dit  
 Si m   aïst Diex  dist Guis  bien le sachiés de fi 
 Que ie sui rois de France  d   Orliens et de Paris . 
- Onques mès tel n   oï  ce dist li Sarasins . 
 Maléoite soit France de Mahon qui me fist  
 Quant ele puet . II . rois tanser et garantir  
 Mauchief puist ele panre et à mauchief uenir   
Et dist à l   autre mot   Ie n   ai mie bien dit  
 En France croist li blez et si est li bons uins  
 Si i sont li preudome qui ont les cuers hardis  
 Qui bien doiuent conquerre et terres et païs . 
 Où deuez uos aler  ce dist li Arrabis . 
- Si m   aït Diex  dist Guis  cele uile assaillir . 
- uos ferés grant folie  li paiens respondi . 
 Karles i sist . III . anz  li rois de Saint Denis  
 . LX . mangoniaus i fist as murs flatir  
 Ains n   i mesfist dedens uaillant . I . parisi . 
- Se Diex plaist  ce dit Guis  or i est uenus cil 
 Dont hontes et domages uos est à auenir . 
- Par ma barbe mellée  ce dist li Sarasins  
 Ne cuit pas que soiés li rois de Saint Denis .  
Quant l   enfes Guis l   entent  tous li sans li fremist . 
 SEIGNOR  dist Boïdans  ie m   en uoil retorner 
 Et dire à mon seignor que i   ai à uous parlé  
 Il m   en crera mult bien  par Mahomet mon Dé . 
 Par Mahomet mon Dieu  que i   ai mon chief doné  
 Se mes consaus estoit oïs ne escoutez  
 On uous rendroit la uile sans traire et sans giter .  
A icele parole s   an est li Turs tornez  
Ains ne tira sa resne si uint en la cité . 
Quant Escorfaus le uoit  si li a demandé  
 Diua  quel gens sont ce où tu as conuerssé  
- Sire  dist Boïdans  i   en dirai mon pensé  
 Ce ne sont mie gent  ains sont angre anpené . 
 Certes  s   or les ueiés  sor les cheuaus montez  
 Com li cheual les portent les piés amoncelez  
 Les escus à leur cous com s   il erent plantez  
 Par Mahomet mon Dieu  qui i   ai mon cors doné  
 Se tut li Sarasin qui de mere sont né  
 Ne se trestuit li mort erent resucité 
 Et erent là aual en ce champ assamblé  
 Si fuissent li enfant auoques eus mellé  
 Ses auroient amort ains soleil esconsé . 
 Lor Diex ueille por aus  qui les tient en bonté  
 Mès li nostre se dorment  qui tuit sont rasoté  
 Car par le leur nos uient et li pains et li blez 
 Li uins  la char salée  li pimens  li clarez . 
- Amis  dist Escorfaut  ie quit uous i créez .  
Et dist à l   autre mot   Paien  or uos armez  
 Que ia les assaudrons sans point de demorer .  
Et cil li respondirent   Si com uos commandez .  
Lors uestent les haubers  s   ont les hiaumes fermez  
Et ceignent les espées as senestres costez  
Et montent es cheuaus corans et abrieuez  
Et portent à lor cous les fors escus bandez  
Les espiels ont saisis  dont li fer sont quarez  
Et issent de la porte  les frains abandonez . 
Bien furent . Xum . quant furent assamblé . 
Les gonfanons de soie lessent au uent aler  
Qui ains ains  qui miels miels pensent d   esporoner . 
Quant l   enfes Guis les uoit  s   a Ihesu reclamé  
 Glorieus sire pere  qui me féistes né  
 Garissiez hui mon cors que n   i soie afolé  
 Et sauués ces enfans que i   ai ci amenez  
 C   ancor puissons uéoir Karlemaine au uis cler 
 Et li façon secours à Luiserne sor mer   
A icele parole commença à plorer . 
Turpins estoit euesque de nouel adobez  
Où qu   il uoit les enfans  ses a araisonez . 
 Enfans  dist l   archeuesques  à moi en entandez  
 Alez trestuit à terre  benéiçon prenez .  
Et il si firent sempres  quant il l   ot commandé  
Les chiés contre Oriant  les genous aclinez . 
 Seignor  dist l   archeuesques  . I . petit m   entandez  
 Dès le premerain ior que fustes oncques nez 
 De ci à icestui où uos estes antrez 
 Des pechiés dont uos estes mesfès ne meserrez  
 Certes  i   en remain pleges ici et deuant Dé 
 Que au ior dou ioïse uos randrai tous aubez . 
 Cheuauchiez par uertu  mar uos esmaierez . 
 Penitance uos doins tele com uos orrez  
 De ruistes cous ferir sor paien desfaez .  
Et cil li respondirent   Si com uos commandez .  
QUANT Turpins ot sa gent seignie et benéie  
Et il les out assous de Dieu le fil Marie  
 Seignor  dist l   archeuesques  ne uos esmaiés mie  
 Or i ferés grans cous sor la gent paienie .  
Et cil li respondirent   Diex nos soit en aïe .  
Trestuit se commanderent à Dieu le fil Marie . 
Atant es Escorfaut  le seignor de Nubie  
La lance porte droite  où l   enseigne balie . 
Où uoit son latinier  fierement li escrie  
 Diua  li quels est rois de France la garnie  
 Certes  ie nel ui onques  si ne le connois mie .  
Boydans li respont   Iel uos mostrerai  sire  
 ués le là tot armé à cele targe bise  
 A cele grant crois d   or où li ors reflambie . 
 Il a l   espée ceinte  où durement se fie  
 Mult resamble bien prince qui ait grant seignorie . 
 Par Mahom  c   est li rois de France la garnie .  
Et Escorfaut respont   Mult est corte sa uie . 
 Or ne leroie mie por tot l   or de Pauie 
 C   à cest espiel trenchant orendroit ne l   ocie .  
Quant li enfes l   entent  li cuers li atandrie  
Damedieu reclama  où durement se fie  
 Glorious sires peres  qui tot as en baillie  
 Garissiez hui mon cors de tote uilonie  
 Et sauués ces enfans qu   il n   i perdent la uie  
 C   ancor puissent uéoir Karlon de Saint Denise 
 Et li fachent secors à Luiserne la riche .  
Atant es Escorfaut  qui son cheual aigrie  
Et l   enfes Guis let courre le destrier d   Orcanie  
Merueilleus cous se donent  qu   il ne s   espargnent mie . 
Li paiens fiert Guion sor la targe florie  
Mès la broigne fu fors  qu   il ne l   a desartie . 
La lance qui fu droite li est es poins croissie  
Et l   enfes se tint bien  qui an Ihesu se fie . 
Le paien a feru sor la targe florie  
Ne li fus ne la targe ne li uaut une alie  
Parmi le gros du cuer le roit espiel li guie  
Outre li fait passer  ne s   i areste mie . 
A l   abaissier des lanches an chaïrent . III . mile . 
MULT fu fors la bataille à l   estour commencier  
Bien i fierent ensamble li Guion cheualier . 
Là oïssiez grant bruit à l   estour commencier  
Car d   Espaigne an i firent . IIIIm . trebuchier . 
Quant les lances sont fraites  traient les brans d   acier . 
Là uéissiés le ior tel estour commencier  
Tant bras et tante espaulle et itant hanepier  
L   un mort desore l   autre uerser et trebuchier  
Et foïr par ces chans tant auferrant destrier  
Lor regnes traïnant qui erent estraier . 
Là uéissiez le ior tante teste tranchier  
Qui as paien torna à mult grant encombrier . 
Qui le ior fust el champ et uousist bon coursier  
Ia ne l   en estéust à son uoisin plaidier  
Ne ostage liurer por son cheual paier . 
Atant es Cornicas  qui Diex doinst ancombrier . 
Bien fu armés li glous à guise d   ome fier  
Hauberc ot et bon hiaume et espée d   acier  
Et tenoit en son poing . I . roit trenchant espier . 
Quant il uoit son linage si uilment depecier  
Et dit en son corage  s   il ne le puet uengier  
 Ie ne me prise mie la monte d   un denier .  
Quant l   enfes Guis le uoit  ne le uout espargnier . 
Qui uéist au baron son espiel paumoier  
Par desus les enarmes et sous l   escu plongier  
Bien li péust menbrer de noble cheualier . 
Et Cornicas se paine de sa honte uangier  
Ihesu Crist le maudie  le uerai iusticier  
Il broche l   auferrant  et rois Guis le corsier  
Meruilleus cos se donent es escus de quartier . 
Li paiens fiert Guion  ne le uolt espargnier . 
Tant sont fort li hauberc nes porent ampirier  
Par droite uiue force conuint l   espiel brisier . 
Et l   enfes Guis le fiert  qui le corage ot fier  
Li tains ne li uermaus ne li ot puis mestier 
Que le fer ne li face ou uermeil sanc baignier  
Tant com hanste li dure le fist mort trebuchier . 
Lors escrie Borgoigne  por sa gent ralier . 
Il n   auoit dame en char  tant féist à proisier  
Ne tenist en sa main son liure ou son sautier  
Et prie Damedieu  le uerai iusticier  
Qu   il lor enfans garisse de mort et d   ancombrier . 
MULT fu fors la bataille et mult fist à douter  
Sarasin s   esmaierent  ne porent plus durer . 
 Si m   aït Diex  dist Guis  ia les uerrés torner . 
 Ie uos pri  por celui qui se laissa pener  
 Quant uos uerrois paiens sempres les dos torner  
 Qu   il s   en uodront foïr très dedans la cité  
 Por amor Dieu de gloire  de si près les suiez 
 Que uos isnelement ensamble o aus entrez  
 Que iamais autrement n   ert prise la citez . 
 Karles i sist . III . ans  li fors rois keronez  
 Ains n   i mesfist dedens . I . denier monéé .  
Et cil li respondirent   Diex en set nos pensez .  
 Sire  ce dist Bertrans  por Dieu  adès ferez  
 Ociez tout à fais quanque uous encontrez .  
A icele parole  es l   Escot Gilemer  
Et Berart l   Ardenois et Turpin l   ordené  
Sauari de Tolouse et Estout l   alosé  
Auberi le Borgoing et Iofroi le sené  
Et chascun en son poing le bon branc aceré . 
Iluec les uéissiez si très bien esprouer . 
Et l   enfes Guis si est hautement escriez  
 Baron  or du bien faire et du ferir pansez .  
Et li François si firent  si ont paiens hurtez . 
Et cil s   an sont foï  si ont les chans lessiez  
Et li enfant les chacent as bons brans acerez  
Iusc   à la mestre porte ne sont asséurez . 
Li Sarasin ne sorent en nul sens i garder 
Que plus de . Xu . mile n   an soit o aus entrez . 
Cil qui là sus monterent furent à sauueté  
Et cil qui hors remestrent furent mal ostelé . 
Et li enfant les ont le ior tout decoupés  
Et  quant les ont ocis  en mer les ont gitez . 
Et l   enfes Guis fait panre et maisons et ostés  
Puis a fait par la uile . I . riche ban crier  
Qu   il facent la uitaille tot ensamble aporter 
Et garde que n   en ostent . I . denier monéé  
Et qui la repondra s   aura le chief copé . 
Et li enfant l   ont fait  quant il l   ot commandé . 
En mult petit de terme en ont tant assamblé  
Li rois uit la uitaille  s   a tendrement ploré . 
Diex de mult riche cuer se prist à porpanser  
Bertrant an apela et Berart   Çà uenés .  
Estout le fil Oedon  Turpin et Gilemer  
Sauari de Toulouse  Auberi le menbré  
Et Iofroi l   angeuin et Hue le sené  
Et les enfans de France dont il i ot planté  
Mais sor trestous les autres a Bertrant apelé . 
 Amis  ce dist li enfes  à moi en entandez  
 Prenez . Xm . murs amblans et seiornez  
 Et autretant chameus et de bugles assez  
 Et si soiés . Xm . de cheualiers armez . 
 Droitement à Luiserne là les me conduirés  
 A Karlon l   emperere les me presenterez  
 De par le roi de France le me saluerés  
 Et si uos pri  biaus sire  que bel à lui parlez . 
 Nel tenés pas por uil por ce s   a pouertez  
 Mais à uostre pooir le sien cors honorez . 
- Sire  ce dist Bertrant  à moi en entandez  
 Por amor Dieu de gloire  qui en crois fu penez  
 Nos uerromes les peres qui nos ont engendrés  
 Que onques ne uéismes an trestous nos aez  
 Parlerons nous à aus  se uos le commandez  
- Par saint Denis  dist Guis  qui mes chiés est donez  
 Ne par cele corone dont m   aués queroné  
 C   à Paris me méistes el chief outre mon gré  
 Ne par la foi que doi au cors méisme Dé  
 Il n   i a nul de uous de si haut parenté  
 S   il se fait à son pere connoistre n   auiser 
 Et il repaire à moi  qu   il n   ait le chief copé  
 Quar g i uodrai estre à grant ioie menez  
 Et si uoil orendroit que uos le m   afiez .  
Quant li enfant l   entendent  es les uos esfréez  
Lors remaudient l   eure qu   il l   orent queroné . 
AU matin par son l   aube  quant il dut esclairier  
Lors fu li enfes Guis mult bien aparillié  
Et ua uéoir la tour amont sor le grauier . 
Entor lui fait uenir les iones cheualiers . 
 Seignor  ce dist li enfes  or uos apareilliez kar uos agenuillez . 
 Et prions Damedieu  qui en crois fu dreciez  
 Que il nos laist conquerre ce grant palais plenier  
 Qu   encor puissons uéoir Karlemaine au uis fier .  
Et cil li respondirent   Biau sire  uolantier .  
Les chiés contre oriant sont à genous couchiez . 
 Hé Diex  ce dist li enfes  qui en crois fu dreciez  
 Si m   aïdes tu  Sire  com tu hons et Dieus ies  
 C   ancor puissons Karlon dedens Luiserne aider . 
Or oez des uertus com Diex ot Guion chier  
Ainçois c   on fust alé le trait à . I . archer  
Fendi la tour de marbre par mi  an . II . moitiés  
Ains là sus ne remest Sarasin ne paien 
Qui là ne fust ocis de piere ou de mortier . 
Et l   enfes Guis fait panre et mesons et soliers  
Si en a fait giter et argent et ormier  
Les trés  les pauillons et les cendaus ploiés . 
Bertrans  li fils Naimon  ne s   est pas atargiés  
Estous  li fils Odon  Berart de Mondisdier  
Ainçois furent montez . Xum . cheualiers . 
Chascuns fu bien montez sor son corant destrier  
Et si ont fait trousser les murs et les somiers . 
Bertrans  Estout  Berart  an furent mesagier  
De Carsaude s   an issent sans plus de delaier . 
Cil Sires les conduie qui tot puet iusticier  
Car  ainçois que il uoient lor seignor droiturier  
Aura chascuns poor de la teste à tranchier . 
Or s   en uunt li messages ki Deus pust honorer  
E menent la uiande à Karlon à uis fer . 
Cil gardent les passages  les destreis et les guez . 
OR s   an uont li enfant qui oirrent lor chemin  
Cil Sires les conduie qui de l   eue fist uin  
Le ior qu   il sist as noces de saint Arcedeclin  
. I . matin se leua Karles li fils Pepin . 
Par ire s   est li rois deuant son tref assis  
Et uit amfler ses iambes et ses piés et son uis  
Ses piés a regardez  dont li cuirs est noircis . 
Ogier en apela et Naimon le flori  
Et Richart le Normant et Sanson et Tierri  
Et Iofroi le uaillant et Gautier de Berri  
Et Yuon et Yuoire et Haton et Gondri . 
 Baron  dist l   empereres  entendez enuers mi  
 Si m   aït Diex de gloire  qui onques ne manti  
 Ne puis panre Luiserne  si ai grant piece sis  
 Et n   auons pas uitaille à . II . iors acomplis . 
 Por ce m   estouera cest grans siege guerpir  
 Certes  ie le ferai coreciés et maris .  
Lors a ploré li rois  ne se pot atenir . 
Quant si home le uoient  grant pitié lor an prist . 
 E non Dieu  ampereres  dist Naimes li floris  
 Ne poés pas uos bons faire ne acomplir  
 Quant li termes uanra que Ihesu i a mis  
 Nos panromes la terre sans nes . I . contredit . 
- Naimes  dist l   empereres  Diex uous puist benéir  
 Et nous enuoit secours par le sien saint plaisir   
Mais por noiant s   esmaient  ains que soit auespri 
Aura il de uitaille trestot à son plaisir  
Dont porra bien son ost grant piece raemplir . 
Et li enfant cheuaucent belement par loisir  
Iusqu   à l   ost Karlemaine font les cheuaus uenir . 
OR cheuaucent li mes roi Guion le guerrier  
Et mainent la uitaille dont François ont mestier . 
Bertrant la font mener deuant  le timonier  
Estout le fil Odon  Berart de Mondidier . 
. I . ior sist Karlemaines deuant son tref plenier  
Et plora tendrement et esgarda Ogier  
Et Tierri à la barbe  et Yuon et Renier  
Mais il n   i choisi mie Rollant ne Oliuier  
Ains erent es montaignes garder et espier . 
 Baron  dist l   emperere  ie sui mult corociés 
 Que io ai tous enflés les iambes et les piés . 
 Anuit soniai . I . songe  ie nel uous quier noier  
 Que il m   estoit auis  foi que doi saint Richier  
 Que estïons en France  à Paris  el uergier . 
 Une si bele gent an issi sans targier  
 Com se ce fuissent angre qui doiuent flamboier . 
 Trestuit communement me chaoient as piés  
 Et uos  par grant amor  les en releuiés  
 Et puis reui la nue uers le ciel repairier . 
 Après  si ui sor uos plouoir et gresillier  
 Et à mult grans tropiaus la blanche noif negier . 
 Desor uos en ot plus  à celer nel uous quier  
 S   an féissiés grant part as barons cheualiers . 
 Naimes  dist l   emperere  se Dieu plaist  ce ert biens .  
Après ce mot regarde les plains de Montiblier  
uoit uenir les enfans qui estoient chargié  
Les gonfanons de soie contre uent baloier  
Et choisi la poudriere que mainent li somier . 
Lors quida l   empereres que il fust engigniés  
Car il quida que fuissent Sarasins renoiés . 
Où que il uoit ses homes ses prent à araisnier  
 Baron  dist l   emperere  or de l   apareillier  
 Que ancui nos auront li fort escu mestier . 
 Ie uoi là une eschiele qui Diex doinst encombrier . 
CHARLES a les enfans uéus et esgardez  
uit les escus à or et les hiaumes gemés  
Les gonfanons de soie au uent desuolepés  
Et choisi la poudriere des grans destriers ferrés . 
Lors quida l   emperere que il fust malmenés  
Si quida que ce fuissent Sarasins et Esclers . 
Là où il uit ses homes ses prent à apeler  
 Baron  dist l   emperere  or tost de l   atorner  
 Ceste eschiele premiere nos conuient trespasser . 
- Sire  ce dist Ogier  mult grant tort en aués  
 Certes  i   ai si les piés et les . II . poins enflés 
 Que ie ne les porroie en mes estriers bouter  
 N   a . XXX . de mes cous . I . Sarasin tuer . 
- Baron  dist l   emperere  quant morir me uerrés  
 La honte sera uostre  reprouier i aurés  
 Que iamès en uos uies meillor seignor n   aurés .  
Et dist à l   autre mot   Hé Diex  uous me haés . 
 Ia soloie ie panre et chastiaus et cités  
 Ne me pooit tenir chastel ne fermetés  
 Ne grant sale perrine  ne mur  tant fust leués  
 Ne puis mais noient faire  tous an sui asotés . 
 Quant uous uient à plaisir  Diex  la mort me donés .  
Lors plora l   emperere  ne se pot contrester . 
Quant le uoient si home  si lor en a pesé . 
 Seignor  ce dist Ogiers  or tost de l   adouber  
 Qui ce fait que il puet on ne le doit blasmer . 
 Nos irons au besoing  quels soit dou retorner . 
 Ia Damedieu ne place  qui le mont doit sauuer  
 Qu   en puisse retorner ne tout li . XII . per  
 Ains soions tuit as armes ocis et decopés .  
Lors ont les esperons sor les nus piés fremés  
Que il n   i auoit chauce ne housiau ne soller  
( Tous porris les auoit li uens et li orés ) 
Et si uestent haubers  lacent hiaumes gemez  
Et ceignent les espées as senestre costés  
Et montent es cheuaux corans et abrieués  
Ne meniuent de fain  d   auoine ne de blés  
For que herbe de chans  d   araines et de prés . 
Et pendent à lor cous les fors escus bouclés  
Pristrent les roides lances as gonfanons fermés  
Bien furent . Xum . quant il furent armé  
De . IIII . pars se sont parti et deseuré . 
Et li rois les commande au cors méismes Dé 
Qu   il les puisse conduire et maint à sauueté . 
Et li baron cheuauchent as gens cors honorés  
En . I . ual  lés . I . tertre  là les ont encontrés  
Ce furent li enfant qu   il orent engendrés . 
N   i auoit fors des cous de maintenant doner . 
Quant uirent les escus croissus et painturés  
Lors set bien li dus Naimes que de France sont nés  
S   il ot en son cuer ioie  ne l   estuet demander . 
Lors broche le cheual  cele part est alés . 
Trestout le premerain que il a encontré  
Ce fu son fil Bertrant  que il ot engendré . 
Onques mais ne le uit an trestot son aé . 
Et quant Naimes le uit  si l   a plus enamé 
Que autant n   ama home en la crestienté . 
Il le prist par le hiaume  contremont l   a tiré  
Gentement le salue  ne l   a pas ranposné  
 Cil Damedieu de gloire qui maint en trinité 
 Saut et gart ces enfans par la soe bonté  
 Enfant  d   ont estes uos  De quel terre estes nés  
 Estes uos marchéant qui cest auoir menés  
 Se uous le uolés uendre à deniers monéés  
 Karles li empereres uos en donra assés . 
 A or et à argent sera mult bien pesés  
 Ia ne serés mais poures an trestous uos aés .  
Et Bertrans respondi  qui gentils est et ber  
 Cil sires uos garisse qui en crois fu penés  
 Ne somes marchéant  ne l   auons acheté  
 Ains somes né de France où croissent li uin cler  
 Home somes au roi qui tant fait à loer . 
 Et uos  de quel terre estes  qui ma resne tirés  
 Comment aués uos non  qui si m   araisonés  
- Par mon chief  dist Dus Naimes  ie dirai uerités  
 On m   apele Naimon  et sui des . XII . pers .  
Quant Bertrans uit son pere  s   a le cuer si serré 
Que d   une grant loée ne pot sor piés ester  
Por ce qu   il ne l   osa baisier ne acoler  
Que li enfes Guion li ot bien deuéé  
A poi qu   il ne chaï de son destrier armé . 
Après a respondu  si a haut escrié  
 Dahais ait qui en chaut  ce dist Bertrans li ber . 
 Poi uos doit uostre fame et uostre fils amer 
 Que onques ne uéistes an trestot uostre aé  
- Ha Diex  ce dist dus Naimes  ai ge fils engendré  
- Oïl  ce dist Bertrant  . I . mult biau bacheler . 
 N   a encor pas . I . an que il fu adoubés  
 N   est pas graindres de moi  bien est de mon aé . 
 Par icel saint apostre c   on quiert en Noiron pré  
 Ie li oï sor sains et pleuir et iurer 
 Que  s   il uos puet en champ uéoir et encontrer  
 Il uous fera la teste fors du bu deseurer . 
 Lessié aués sa mere en longe ueueté . 
- Si m   aït Diex  dist Naimes  or puis le sans deruer  
 Quant ie oi de ma feme et de mon fil parler  
 Que ie onques ne ui en trestot mon aé   
LI dus Oedes de Lengres ot mult cuer de baron  
Il broche le destrier qui li cort de randon  
Prist son fil par la resne  qui mult ert gentils hon  
Enuers lui le sacha  si l   a mis à raison . 
 Amis  ce dist li dus  comment aués uos non  
- Sire  ce dist li enfes  Estous m   apele on  
 Nés sui de douce France  hons sui le roi Guion  
 Qui enuoie à Karlon uitaille et garison  
 Onques nel uit mes sire  si li a fait tel don .  
Et dist Huedes de Lengres   Ie le tien à bricon  
 Quant il corone a prise deseur le roi Karlon  
 Il en pendra encore à grant destruccion .  
Quant Estous l   entendi  si fronci le guernon 
Et rooille les ieus  samblant fait de felon . 
Où que il uoit son pere  si li dit sans reson  
 Par mon chief  dans uiellars  ie uos tien à bricon  
 Quant uos issi mesdites du riche roi Guion  
 Onques meillor de lui ne chauça d   esperon . 
 Par icel saint apostre c   on quiert en pré Noiron  
 Par poi ne uos arrache la barbe et le guernon  
 Ou que ne uos porfent entresci qu   el menton .  
Et dist Oedes de Lengres   Tu as mult uerai non  
 Tu es fel et estous  Estous t   apele l   on .  
LI dus Tierri d   Ardane a brocié le destrier  
Prist son fil par la resne  Berart de Mondisdier  
Enuers lui le sacha  si li prist à huchier  
 Amis  comment as non  Garde nel me noier . 
- Sire  i   ai non Berart  l   enfes li respondié  
 Hons sui au roi Guion  qui tant fait à proisier  
 Qui enuoie à Karlon ces murs et ces somiers  
 Et tuit sont de uitaille et trossé et chargié . 
 Et uos  de quel terre estes  qui ma resne sachiés  
- I   ai non Tierri d   Ardane et sui . I . cheualiers .  
Quant Berart uit son pere  mult an fu coreciés  
Por ce qu   il ne l   osa acoler ne baisier  
Que li rois de Borgoigne li ot fet fiancier . 
Et dist à l   autre mot   Dahés ait qui en chiet  
 Fil à putain  gloton  lechiere  pautonier  
 Si uos demaine Karles comme ronci trotier  
 Qui portés par Espaigne uos fers comme somier  
 Ie uos pri par amors que ma resne laschiés .  
Quant Tierris l   entandi  n   i ot que coroucier . 
 ENFANS  ce dist dus Naimes  entendés enuers mi  
 Comment a non uos rois  Gardés n   i ait menti . 
 Certes  on le deuroit uergonder et honir  
 Quant il ueut Karlemaine son roiaume tolir  
 Si le uelt de sa terre fors metre et departir . 
- Que uos a il mesfait  Bertrans li respondi  
 Que ains an tote France n   ot ne chastel ne cit  
 Ne n   i reçut de rante uaillant . I . angeuin  
 Et si riche present si uous enuoie ici  
- Si m   aït Diex  dist Naimes  por nul mal ne le di . 
 Où fu pris cis auoirs  Gardés n   i ait manti . 
- Il fu pris à Carsaude  Bertrans li respondi . 
- Quant i uenistes uos  dist Naimes li floris  
- Cis iors est li cinquimes  por uoir le uos afi . 
 Certes nos l   asaillimes à . I . mardi matin  
 Et si fu le ior prise  ains l   eure de midi . 
 Là fu pris cis auoirs  par foi le uous afi .  
- Si m   aït Diex  dist Naimes  onques mais tel n   oï  
 Karles i sist . III . ans  li rois de Saint Denis  
 Si fist bien en . I . ior perieres . XX . ialir  
 Mais dedens n   i mesfirent uaillant . I . angeuin . 
- Que Damediex le het  Bertrans li respondi  
 Car li rois tout en France as dames lor maris . 
- ENFANS  ce dist Tierris  entandez ma raison  
 Ie uos pri  por celui qui Longis fist pardon  
 Que ne dites le roi nule riens se bien non  
 Tost uos feroit tolir les chiés sous les mentons . 
- Dahais ait  dist Berars  qui le doute . I . boton   
Tant cheuaucent ensamble que au tref le roi sont . 
Et trouerent le roi deuant son pauillon  
Sa main à sa maissele  comme uoir dolans hon . 
Premerains descendi Bertrans  li fils Naimon  
Et auoques descendent li cheualier Guion . 
Bertrans parla premiers  qui fu fils de baron  
Et salua le roi par mult fiere raison  
 Cil Damediex de gloire  qui Longis fist pardon  
 Et suscita de mort le cors saint Lasaron  
 Si herberia saint Pere el chief de pré Noiron  
 Marie Madelaine féis lo urai pardon  
 Si comme ce est uoirs et nous bien le créon  
 Rois  si uous doint il panre des paiens uengison  
 Et de ceus qui ne croient la sainte Asension  
 Et saut et benéie l   emperéor Charlon  
 De par le roi de France . I . present uos faison 
 De . Xm . mulès trossés de garison  
 Et trestous ces chameus et bugles qui i sont . 
 Se le sauez garder et mener à raison  
 . uII . ans an porrois uiure et uostre compaignon .  
Karles ot la parole  si besse le menton 
Et roeille les eus  samblant fait de felon . 
Tost et isnelement est saillis contremont  
Où que il uoit Bertrant  si l   a mis à raison  
 Diua  a il en France autre roi se moi non   
Et respondi Bertrans   Nous ne uous connoisson  
 Si tenum de nuli for sul de rei Guion  
 N   unkes en nostre tans n   i ot rei si lui non . 
 Et si uos estes Karles ki fu à Morilon  
 C   or pléust ore à Dieu qui Longis fist pardon 
 Que fuissiés en France  à Paros  sa maison  
 Et si fuissent les dames de par tout le roion  
 Et si tenist chascune en sa main . I . baston  
 Ia uous batroient tant le dos et le crepon 
 Que n   i uodriés estre por l   onor d   Aualon  
 De lor maris aués faite deseuroison . 
- Par saint Denis  dist Karles  uous dites uoir  baron  
 Dont io ai sor le cors pechié et mesproison . 
 AMIS  ce dist li rois  à moi en entandez  
 Où fu pris cil auoirs que uos me presentés  
- Il fu pris à Carsaude  dist Bertrans li senés . 
- Quant i uenistes uous  dist Karles li menbrez . 
- Sire  hui a . Xu . iours acomplis et passez . 
 Certes  nous l   asaillimes quant solaus fu leuez  
 Par Dieu  ele fu prise ains soleil esconsé . 
 Là fu pris cis auoirs que uous ici uéés  
 Ie nel di pas por ce que n   en aions assez 
 Que nos auons de France auec nous amenés . 
- Si m   aït Diex  dist Karles  onques mais n   oï tel . 
 Comment a non uo sire  Gardés ne me celés . 
- Sire  Guis l   apele on ou païs où fu nez . 
 El roiaume de France n   a plus biau bacheler  
 Ne meillor cheualier por ses armes porter  
 Il est boins cheualiers et plains de loiauté . 
- Por Dieu  dist l   emperere  de quel terre est il nez  
- Sire  ce dist Bertrans  de France le regné . 
- Amis  dist l   emperere  et de quele conté  
- Ie ne le uos diroie por canque uous aués .  
- Par Saint Denis  dist Karles  qui meschiés est donés  
 S   as mains le puis tenir  tous ert ses cors finés  
 Ie le pandrai as fourches  ia n   an ert trestornés  
 Et si sera uilment à cheuaus traïnés 
 De Rains iusc   à Orliens  yoiant tot le barné .  
Quant Bertrans l   a oï  à poi qu   il n   est desués  
S   il ne fust rois de France  mar le séust panser . 
Neporquant si respont auques de sa fierté  
 Que uous a il mesfait  dist Bertrans li senez  
 Que ains an tote France n   ot chastel ne cité  
 N   an i reçut de rante . I . denier monaé  
 Trestot le premier ior que il fu coronez  
 Que quidames en France dormir et reposer  
 Nos fist il après uos cheuauchier et errer  
 Et si riche present uos a fait aporter . 
 Bien est aparissant que mestier en aués  
 Ie uoi trestous uos homes et uelus et anflés 
 A paines puet chascuns sor ses . II . piés ester  
 Ne uos ne poés mie sor . I . cheual monter  
 Ains aués . I . baston à coi uous apoés . 
 Ie quis que cis bienfais nos ert à mal tornés . 
 Quant uos le menaciés  n   estes mie senés  
 Mais  se sages fuissiés  uous l   an séussiés gré .  
Quant l   entent l   emperere  si a le chief cliné  
Et quant il se redrece  si s   est haut escriés  
 Par saint Denis de France  uos dites uerités  
 D   ore en auant sera mon dru et mon priué  
 Benéoite soit l   eure que il fu angendré   
Atant es uos Rollant et Oliuier son per  
Qui uienent des montaignes dont il sont deualé . 
Quant uoient les somiers  grant ioie en ont mené . 
Les enfans esgarderent  que bien sont atorné . 
 Biaus niés  dist l   emperere  Rollans  auant uenez  
 Si orrois teus noueles dont uous ioians serés  
 Il ont fait roi en France d   un mult biau bachelier  
 Mais il n   a si riche home an la crestienté  
 Ne meillor cheualier  si com on m   a conté . 
 Il est bons iusticier  ia mar le mescrerés .  
Quant Rollans l   entendi  si a . I . ris gité  
 Sire  ce dist li cuens  il ont mult bien ouré . 
 S   il est si gentils hon com ie uous oi conter  
 uos li laisserés France à tous iors à garder  
 Et uos panrois Luiserne  bien uous en guerirés .  
Quant l   entandi Karlon  si a le chief crollé  
Qu   il set bien que ses niez Rollans l   a ranposné  
 Ha  glous  dist l   emperere  com tu es forsené  
 Ains ne me fu par toi . I . bons consaus donés .  
Par poi que nel feri de son gant sor le nez . 
 Sire  dist Oliuier  mult grant tort en aués  
 Il a . XXuII . ans acomplis et passés 
 Que ie ne iui en sale ne en palais paué  
 Mès par chans et par terre et par uaus et par prés  
 Et tant auons sosfert de pluies et d   orés  
 De grans fains et de sois et de chaitiuetés 
 Que nel porroit escrire nus clers tant soit letrés  
 Et or  sans achoison  si fort nos ranposnés  
 Ne mès  par cel Seignor qui an crois fu penés  
 Ia ne uerrois . uII . iors acomplis et passés 
 Que ie m   an quit en France ariere retorner . 
 Ne ui pieça ma mere  qui tant fait à loer  
 Ne Aude  ma sereur  qui le uiaire a cler . 
- Par mon chief  dist Rollans  ie ferai autretel . 
 Laissomes ce uiellart qui tous est assotez  
 A . Cm . dyables soit ses cors commandés   
Atant es Ganelon et son compain Hardré  
Tebalt et Alori  Maluaisin et Mauré . 
Cil Sires les confonde qui an crois fu penés  
Oliuier de uiane a par non apelé  Guenes ueit Oliuier  si l   a aresonez . 
 Damoisiaus debonaires  à moi en entandés  
 Bien sommes . Xum . del meillor parenté  
 Qui tuit auons sor sains et pleui et iuré 
 Que nos an douce France an deuons retorner . 
 Pris auons les chastiaus  les bours et les cités  
 Canque nous auons fait sera tout oblié . 
 Or uienent cil garçon qui de France sont né  
 Qui sont de nos auoirs manans et asasés  
 Et amainent leur roi que il ont queroné . 
 Par force nos toldroit totes nos herités  
 Mais  par ce saint apostre c   on quiert en Noiron pré  
 Se uolés otroier la moie uolanté  
 Ia seront cist mesage ocis et decoupé .  
Quant Karles l   entandi  si a le chief cliné  
Et quant il se redrece  s   apela son barné . 
L   EMPERERE de France en apela Ogier  
Et Naimon à la barbe et Tierri et Renier  
Richart de Normandie et Sanson le guerrier  
Et Yuon et Yuoire  Haton et Berangier  
Et s   an a regardé Rollant et Oliuier . 
Et s   i est Ganelon et dant Hardré ses niés  
Tiebaut et Alori  le cuiuert renoié  
 Baron  dist l   emperere  et car me consoilliez  
 Il ont fait roi en France de Guion le guerrier  
 C   à moi n   à mon pooir n   an pristrent ains congié .  
Quant Naimes l   entandi  sel prist à araisnier  
Par mautalent regarde le bon danois Ogier . 
 Baron  dist l   emperere  trop uos uoi aquoisier . 
- Sire  dist Ganelons  ie pallerai premier  
 Mult est de sens mauduit  ne uous set consoiller  
 Et de uostre demande ne uos set apaier . 
 Il ont fait roi en France d   un cuiuert pautonier  
 Qu   à uous n   à uo pooir n   an pristrent ains congié  
 Certes  c   est une chose dont uos doit anoier . 
 Or  faites la uitaille maintenant deschargier  
 Si la faites liurer as barons cheualiers  
 As princes et as dus et as contes prisiés . 
 Gardés poures n   an ait uaillant . IIII . deniers  
 Que tost seroit gastée  se uous lor otroiez  
 Puis  faites les enfans trestous nus despoiller  
 C   ancor nos pueent bien lor dras auoir mestier . 
 Puis  lor faites lier et les mains et les piés 
 Et faites à chascun une corde lacier 
 Par desous le menton  fort estraindre et lier  
 Si les faites noer as keues des somiers  
 Et si faites nostre ost meintenant deslogier  
 Et alés sor Guion  ce cuiuert pautonier  
 Et si faites ses homes ocire et detranchier  
 Et lui méismes faites as forches ancroier  
 Iamès ne uous porrois plus belement uangier .  
Quant Karles l   entendi  n   i ot que coroucier . 
Dus Naimes de Baiuiere an est saillis an piés  
Son mantel lest chaoir  qu   est à or entailliés  
Sa barbe li baloie iusc   au neu du braier  
Par desour les oreilles ot les guernons treciés  
Derier el haterel gentement atachiés  
Mult resamble bien prince qui terre ait à baillier . 
A sa uois qu   il ot clere commença à huchier  
 De Damedieu le pere  qui le mont doit iugier  
 Soit honie la char à itel conseillier  
 Et maudis soit li rois qui uos a à baillier  
 S   il selonc uo seruisse ne uos rent le loier .  
Quant Ganelon l   entent  le sens quida changier  
Nel uausist auoir dit por plain . I . ual d   ormier . 
 SIRE  dist li dus Naime  entandés ma raison  
 Ne créez la parole ne conseil Ganelon  
 uos an repantiriés  par le cors saint Simon . 
 Ne uolés pas ocire les mesages Guion  
 Que li enfant sont né de nostre region . 
 Encor uos dirai plus  empereres frans hon  
 Espoir mes fils i est ou l   Ogier le baron  
 Ou Tieri ou Renier  ou le riche Sanson  
 Ou Richart le Normant  ou le bon duc Odon . 
 Mais faites deschargier la uitaille à bandon  
 Si en faites liurer à uostre ost par raison  
 Si que poures ne riches n   an ait fors que par don . 
 Puis  prenés les enfans qui sont de grant renon  
 Ses faites enuoier en uostre region  
 Iusc   à demain à l   aube que il s   esueilleront . 
 Lors  si mandez au roi grans mercis de son don  
 Et uos uiegne secorre por Dieu et por son non  
 Et si laissiés ester le consoil del felon .  
Quant Ganes l   entendi  s   an ot grant marison . 
Il en a apelé Hardré  son compaignon  
Tibaut et Alori et ceus de Morillon  
Et le riche linage qui ait maléicon  
Bien furent . Xum . li encrimé felon . 
Il iurent Damedieu  qui soffri passion  
Que il feront encore dolant le duc Naimon  
Rollant et Oliuier  l   emperéor Charlon . 
N   en mantirent de mot  li cors Dieu mal lor dont  
Que puis les uandi Ganes au roi Marsilion  
Et traï par enuie les . XII . compaignons  
En Reinscheuaus morurent à grant confussion . 
Huimès porrois oïr une bone chançon  
Iamès par iugléor tele n   orra nus hom . 
GANELON s   an repaire . Durement fu irés  
Et iure Damedieu  qui an crois fu penés  
Qu   il les fera encore coreceus et irés . 
Et Karles s   an repaire as loges et as trés  
Puis a fait destrousser les mulès afeutrés  
La uitaille par l   ost partir et deuiser . 
Onques poures ne riches n   an fu de part ostés  
Chascuns selonc sa puissance et selonc sa bontés  
Contremont la grant ost en auoit à plantez . 
De boiure et de mangier fu chascun asasez  
Tuit benéissent l   eure que Guis fu coronez . 
 Naimes  dist l   emperere  biaus sire  çà uenez  
 uéés uos cel enfant qui Bertrans est clamez  
 Damediex me confonde  qui en crois fu penés  
 Se il n   est uostre fils  de uo fame angendrez  
 Ie nel ui onques mais  mais bien l   ai auisé . 
- Ne sai  ce dist dus Naimes  mès felon l   ai troué . 
- SIRE Tierri d   Ardane  dist Karles au uis fier  
 uéés là cel uallet qui tant fait à proisier  
 On l   apele Berart  si est de Mondisdier  
 Damediex me confonde  qui tot puet iusticier  
 Se il n   est uostre fils et de uostre moiller . 
- Ne sai  ce dist Tierris  foi que doi saint Richier  
 Il me clama iehui felon et pautonier . 
 Mais faites les huimès auoc uos herbergier .  
Et respont l   empereres   Bien fait à otroier . 
 ENFANT  dist l   empereres  à moi en entandez  
 Il uous couient huimez auec nous osteler .  
Et cil ont respondu   A uostre uolenté .  
Le duc Hue de Lengres a li rois apelé  
 Dites as Alemans que il uuident leur trés  
 Si faites ces enfans richement osteler  
 Iusc   à demain à l   aube  que il soit aiorné .  
Et cil li respondirent   Si com uos commandez .  
Tost et isnelement est ou cheual montez  
As Alemans a dit que il uuident lor trez . 
L   empereres de France i fait Bertrant mener  
Ses autres compaignons i fait o lui aler  
Et cil se sont assis belement par les trez . 
Bertrans  li fils Naimon  le prist à apeler . 
 Seignor  ce dist li enfes  à moi en entandez  
 Ie uos proi  por celui qui en crois fu penez  
 Que uos tot coiement huimès uos contenez . 
 Mangiez à mult grant ioie et à reson beuez  
 Et ne uos chaille mie du roi Guion paller  
 Ne qui est li suens peres et li siens parentés  
 Que Karles l   emperre est tant gentils et ber 
 Que bien tost nos feroit espier et garder  
 Sauoir s   il nos orroit du roi Guion paller  
 Ne qui est li siens peres et li siens parantez . 
 Et ie ne le uodroie por . I . mui d   or comblé  
 Que iamais à Guion n   oseriens retorner .  
Et li enfant respondent   Si com uos commandés  
 Et nos nos contendrons comme uos miels uodrez .  
L   EMPERERE de France fist forment à proisier  
Odon en apela et Naimon et Ogier  
Et Tierri l   Ardenois  et Richart et Renier  
Et les barons de France  qui mult font à proisier  
 Seignor  dist l   emperere  montez sans detrier  
 S   irons à ces enfans parler et acointier .  
Et cil ont respondu   Bien fait à otroier .  
Lors monta meintenant Rollans et Oliuier  
Et tuit li autre après  sans plus de l   atargier  
Iusc   às trés as enfant ne uolrent detrier . 
Premerains les choisi Berart de Mondisdier  
Où que il uoit Bertrant  sel prist à araisnier  
 Damoisiaus debonaire  ués ci Karle au uis fier  
 Et si est uostre peres trestout ou premier chief . 
- Ausi i est li uostres  Bertrans li respondié . 
 Seignor  ce dist Bertrans  uostre reson bessiez  
 Que ne uos oie Karles  l   empereres proisiez .  
Estes uos l   emperere qui descendi à pié . 
Encontre lui se dresce Bertrans li mesagiers  
Auberis li Borgoins et Hues l   enuoisiez  
Estous  li fils Odon  Berart de Mondisdier . 
L   emperere de France les en a araisniez  
 Enfant  ce dist li rois  de Dieu soiez seigniez 
 Et de la sainte crois où il fut traueilliez  
 Ie suis à uos uenus parler par amistiez .  
Et li enfant respondent   Diex an soit graciez .  
Karles li empereres ioste Berart s   asiet  
Et Turpins l   archeuesques est assis dalés lié . 
Karles en apela Bertrant le mesagier . 
 Amis  dist l   ampereres  faites pais  si m   oiez  
 Quels hom est uostre sires  Gardés nel me noiez . 
- Par mon chief  fait il  sire  mult est bien enseigniez . 
- Si m   aït Diex  dist Karles  il fait mult à proisier  
 Mès fors que d   une chose me puis mult meruiller  
 Quant il corone a mise  sans mon loz  sor son chief . 
- Que uos a il mesfait  dist Torpin au uis fier . Bertran li respondi . 
 Ains n   ot an tote France ne chastel ne plessié  
 Ne n   i reçut de rante uaillant . I . sol denier .  
Et Berart respondi   Il dit uoir par mon chief . 
- Et les dames que font  dist Karles li proisiés . 
- Sire  ce dist Berars  à celer nel uous quier  
 En chars et en charetes les fesons charier  
 Si i uient uostre suer  à celer nel uous quier  
 Et si i uient bele Aude  la soreur Oliuier .  
Quant Rollans l   entandi  s   an est plus meruilliés . 
Où que il uoit Bertrant  sel prist à araisnier  
Tost et isnelement le corut enbracier  
 Damoisiaus debonaires  par la uertu du ciel  
 S   or éusse auoc moi palefroi ne destrier  
 Ou bon faucon mué ou ramage espreuier  
 Certes gel uos donasse de gré et uolentier . 
- Sire  ce dist Bertrans  à celer nel uos quier  
 Quant uos serés en France uenus et repairiés  
 Et aurés recéu uos rantes et uos fiés  
 S   adont faites por moi  bien uos doi mercier . 
- Si m   aït Diex  dist Karles  bien estes enseigniez .  
A icele parole en est leuez an piés . 
 Enfant  fait l   empereres il  ie uos demant congié  
 A ce Dieu uos commant  qui en crois fu dreciés .  
Au departir qu   il firent plorerent de pitié  
Et si plorent andui Rollant et Oliuier . 
L   emperere de France an retorna arier  
Deuant lui regarda  si choisi . I . paumier  
Qui ot espié et paume et chapel en son chief . 
L   emperere de France le prist à araisnier  
 Car me prestés uos dras  qui ne sont pas antier  
 Et si uestez les miens  qui sont riche et mult chier . 
- uolentiers  à non Dieu   ce li dist li paumiers . 
Entre lui et le roi sont andui despoillié . 
Karles uesti la guige here  mist le chapel el chief  
Les housiaus a liez desi au col du pié  
L   escherpe cordowane a à son col lacié  
Il a pris le bordon grant et gros et antier . 
Karles se regarda  si uit blanchir ses piés  
En sa main tint li rois . I . queniuet d   acier  
En plus de . XXX . leus en fait le sanc glacier  
Après les a boutés en . I . tas de fumier  
Mult par furent hideus quant les en a sachiez . 
Il en a apelé le bon Danois Ogier . 
 Amis  ce dist li rois  mult me puis meruiller  
 Il ont fait roi en France de Guion le guerrier  
 A moi n   à mon pooir ne pristrent onc congié  
 Certes  c   est une chose dont me puet anuier . 
 Par icel saint apostre que quierent penancier  
 Ne uoil que l   an me tiegne à coart n   à lanier  
 Que ie encor ne puisse monter sor mon destrier 
 Et porter mon escu  ferir dou branc d   acier . 
 Ie m   an irai léans la cité espier  
 Sauoir où li mur sont plus legier à percier . 
 Ia Damedieu ne place qu   en puisse repairier 
 S   aie éu paor de la teste tranchier  
 Qui la nouele an uoist à Guion le guerrier  
 Qu   il me crieme et redoute de la teste tranchier . 
- Sire  ce dist Ogiers  bien fait à otroier . 
 Ihesu de sainte gloire uos en doinst repairier . 
- OGIER  dist l   amperere  à moi en entandez  
 Ie m   an irai léans espier la cité  
 Quant uos sarois por uoir que g   i serai antré  
 Ogier  prenés mes armes et mon escu portez  
 Tost et isnelement sor mon cheual montez  
 Que bien le reconnoissent Sarasin et Escler . 
 Assailliez à la porte et Naimes li barbez  
 S   aiez en uo compaigne . IIIm . ferarmez .  
Et cil li respondirent   Si com uous commandez .  
A icele parole  s   an est Karles tornez  
De ci que à Luiserne ne s   est asséurés  
A la porte bauuere qui siet desus la mer  
uenus est au guichet où il deuoit passer . 
Or escoutez dou roi com s   est desfigurez  
Le col uers les espaulles commença à trembler  
Et ot la bouche torte contremont uers le nez . 
uenus est au guichet  ainc ne li fu uéez . 
Or escoutés dou roi com s   est desfigurez  
Il traïne sa hanche comme s   il fust quassez  
Contremont uers la tor commença à errer . 
. I . uens ataint le roi qui l   a desfiguré  
Qui li a le chapel de la teste gité  
Lors li parut la face et la bouche et le nez . 
ES . IIIc . cheualiers feruestus et armez  
Qui gardoient la porte de la riche cité . 
Boydans de la porte a premerains parlé  
Ce fu . I . latiniers qui en France ot esté  
Bien connut Karlemaine  le fort roi coroné . 
 Seignor  dist Boydans il  entandez mon pensé  
 uéistes onques mais Karlon au poil mellé  
 ués le là où il uient espier la cité . 
 Il ua à Aquilant nostre seignor parler  
 Ia le suirons après sans plus de demorer  
 Si li todrons la teste  sans plus de l   arester  
 Einsi nos porrons bien dou siege deliurer .  
Quant Karlemaines ot cele gent si parler  
Ne fu pas de merueille s   il an fu esfraez  
Damedieu le uoir pere an prist à apeler  
 Glorieus sire pere  par la uostre bonté  
 Ensi comme Longis uous feri ou costé  
 Ensi comme c   est uoirs  si me puissiez sauuer  
 Qu   encor puisse uéoir Guion le bacheler  
 Et le secors de France que tant puis desirer .  
Contremont uers le ciel an prist à regarder  
uit entr ourir  le ciel iusc   à la maïsté  
Et une crois saintisme qui gete grant clarté  
De toutes pars le tienent . IIII . angres anpené . 
Paor ot l   emperere  si s   est ius acliné . 
Saint Gabriel li angres s   est à lui deualé  
Il li dit en l   oreille coiement  à celé  
 Empereres de France  enuers moi entendez  
 N   aies mie paor  tu es à sauueté  
 Que cil te conduira qui t   a ci amené .  
L   empereres l   entent  si est resuigoré  
uers le ciel anclina  errant s   an est tornez . 
Iusc   au maistre palais ne s   est asséurez  
Et troua Aquilant desous . I . pin ramé  
Entor lui . XXX . rois richement coroné  
Por doute de Karlon l   ont léans anserré . 
Atant es le uiellart o le guernon mellé . 
Sour le bordon de fraisne s   est li rois acostez  
Et salue Aquilant com ia oïr porrés  
En langage greiois  que tous les latins set  
 Mahomet uos saut  sire  uos et uostre barné   
Aquilant le regarde  si li a demandé 
D   ont il uient et où ua  de quel terre il est né . 
 Sire  dist l   emperere  ie dirai uerité  
 Ie sui nez de Palerne  l   amirable cité  
 Et si reuien de Meque où ie ai conuerssé . 
 Ie i portai m   offrande le premier ior d   esté  
 Mès Karlemiaine a si les chemins ancombrez 
 Paumier ne mesagier n   i ose trespasser 
 Qu   il ne perde la teste ains qu   il soit outre alez  
 Et c   est mult grant merueille quant i   en sui eschapé . 
 L   autrier fui à uo pere  le fort roi Macabré  
 Il uos mande par moi salus et amistés  
 Et uos prie et commande  ia mar li celerez  
 Gardés bien ceste uile et uostre honor prenez . 
 Ainçois que la quinzaine et li mois soit passez  
 uos enuoiera il . Cm . Turs armez  
 Dont serois uers le duc garantis et tansez  
 Par force ert li rois de son siege getez . 
 Mahomet uos destruie où uos créance auez  
 Se uos le poez prendre  se uos ne le pandez . 
- Paumiers  dist Aquilans  teus noueles portez 
 Dont uos serois anqui manans et asasez .  
Li Sarasin qui uirent le roi de France antrer 
Le siuirent après sans plus de demorer . 
Ains que Boïdans l   ait de riens araisoné  
Le saisi par la barbe dont li peus peust est mellez  
Enuers lui le sacha  roidement l   a tiré  
Puis li a dit   Dans uiels  anuers moi entendez  
 Que ie uos ai mult bien quenu et auisé  
 De tout autre martin uos conuenra parler .  
Quant l   entent l   emperere  si refu esfraés . 
De mult très riche engin se prist à porpanser  
S   il li laisse plus mot de la bouche parler  
Il li en puet mult bien à grant meschiés torner . 
Il haucha le poing destre qu   il ot gros et quarré  
Parmi le chaaignon li a tel coup doné 
Qu   il li froisse et esmie le maistre os moelé  
Les . II . eus de la teste li a fait ius uoler  
Très deuant Aquilant l   a ius mort crauenté . 
Et Aquilant s   escrie   Ce paumier me prenés  
 Orandroit ert pandus sans point de demorer . 
- Par Mahomet  mon Dieu  fait li rois Salatrés  
 Plus uos a il mesfait que li paumiers assés . 
 uos dites grant merueille et si antreprenez  
 Qu   il le prist par la barbe  sans point d   aresoner . 
 S   il li éust mesfait  bien li fust amandé  
 uos l   en féissiés droit uolantiers et de gré . 
 La ueniance en a prise  et sans lui desfier  
 S   il l   en est meschéu  n   en fait mie à blasmer . 
 Se li paumiers a droit  si l   en laissiez aler .  
Aquilant li respont   uos dites uerité  
 Il n   aura mès hui garde de mort ne d   afoler .  
Atant es . I . garçon corant et abrieué . 
Où qu   il uoit Aquilant  si li a escrié  
 Aquilant  gentils rois  trop poez demorer  
 Ia perdrois ceste uile  se uous ne uous gardez . 
 Karles assaut as portes  li fors rois coronez  
 Il a le pont brisié et empli le fossé .  
Quant Aquilant l   entent  si s   est haut escrié  
 Or as armes  baron  gardez n   i demorez .  
Et il si firent sempres  quant il l   ot commandé . 
Il méismes ses cors est maintenant montez s   est maintenant armez  
Où qu   il uoit le paumier si est haut escriez  
 Paumier  dist Aquilant  frere  ci m   atandez  
 Ie reuendrai à uous quant l   assaus ert remés  
 Tant uos donrai dou mien que bon gré m   en saurez . 
- Sire  dist l   emperere  si com uos commandez .  
Puis dist entre ses dens   Atandus n   i serez .  
Aquilant de Luiserne est à l   assaut alez . 
Karles li ampereres est an estant leués  
Parmi les orbes rues commença à aler 
Et regarda la uile et de lonc et de lé  
Et uoit les murs si fors et si bien séélé 
Qu   il ne doutent assaut d   ome de mere né . 
Lors s   en uait à la porte  qui fu d   antiquité . 
Li Sarasin des murs commencent à crier  
 Paumiers  se tu t   an uas  il t   auront ia tué .  
Et Karles ne dit mot  ains a tout escouté . 
uenus est au guichet  ains ne li fu uaez  
Et  quant il an fu hors  s   est an fuies tornez  
Ne s   i tenist à lui . I . destrier seiornés . 
uenus est à l   assaut  si l   a fait arester . 
CHARLES a fait l   assaut remanoir et laissier  
Que bien sent que sa force ne li uaut . I . denier . 
Dedens son tref demaine en apela Ogier  
Et Sanson de Borgoigne et Naimon le Baiuier  
 Baron  laissiez l   assaut  que ne uous a mestier  
 Autre chose i couient c   assaillir ne lancier .  
Icele nuit se couchent deci à l   esclairier . 
Lors se leua li rois  il et si cheualier . 
Deuant lui fait uenir Bertrant le timonier  
Bele et cortoisement le prent à araisnier  
 Amis  ce dist li rois  uolez uos repairier  
- Sire  ce dist Bertrans  nos n   auons que tardier . 
- Saluez moi  dist Karles  uostre roi le guerrier  
 Si li dites por Dieu que il me uiegne aidier  
 Si m   aït Diex de gloire  que g   en ai grant mestier  
 Et s   il n   a preu de terre  ie li croistrai son fié . 
- Sire  ce dist Bertrans  com uos plera si ert .  
Li enfant s   en repairent le ior  après mangier  
Et Karles les conuoie  il et si cheualier . 
Au departir les a l   empereres baisiez  
Et d   ambes . II . les eus a ploré de son chief . 
 Si m   aït Diex  dist Naimes  bien poons anragier  
 Que nos uéons ici les fils de nos moilliers  
 Si ne nos daignent mie acoler ne baisier .  
Et Karles s   en torna  il et si cheualier  
Et li enfant cheuauchent baut  oiant et lié . 
Desi à l   ost Guion ne uoldrent atargier . 
Et l   enfes Guis se lieue quant il dut esclairier . 
Deuant lui regarda s   a uéu le paumier  
Qui li ot dit noueles de Karlon au uis fier . 
 Paumiers  dist l   enfes Guis  à merueilles t   ai chier . 
 Quel uile est Montorgueil  car le me di  paumier  
 Di moi uraies noueles  garde nel me noier .  
Et li paumiers respont   Iel dirai uolentiers . 
- PAUMIERS  dist l   enfes Guis  or me di uerité  
 Par la foi que tu dois sainte crestienté  
 Se uous sauez chastel  recet ne fermeté 
 Où li rois Karles fust  où ne péust antrer . 
- Sire  dist li paumiers  de noient en parlez . 
 Encor en sai tieus . III . qui mult font à douter . 
 L   une est Montorgueil  qui siet desur la mer  
 Si la tient Huidelon  qui mult est desfaez  
 Et cil a . II . biaus fils de sa fame angendrez  
 Ie quit en toute Espaigne n   a plus biaus bacheliers  
 Et Huidelon est mult fel et mult desmesurez . 
 La cité est si noble com ia oïr porrez  
 . III . eues i acourent deuant par les chanez  
 L   une a non Rupane  l   autre Marne des guez  
 Si i cort anuiron qui cort à Balesguez  
 Escarflaires i cort  dont li floz est leuez  
 Et  d   autre part la uile  si cort li flos de mer 
 Dedens les clos des uignes  les uignes et les blez . 
 Les eues sont si fieres con ia oïr porrez  
 De pierres d   aymant i est grans la plentés  
 Onques Diex ne fist home  s   il i estoit antrez  
 Por coi éust hauberc ne ceint le branc letré  
 Que iamès an issist an trestot son aé . 
- Paumiers  dist l   enfes Guis  m   i sauras tu mener   
CE dist li enfes Guis   Parole à moi  paumier  
 Sauras me tu mener à Montorgueil le fier  
- Oïl  par ma foi  sire  oïl mult uolentiers  
 Mais ce seroit folie se uous i aliez  
 Que ia ior de cest siecle dedens n   anterriez . 
 Karles i sist . III . ans  li fors rois droituriers  
 C   ains ne mesfist dedens uaillant . IIII . deniers . 
 N   en i fist mangonel ne periere drecier 
 Huidelons  n   en monta an cheual n   an destrier  
 Onques il ne si fil n   en uout armes baillier  
 N   onques ne s   an deigna leuer de son mangier . 
 Quant ce uit Karlemaines ne la porroit baillier  
 S   ala à Montesclair  dolens et coreciés  
 . uIII . mois i sist li rois qui France a à baillier . 
 Au nueue s   an parti  dolans et coreciez  
 S   ala à Augorie  que rois Escorfaus tient . 
 Onques n   i laissa prince ne per ne cheualier  
 Ains ala à Luiserne  où il encore siet  
 . uII . ans i a ia sis  mult li doit anoier . 
- Or  me manras  dist Guis  à Montorgueil le fier . 
 Tant te donrai auoir com en uodras baillier  
 Que  par cele corone que me mistrent el chief  
 Ia n   irai à Karlon  le fort roi droiturier  
 S   aurai pris Montorgueil  qui tant fist à proisier .  
L   ENFES Guis de Borgoigne se prist à regarder  
Contremont uers . I . tertre a son chief retorné  
S   a uéu les enfans qui uienent tot armé  
Quant Guis les a uéus  si est ancontre alez  
. I . et . I . les besa  s   a Bertrant regardé  
 Damoisiaus debonaires  comment aués erré  
 uéistes uos Karlon  le fort roi queroné  
- Oïl  par ma foi  sire  salus et amistez 
 Et uos mande li rois que uos le secorez  
 Por amor Dieu  biaus sire  que uos ne l   obliez  
 Et Sanses de Borgoigne dont fustes engendrez  
 Et se n   aués preu terre  il uos donra assez . 
- Si m   aït Diex  dist Guis  ainçois parlerons d   el  
 A Montorgueil irons se Diex l   a destiné .  
Et les dames des chars commencent à crier  
Ains n   oserent au roi son commant deuéer . 
L   ENFES Guis de Borgoigne en apela Bertran  
Berart de Mondisdier et Estout le uaillant  
Sauari de Tolouse  Auberi le sachant  
Et Torpin l   archeuesque et les autres enfans . 
 Baron  ce dist li rois  entendez mon samblant  
 Faites les trez destandre  gel uoil et sel commant  
 Et si faites les chars ateler maintenant  
 S   irons à Montorgueil  se Diex uient à talant  
 Et panrons Huidelon  le cuiuert mescréant . 
 S   il ne ueut Ihesu croire  le pere roi amant  
 Et bautisier sa fame et andeus ses enfans  
 Ie li ferai trencher la teste maintenant .  
Et li enfant respondent   Sire  uostre talant  
 Car nos n   osons desdire le uostre fier commant .  
Lors sonerent . I . graille  et l   ost uait detriant . 
Les chars font ateler  si s   aroutent atant  
Et les dames dedens orent les cuers dolans  
Por ce qu   eles n   aloient à Luiserne la grant . 
Et l   ost s   est arotée et deriere et deuant . 
Là oïssiés soner plus de . M . olifans  
Grelles et chalemiaus et buisines bruians  
Plorer et lermoier maint damoisel uaillant  
Mais n   osent à Guion desdire son commant . 
OR cheuauce li rois  li et sa compaignie  
Tot droit à Montorgueil  où li paumiers les guie . 
L   enfes Guis de Borgoigne pansa mult grant folie  
Huidelon quide panre à la barbe florie 
Et ses fils ambe . II . et sa grant baronie  
Mais il tienent lor terre du riche roi Marsile  
Onques à Karlemaine n   en uoldrent rendre mie . 
Et les dames des chars  chascune brait et crie  
Por ce qu   ele n   aloient à Luiserne la riche  
Por lor seignors uéoir  que merueilles desirent . 
Et li rois Guis tantost fait mander dame Gile  
Cele ert suer Karlemaine  le roi de Saint Denise  
Et fame Ganelon  qui li cors Dieu maudie  
Et ert mere Rollant à la chiere hardie . 
L   enfes ua contre lui  ne se ueut targer mie . 
Quant le uoit la duchoise  durement li escrie  
 Sire Guis de Borgoigne  por Dieu le fil Marie  
 Irons nos à Luiserne  cele cité garnie  
- Dame  ce dist li enfes  nos n   irons encor mie  
 A Montorgueil irons  se Dex me benéie .  
Quant les dames l   entendent  chascune brait et crie  
 Lasses  maléureuse  com nos somes chaitiues  
 Nos ne uerromes mès Karle de Saint Denise   
Et quant Guis l   entandi  li cuers li atanrie . 
uenus est au paumier  à Montorgueil les guie . 
OR cheuauce li rois  li paumiers le guia  
Et par nuit et par ior onques l   ost ne fina . 
Quant ce uint au quinzieme  et li os s   arota  
En . I . pré bel et gent li os se reposa . 
Tote nuit seiornerent tant que soleus leua  
Si choisi Montorgueil  qui grant clarté geta  
Les bois et les riuieres  dont merueilles i a  
uit la tor Huidelon  qui luist et flanbia . 
Sor le pomel d   or fin . I . aigle d   or i a  
Quant li paumiers le uoit  Guion en apela  
 Sire Guis  ce dist il  entandez à moi çà  
 Or faites tous uos homes estrauer par decà  
 . Xu . ans i poez estre  par Dieu qui me forma  
 Que ia . I . seul de nous le pié n   i metera .  
Ce dist Guis   C   est an Dieu qui tot le mont forma  
 Quant lui uient ert à plaisir  panre le nos lera .  
L   ENFES Guis de Borgoigne fu mult gentils et ber  
Quant il uit Montorgueil  Dieu en prist à loer . 
En une praierie fist sa gent arester  
Et cil se sont logié dedens . I . bois ramé  
Ens en . I . ual parfont  où une riuiere ert . 
Les chars ont fait estruire et mult bien ateler  
Icelui ior illec les conuint seiorner . 
L   archeuesque Turpin ot fet messe chanter  
Et li enfant alerent le seruisse escouter . 
Quant la messe fu dite  mis sont au retorner . 
L   enfes Guis de Borgoigne ua ou cheual monter  
. I . mantel sebelin fist à son col poser  
Les enfans en apele  ses prist à regarder  
Lés . I . bruellet les meine  por conseil demander . 
 Seignor  ce dist li rois  uos conuient porpanser 
 Comment ceste cité péussons conquester  
 Force n   i a mestier ne assaus por ruer . 
- Sire  ce dist Bertrans  ne uos quier à celer  
 Ia sui ge fils Naimon  qui gentils est et ber  
 Qui set les bons consaus l   emperéor doner  
 Et ie  à mon pooir  uos i uoil assener . 
 Faites . X . damoisiaus feruestir et armer  
 A loi de mesagiers les faites atorner  
 uos soiés li disiemes por les enfans guier  
 Tot droit à Montorgueil les en faites aler . 
 Se Damediex de gloire le uoloit créanter 
 Que peuissons passage ne chemin encontrer  
 Tant que peuissons estre en la bone cité  
 Huidelon irïons le mesage conter  
 Si li ferons acroire et dire par uerté 
 Que nos i anuoia Karlemaines li ber  
 Et les fiés et les terres de par lui demander  
 Et se poïens estre ou grant palais paué  
 S   à plaisir uos uenoit  si parlerions d   el . 
- Par mon chief  ce dist Guis  bon conseil me donez  
 Ia sera tout issi com auez commandé  
 Et uos serois premiers  auoc moi en uenrez . 
 Or  prenez uos paraus teus com uos les uoldrez .  
- Par mon chief  dist Bertrans  se g   i sai assener  
 Ce sera des meillors que g   i porrai trouer .  
Berart de Mondisdier a par nom apelé  
 Damoisiauz debonaires  à moi en entandez . 
- Et ie  ce dist Estous  ia ne m   i laisserez . 
- Sauari de Tolouse  auec moi en uenrez  
 Auberi le Borgoing et Hue le menbré .  
L   archeuesques Turpin s   est en haut escriez  
 Seignor baron  dist il  car m   i laissiez aler  
 uous sauez bien sans faille que bons clers sui letrez  
 Si sai bien les haus nons Damedieu reclamer  
 Si sai bien cheualier ferir et ancontrer . 
- Par mon chief  ce dist Guis  ci a bon ordené  
 Benéoite soit l   eure que il fu engendré   
A iceste parole se corurent armer . 
L   enfes Guis de Borgoigne se fist bien adouber  
Que il fu li dieziemes por les enfans guier . 
As autres cheualiers command l   ost à garder . 
La mere Guion pleure quant uint au deseurer  
A Damedieu de gloire a son cors commandé . 
Or li baron cheuauchent  que Diex puist onorer . 
OR cheuauche li rois  il et si compaignon  
Et costoient la mer très parmi le sablon . 
Cil Sires les conduie qui Longis fist pardon  
Es . uIIc . cheualiers de la geste Mahom  
Ses conduist Maucabrés des puis de Carion  
Qui gardent le chastel et l   onor anuiron . 
Quant il uit nos François  si dreça le menton  
Ses compaignons apele  ses a mis à raison . 
 Seignor  dist Maucabrez  entendez ma raison  
 Ie uoi ci cheualiers qui uienent de randon  
 Par le mien enciant qu   il uienent de Karlon . 
 G   irai à eus parler por sauoir d   ont il sont  
 Ia ne uos remuez tant que nos reuenon .  
Et cil li respondirent   uostre commant feron .  
De ci à nos François ne fist arestoison . 
Quant l   enfes Guis le uoit  si dreça le menton . 
Li  enfes Guis regarda Maucabré  
Et li paiens le uoit  si l   a haut salué 
En arcage grezois En parole greioise  que il l   ot ancliné  
 Baron  de Mahomet soiez uos honoré  
 D   ont estes  de quel terre  ne me soit pas celé . 
 Estes uos à Karlon  qui cest chemin errés  
- Oïl  ce dist li enfes  ia mar le mescrerez  
 Tot droit à Montorgueil nos enuoie li bers . 
 Il est à son neueu coreciez et irez 
 Tant que il l   a feru de son gant sor le nez . 
 Or a li rois iuré desor sa loiauté 
 Iamès n   aura Rollans plain pié de s   erité  
 Ains mande Huidelon qu   il uiegne à lui parler  
 Et li laira sa terre et s   oneur à garder  
 Et se il reueut croire sainte crestienté  
 Il li donra Espaigne  s   il la puet conquester . 
- Par mon chief  dist li Turs  teus noueles portés 
 Dont uos serois ancui menans et asasez . 
- uoire  dist l   enfes Guis  ie sui mult esfraez  
 Que nos ne sauons mie ces eues trespasser  
 La piere d   aymant fet mult à redoter  
 Que nos haubers auons uestus et andossez  
 Que nos ne poons mie à Huidelon parler  
 Ce sauons nos sans faille  se n   i poons passer . 
- Par mon chief  dist li Turs  teus noueles portés 
 Que ie uous conduirai  puis que la pes querés .  
Contremont la riuiere les a li Turs menés  
Iluec trueuent l   entrée par où doiuent passer . 
 Seignor  dist Maucabrez  entandez mon pensé  
 Ci a une chaucie qui a . X . piés de lé  
 Et si a . XII . liues de lonc à trespasser  
 Or entrés belement  gardés n   i mescheués . 
 Se uos la destornés  mult bien perdre i porrés  
 Tost uos puet à domage et à anui torner . 
- Par saint Denis  dist Guis  ne par saint Honoré  
 uos i entrerés primes  qui les eues saués  
 Se riens i perdïons  uos en seriés blasmés .  
Et li paiens respont   Si com uos commandés .  
Il broche le destrier  si est auant entrez . 
Or oiez les miracles que por Guion fist Dez  
Les eues sont retraites  si uont en lor chanés  
Onques n   i ot cheual qui moillast les costés . 
Et quant il uindrent outre  s   a Maucabré pallé  
 Seignor  dist li paiens  or pansez de l   errer . 
 Alés à Huidelon uo mesage conter  
 uos saués bien la uoie par où repairerés . 
 S   il uos uient à plaisir  ie m   en uoil retorner . 
- Amis  dist l   enfes Guis  à uostre Dieu alez  
Que il te maint  s   il puet  à sauueté .  
A icele parole s   an est li Turs tornez  
Et les gens Gui cheuauchent  les frains abandonez . 
OR cheuauche li rois  et il et sa grant compaignie  
Desi à Montorgueil ne s   aséurent mie . 
Parmi la porte entrerent en la uile 
Et uirent ces boriois qui à ces portaus sistrent  
Cheuaus uinrent et murs et destriers de Sulie  
Cendaus et siglatons de soie d   Aumarie  
Et uirent soie ouurer as beles Sarasines  
Les riches tors de marbre et les sales perines . 
 Hé Diex  dist l   enfes Guis  dame sainte Marie  
 Karles li empereres  à la barbe florie  
 C   a tant fait en Espaigne o sa grant compaignie  
 Qu   il n   a ceste cité en la soie baillie  
Droit uers le grant palais ont lor uoie acoillie  
Ia uerront Huidelon et sa grant compaignie . 
Cil Sire les conduie qui char prist en Marie  
Car il i troueront orgueil et felonie . 
OR cheuauce li rois  et il et ses barnez  
Droit uers la tor  les uers hiaumes gemez . 
Sarasins et Persans les ont mult esgardez  
Et dist li uns à l   autre   Por Mahomet  uéés  
 Icist sont de Karlon parti et deseuré  
 Li rois n   est gaires loing de cest nostre regné . 
 Hui perdra Huidelon par ceus ceste cité  
 Ia ne l   an demorra . I . denier monéé .  
Et li enfant cheuauchent  les frains abandonez . 
Iusc   à la maistre n   i ot regne tiré  
Et uirent . I . iaiant lés le guichet ester . 
Portiers ert Huidelon  mult fet à redouter  
De si fait pautonier n   orrés iamais parler . 
Il ot les sorcils grans et s   ot le poil leué large le nez  
Et si auoit les dens de la bouche getés  
Les oreilles mossues et les eus enfossés  
Et ot la iambe plate et le talon creué . 
Diex li doinst male honte qui en crois fu penez  
Et dist Guis de Borgoigne   Sire compains  uéés  
 uéistes onques mais nul plus biau baceler  
 Cis portiers Huidelon fait mult à redoter  
 Il a maint gentil home murtri et estranglé .  
Et dist li cuens Bertrans   Se gel puis encontrer  
 Ie li quit . I . tel cop de m   espée doner 
 Iamès ne li deura huis de porte garder .  
A icele parole commença à errer . 
Quant li iaians les uoit  s   est sor piez leuez . 
Qui li oïst les dens ensamble marteler  
. I . martel sor l   anglume ne féist noise tel . 
Et saisi . I . baston qui fu gros et quarrez  
En plus de . XXX . lius estoit d   acier bandez  
Et en son ce baston si pendoient les clés . 
En trestot Montorgueil n   ot si fort bacheler 
Qui portast le baston . I . arpent mesuré 
Que tuit ne l   en ploiassent li flanc et li costé  
Autresi le paumoie com fust . I . rain pelé . 
Atant es les enfans  qui l   ont haut salué  
Tel salu li ont dit dont il ne lor sot gré  
 Diex te saut  ce dist Guis  si com i   ai deuisé . 
 Est léans Huidelons  porrons à lui parler   
Quant li iaians l   entent  si a le chief crollé  
Et dist   Mar i entrastes  cher sera comperé   
Il hauche le baston qu   il tint  gros et quarré  
Qu   il en quida Bertrant parmi le chief doner  
Sor l   oreille feri le destrier pomelé  
Desous le duc Bertran a le cheual tué . 
uoit le Guis de Borgoigne  le sens quida deruer . 
Il a traite l   espée  dont li brans fu letrez  
Et broche le cheual  cele part est alés . 
Li iaians estoit lons  si n   estoit pas armés  
Et li enfes le fiert par si ruiste fierté 
Par desus les espaules li a le chief copé 
Que le bu et les iambes fait uoler ou fossé  
Et la teste a ensamble à . I . perron hurté . 
Et dist le cuens Bertrans   Çà me randés les clés  
 Que ie serai portiers por la porte garder . 
 Il le m   est eschéu  mon cheual m   a tué . 
- Seignor  ce dist Guis  enuers moi entandés  
 uos demorrés uos . u . por la porte garder  
 Et nos . u . en iron à Huidelon parler .  
Et cil ont respondu   Si com uous commandés .  
Cil Sires les conduie qui en crois fu penés  
Que  ainçois qu   il soit uespres ne solaus esconsez  
N   i uodroit li mieudre estre por l   or de . X . cités . 
EL palais en monterent tuit li . u . mesagier  
Les escus deuant eus  tienent les brans d   acier . 
L   enfes Guis de Borgoigne les prist à araisnier  
 Seignor  or escoutés  ie pallerai premier  
 Trestuit coi uous taisiés  faites pais  si m   oiés  
 Selonc ce que dirai  pansés de l   esploitier .  
Et li baron respondent   Biaus sire  uolentiers .  
Huidelons l   orguilleus est ou palais plenier . 
uestus estoit li rois d   un uermeil paile chier  
A bendes de fin or par les costes uergiés . 
. I . chapel de bonnet ot li glous en son chief  
Sa barbe li baloie iusc   au neu du brayer . 
Par desus les oreilles ot les grenons treciez  
Et le baston d   or fin el haterel lacié . 
Desus le faudestuef faldestol se sist li rois prisiés  
. I . eschamel d   argent ot li rois à ses piés . 
Et tenoit . I . baston qui fu à or uergiés  
. XLu . aniaus i pendoient mult chier  
A or et à baricles ert li baston liez . 
Quant le fiert sor la table  oiant ses cheualiers  
Trestout fait le palais fremir et gresloier . 
 Seignor  fait Huidelons  fetes pais  si m   oiés  
 Karles est en Espaigne  li fors rois droituriers  
 Tous aués nos chastiaus et nos bours essilliez  
 Et ocis nos enfans qu   erent de nos moilliers . 
 Primes  conquist Bordele au fer et à l   achier  
 Et prist Ais en Gascoigne  qui fu Forré le uiel  
 Et si prist Moniardin  il est si cheualier . 
 Estorges et Nauare nos ont fait peçoier  
 Et s   a fait une uille estorer à Pamers . 
 El boschet de uaucaire corurent li forier . 
 Prist le Groing et l Estoile  Pampelune le fié  
 Forscasés Carion nos a mis au derrier . 
 Il a près de . uII . ans que de Nobles partié  
 Quant ala à Luiserne  où il encore siet  
 . uII . anz i a ia sis  mult li doit anoier . 
 Or me dout à merueilles certes dou repairier  
 Que Karles me het plus que nul home sos ciel  
 Et  se il me puet panre  fera moi detranchier .  
Et li enfant monterent sus ou palais plenier  
Les escus deuant eus  tienent les brans d   acier . 
N   an sot mot Huidelons  il ne si cheualier  
Si uit le roi Guion deuant lui apoier  
Gentement le salue  à guise d   ome fier  
 Cil Damediex de gloire qui tot a à iugier  
 Et en la sainte crois se laissa trauillier  
 Il saut et benéie le roi Karle au uis fier  
 Et garisse de mort Rollant et Oliuier 
 Et Sanson de Borgoigne et Naime de Baiuier  
 Et puist ton cors honir  confondre  uergoignier  
 Ie sui hons Karlemaine  le fort roi droiturier  
 Par icel saint apostre que quierent cheualier  
 Se ie te uoi mouoir ne les mains ne les piés  
 Ie te ferai la teste uoler an ce foier .  
Quant Huidelons l   entent  n   ot en lui c   aïrier  
Où que il uoit ses homes  ses prent à araisnier  
 Diua  fait il à eus  c   aués fait del portier 
 Qui me gardoit ma porte uers tos ceus desos ciel  
 Il a mort de François assés plus d   un millier . 
- Sire  dist . I . paiens  li a le chief tranchié  
 Par Mahomet  biax sire  . I . de ces mesagiers .  
Quant Huidelons l   entent  le sens quide changier . 
APRÈS Guion parla Bertrans  li fils Naimon  
Fierement salua le paien Huidelon  
 Cil Damediex de gloire qui Longis fist pardon  
 Et suscita de mort le cors saint Lasaron  
 Marie conforta en la maison Simon  
 Et  si comme Diex  fist à la dame pardon  
 Si gart et benéie l   emperéor Karlon  
 Et Naimon à la barbe  et Ogier et Sanson  
 Rollant et Oliuier  le barnage Guion  
 Huidelon  toi confonde et doinst maléiçon  
 Ie sui hon Karlemaine o le flori guernon  
 Si te mande par moi ( por coi le celeron  ) 
 Que li rant Montorgueil et le regne enuiron . 
 La tour de Montesclair auoc te demandon  
 Et se ensi nel fais com nos te deuison  
 Et Karles te puet panre  ia n   auras raençon 
 Que ne te face mettre el col le chéaignon  
 Plus haut te fera pendre que nul autre larron . 
 Par icel saint apostre c   on quiert an pré Noiron  
 Par poi que ne t   arache la barbe et le guernon  
 Ou que ne te porfent de ci qu   ens el menton .  
Il uolt passer auant sans nule arestoison . 
Ial ferist de l   espée  qui pallast ne qui non  
Mais l   enfes de Borgoigne le saisi au giron  
Ariere le sacha  que mult ert gentils hon . 
Quant Huidelons l   entent  ne dist ne o ne non . 
ESTOUS  li fils Oedon  n   i uolt plus arester  
A sa uois qu   il ot clere commença à crier  
 Huidres de Montorgueil  ne te quier à celer  
 Laissié ont du mesage  més ie t   an uoil conter 
 Canque mes sires Karles m   en daigna commander . 
 Trestous premiers te mande  ne te quier à celer  
 Que li rens Montorgueil  qui tant fait à loer  
 Il te fera en fons bautisier et leuer  
 Si te randra ta terre maintenant à garder  
 Et se ce ne ueus faire  d   el te couient paller . 
 Fai dont une grant boursse entor ton col noer  
 Et  par non de seruage  li uenras aporter  
 Et fai . IIII . deniers en la boursse poser  
 Et se tu ci nel fais com tu m   os deuiser  
 Et Karles puet ton cors ne tenir ne combrer  
 Il te fera ou col une grant hart noer  
 A la queue d   une yue te fera traïner . 
 Mais cele blanche barbe qui tant fait à loer  
 Où ie uoi cel or pendre et ces botons posez  
 uéistes onques chien que tant soit deschirés 
 Qu   il ne se muet des mousches garantir ne tenser  
 En icele maniere les te fera oster  
 Puis fera les grenons et ardoir et bruller  
 Après  fera ton cors laidement traïner . 
 Mult est ore grans hontes que tant nos fais pener .  
Par poi que nel feri de son branc d   acier cler  
Mais il se porpensa qu   il le lera ester  
Que miels ueut que commencent Sarasin et Escler . 
Quant Huidelons l   entent  color prist à muer  
Mais plus n   en osa faire que le chief a crollé . 
TORPINS  li gentils clers  s   est . I . poi auanciés  
Où qu   il uoit Huidelon  si li prist à huchier  
 Huidres de Montorgueil  à celer nel uos quier  
 Ie suis hons Karlemaine  qui tant fait à prisier  
 En ces illes de mer t   a ci adès laissié  
 Ne dois pas Montorgueil ne tenir ne bailler . 
 Or li rans Montorgueil  qu   il le te mande et quiert  
 La tour de Montesclair  qui tant fait à proisier  
 Et se tu si nel fais com deuise li briés  
 Et Karles te puet panre  mors ies et trebuciés . 
 Il te fera la teste fors du bu rooigner 
 Et arracher du cors et les mains et les piés  
 Chastel ne seignorie ne t   i aura mestier . 
 Et si fera tes fils trestous uis escorcier  
 Après  si les fera en un fu graeillier  
 Et si fera ardoir ta cortoise moillier  
 Ou au meins les mameles de son cors arrachier .  
Quant Huïdres l   entent  le sens quide changer . 
Il en a apelé trestous ses cheualiers  
En latin lor a dit   Armés uos  franc guerrier  
 Certes  s   il uos eschapent  mal somes engignié .  
Et cil li respondirent   Biaus sire  uolentiers .  
En une maison entrent li gloton pautonier  
Et uestent les haubers  s   ont les hiaumes laciez  
Et si cheignent espées  si retornent arier . 
Quant Huïdres les uoit  onques ne fu si liés . 
 Par mon chief  dist Torpin  mal somes angignié . 
- uoire  ce dist Estous  pensons de l   esploitier  
 Miels uaut que nos assaillent que l   aions commancié .  
L   enfes Guis de Borgoigne s   est . I . poi auanciez  
Et ua ferir Puillart  qui fu fils Aucipier  
La teste en fet uoler deuant lui el foier  
Et le bu et les iambes uerser ens el braier . 
Turpins li archeueskes ua . I . autre paier  
De ci que es espaulles li fait coler l   acier . 
Bertrans  li fils Naimon  reua ferir le sien  
Une grant toise longe li fit uoler le chief . 
Estous  li fils Oedon  n   a soing de menacier  
Sauari de Toulouse pense dou chaploier . 
Icil Sires les gart qui le mont doit iugier  
Que il  einçois qu   il uoient le soleil abaissier  
N   i uaudroit li mieudre estre por l   or de Monpellier . 
MULT fu grans li estours sus el palais mellez . 
L   enfes Guis de Borgoigne s   i est bien esprouez  
Et Bertrans Turpin  Estous et Gilemer . 
Bien se contint li rois en guise de sengler  
De l   angoisse qu   il ot prist tous à tressuer  
Chascune fois escrie   Monioie  car ferés   
Cil les ont entandus qui là ual sont remez . 
 Seignor  dist Auberis  enuers moi entandez  
 Certes  i   oi moult grant noise sus el palais paué  
 Par le mien enciant  il se sont ia mellé . 
 Car lor alons aidier  franc cheualier menbré .  
Et cil li respondirent   Ce fait à créanter .  
Il ont fermé les portes  si ont les pons leuez  
Que léans n   en entrassent Sarazin ne Escler . 
Sus el palais en montent touz les degrés pauez  
Les escus deuant aus  traient les brans letrés . 
Quant il uoient paiens  sis ont haut escriés  
 Fil à putain gloton  certes n   i garirés .  
Quant Sarasin l   entendent  ses ont mult redotés  
Car il quident sans faille plus an i ait assés . 
Nes oserent atendre  en fuies sont torné  
Et saillent tuit à terre ens enmi le fossé . 
Ains qu   il uiegnent à terre ont il les cuers creués . 
Huïdes l   orguilleus est en fuies tornés  
L   enfes Guis l   enchauça  el poing le branc letré . 
Aconsuiant le uint de dalés . I . piler  
Qu   il li quida la teste fors du bu deseurer  
Mais li maus li ganci  qui li est eschapés  
Par la basse fenestre s   an est aual colés . 
Mais Ihesu le gari qu   il n   ot mie de mel  
Puis fu il en sains fons bautisiés et leués 
Et créi en Ihesu  le roi de maiesté  
Einsi com uous orrés  se uolés escouter  
Puis aida il Guion la terre à conquester . 
Et li enfant de France se sont asséuré 
Et sacherent les bares  s   ont les huis bien fermés . 
En la maistre mirmande en sont trestuit entré  
Et trueuent . I . boçu qui la tor doit garder . 
L   enfes Guis de Borgoigne l   a par les flans combré  
Tot contreual la sale l   en a ius traïné  
Par une des fenestres l   a gité el fossé  
Ains qu   il uenist à terre ot il le cuer creué . 
Puis cerchent le palais et de lonc et de lé  
N   i trouerent uitaille  ie uos di par uerté  
Dont il péussent panre . I . denier monéé . 
 Par mon chief  ce dist Guis  mal somes engané  
 Trestuit serons par force ça dedens afamé .  
De sa mere li membre  s   a tendrement ploré . 
Bertrans  li fils Naimon  li a haut escrié  
 Par mon chief  sire rois  mult grant tort en aués  
 Encor n   aués uos pas céans . I . mois esté  
 N   encor n   iestes de faim maigre ne descharné . 
 Quant uos uerrois paiens feruestus et armés 
 Assaillir à la tour et lancier et ruer  
 Et uos uerrés les pans de la sale uerser  
 Adonques à par main uos espoanterés . 
- Si m   aït Diex  dist Guis  gentils estes et ber .  
A iceste parole le laissierent ester  
En une chambre à uolt en sont tuit . X . entré . 
En la sale trouerent . I . riche lit paré  
Tyres et piaus de martre et hermins engolé  
Trenchans misericordes et espiels noelés . 
 Si m   aït Diex  dist Guis  armes auons assés  
 Or penst Diex de uitaille  qui an crois fu penés .  
Il cercherent la chambre et de lonc et de lé  
. I . aumoire trouerent par de iouste . I . piler  
En l   aumaire trouerent . IIII . pains buletés 
Et . I . lardé de cerf et plain pot de uin cler . 
Auberis li Borgoins s   est en haut escriés  
Et a dist à Guion   Bien nos est ancontré  
 Or auons nos uitaille  Diex en soit aorés . 
 Por Dieu  or la prenons et mult bien la gardés  
 . uIII . iors en tendrions le grant palais paué  
 Après  nous aidera li rois de maiesté .  
Et cil li respondirent   Si com uos commandés .  
Après ont . IIII . iors là dedens seiorné  
Iusque Ihesu le uout qu   il en furent gités . 
Huidelon l   orguilleus a ses paiens mandés  
Si fist de Montesclair ses . II . fils amener  
Et cil i sont uenu  ne l   oserent uéer . 
Quant la nouele sorent  mult furent esfréé . 
Quant Huidelon les uist  ses prist à apeler . 
 Seignor  or faites pais  franc cheualier membré  
 Li messager Karlon  le fort roi queroné  
 Sont là sus anserré en ce palais listé  
 Ferons nous à la tour assaillir ne hurter  
 Tant ques aions par force ocis et desmanbré . 
- Seignor  dist Danemons  ia sont il mesager  
 Et si n   ont là desus de pain . I . sol quartier  
 Ne ia ne lor uenra à boiure n   à menger . 
 Ia ne uerrois . uIII . iors  ce uos puis afichier  
 Que les uerrois de faim morir et baaillier  
 Très parmi les fenestres les uerrois trebuchier . 
 Par Mahomet  mon Dieu  qui m   a à iosticier  
 Ne uoil pas c   on abate ce bon palais plenier  
 Qu   il meillor  ce quit  de ci à Monpellier . 
- Biaus fils  dist Huidelon  ce fait à otroier .  
Or uos lerons des Turs  qui Diex doinst encombrier  
Si dirons des enfans  que Ihesu puist aidier  
Qui furent el palais dolant et corecié  
Et n   orent de uitaille uaillant . IIII . deniers . 
Le uin orent béu  le pain orent mengié . 
. I . mardi se leuerent  quant il dut esclerier  
A la mestre fenestre s   alerent apoier  
Et gardent contreual parmi le sablonier . 
uirent les flos de mer  qui furent grans et fiers  
Et si uirent les eues où li aïmans ert  
Et uirent l   ost Guion  le ione cheualier  
Les aucubes de soie contreual baloier . 
Li enfes de Borgoigne les a uéus premier  
De sa mere li menbre  près fu de l   enragier . 
Par grant amor regarde Bertrant le timonier  
 Si m   aït Diex  biaus sire  confort n   i a mestier  
 Qui or sauroit conseil nel deuroit pas noier . 
- Sire  ce dist Bertrans  à celer nel uos quier  
 Ie uous conseillerai sans plus de delaier . 
 SIRE  ce dist Bertrans  entandez mon uoloir  
 Si m   aït Diex de gloire  mult nos poons doloir  
 N   auons point de uitaille ne au main ne au soir . 
 Encor parlerai ge  ce uos di ie por uoir  
 Ne sai se ge dirai ou folie ou sauoir . 
 Nos uenimes çà sus ce grant palais uéoir  
 Si féismes à croire  ce uos di ie por uoir  
 Que nos i anuoia Karlemaines li rois  
 Et les fiés et les terres requéismes manois . 
 Nos féismes orgueil et mult très grans bofois  
 Trop fierement parlames à petit de pooir . 
 Il ont erré uers nos com cuiuers maléois  
 Mesager ne doit bien oïr ne mal auoir  
 Ne force n   i uaut mie la montance d   un pois . 
 Se tuit li cheualier et seriant et boriois 
 Estoient tuit ensamble deci c   à Estampois  
 Et cil de nostre terre  li damoisel cortois  
 Auoient Montorgueil assis et les destrois  
 Si porroient il estre . I . an ou . IIII . mois 
 Que il n   i mesferoient le uaillant d   un marchois .  
Quant l   enfes Guis l   entent  si est en grant esfrois  
Lors a maudite l   ore que il onques fu rois . 
SEIGNOR  ce dist Bertrans  à moi en entandez  
 Huidelon l   orguilleus est mult desmesurés . 
 Il a ci ses paiens et ses Turs assamblés  
 Se uos uolïés croire mon cuer et mon pensé  
 Nous l   irïons ia de traïson reter  
 Et s   il a tant en lui corage ne bonté  
 Il s   an desfendera  ie uous di par uerté . 
 Chascuns n   a c   une mort à soffrir n   à passer  
 Quant Diex uient à plaisir  si la prenez an gré . 
 Certes  miels uoil morir que uiure à tel lasté . 
- Par mon chief  dist li rois  or aués bien parlé  
 Ie ferai la bataille  ia n   en ert trestorné . 
- Sire  ce dist Bertrans  trop uos poés haster  
 Encore n   est cis plais otroiez ne graez  
 Ne ie ne sai à dire se c   est no sauuetés . 
- Oïl  dist l   archeuesques  ia mar an doterés  
 Et si m   en combatrai à . II . Turs tos armez .  
A icele parole est l   enfes Guis leués  
A une des fenestres s   est alés acouter . 
Iusque près des espaulles a le chief fors bouté  
Et choisi contreual  sous l   oliuier ramé  
Huidelon l   orguilleus et o lui son barné . 
A sa uois  qu   il ot clere  li a haut escrié  
 Huidres de Montorgueil  or oez mon pansé  
 On dit que en uous a et ualor et bonté  
 Poi nos aperceuons de uostre loiauté . 
 Nos uenismes çà sus an ce palais listé  
 Si nos i anuoia Karles au poil mellé  
 Certes  comme traïtres aués uers nos erré  
 Mesagers ne doit bien oïr ne mal doner  
 Et se uos ce uoliés desdire ne fauser  
 Ie seroie tous près orendroit de moustrer .  
Quant Huidelon l   entent  si li a escrié  
 Par mon chief  sire Frans  ia arier n   an irés . 
 Io ai . I . fils cortois  qui gentils est et ber  
 Et s   il auoit en uos tant ualor et bonté 
 Que uousissiés uers lui uos garnimens porter  
 Por tant que traïtor m   osastes apeler  
 Se mes fils i puet estre recréans ne matés  
 Ie uos randrai ma terre et tote m   erité  
 Et se uous poés estre destruis ne afolés  
 uos conpaignons seront as fourches ancroés .  
Quant l   enfes Guis l   entent  s   a Bertrant regardé  
Puis lor a dit   Seignor  se uos le créantés  
 Ie irai là desous à Huidelon parler . 
- Sire  ce dist Bertrans  mais moi laissiés aler . 
- Mais moi  ce dist Torpins  por Dieu de maiesté  
 Que ie sai les haus nons au besoing reclamer .  
Estous  li fils Odon  en est an piés leués  
Damedieu en iura  le roi de maiesté  
 Qu   il n   i a nus de uos de si haut paranté  
 S   uimais l   an oi . I . mot ne tantir ne soner  
 Ie le ferrai  ie quit  qui qu   an doie peser . 
- Seignor  dist l   anfes Guis  à moi en entandés  
 Après Ihesu de gloire  qui en crois fu penés  
 Et après Karlemaine  le fort roi coroné  
 Sui ge uos liges sires  si uos ai à garder  
 Et ie uos conduirai  se Diex l   a destiné  
 Ie ferai la bataille por nos tous deliurer .  
Puis n   i ot si hardi qui puis osast parler . 
Lors a uestu l   auberc  si a l   iaume fermé  
Et a ceinte l   espée au senestre costé . 
Les degrés en auale du grant palais paué  
Mais ains l   ont tuit li autre baisié et acolé  
A Damedieu de gloire l   ont trestuit commandé . 
Li rois  ains qu   il s   en parte  a tendrement ploré . 
Or s   en ua l   enfes Guis L   enfes s   en ua  qui Diex croisse bonté  
Et il ont après lui mult tost l   uis refermé . 
Or s   en ua l   enfes Guis L   enfes s   en ua sous l   oliuier ramé . 
Quant Huidelon le uit  si li a escrié  
 Or me randés ces armes sans plus de demorer  
 Ce hauberc et ce hiaume et ce branc d   acier cler  
 Et ie uous en afi la moie loiauté 
 Que ia n   i aurois mal dont uos puisse garder  
 Se il par iugement ne uos estuet finer .  
L   ENFES Guis de Borgoigne errant se desarma  
Desceint le branc et l   iaume et son escu osta  
Si est remès tous sengles el bliaut de cendal . 
Très parmi les costés grans bendes d   orfroi a  
Le cors ot gent  bien fait  molt semble bien uassal et bien fait contreual .  
Les cheuaus fors et longes por séoir sor cheual  
Et ot la char plus blance que argent ne cristal  
Les ieus uairs en la teste comme faucon grual  
Les cheueus auoit blons plus que ors ne metal  
Et fu forment palis  que trot ot tret de mal 
De faim et de iuner el palais principal . 
Quant Huidelon le uoit  . I . souspir en gita  
 Amis  menias tu hui  nel me celer tu ia . 
- Naie  sire  dist it  par mon chief  tiers iors a .  
Quant Huidelon l   entent  forment en sospira  
Mahon et Apolin hautement an iura  
Ainçois que coup i fiere  que assés en aura  
Et quant Guis l   entandi  forment l   an enclina . 
HUIDELON l   orguilleus fu cheualiers membrés  
Son seneschal apele   Sinagon  çà uenés  
 Une blanche toaile meintenant m   aportés 
 Et plain henap de uin et . I . pain buleté .  
Et cil li respondi   Si com uos commandés .  
Et Huidelon li fait . I . poon aporter  
Il méismes ses cors li uait l   eue doner . 
Tant a mené Guion qu   il l   asiet au disner . 
L   enfes uit la uitaille  s   a tandrement ploré  
Diex de si riche cuer se prist à porpanser  
A sa uois  qu   il ot clere  commença à crier  
 Ia Damedieu ne place  qui le mont doit garder  
 Que ie après cestui doie dantée aualer 
 Tant que mi compaignon en aient à planté  
 Qui sont an cele tor là dedens anserré .  
Quant Huidelon l   entent  si a le chief crollé  
Et dist à l   autre mot   Il en auront assés .  
Tant lor fait de uitaille sus el palais porter 
Que . XXX . cheualiers an éussent assés  
Et l   enfes Guis menia  que mult l   ot desiré . 
Tot menia le paon et le pain buleté  
Et si but tot le uin qui estoit ou boucler . 
Sarasin et Persant l   en ont mult regardé  
Et dist li uns à l   autre   Por Mahomet  uéés  
 Tant par a cil François et pain et uin usé 
 Que . IIII . cheualiers an éussent assés . 
- Fil à putain gloton  ce dist Huidres li ber  
 Il est bons cheualiers  il est bien anpliés  
 Il n   en a . I . meillor en la crestienté 
 Hom qui si bien meniue ne fera ia lasté .  
Quant l   enfes ot mengié  sor ses piés est leués  
Et Huidelon li fet ses armes aporter . 
Et li anfes s   adoube sans point de demorer . 
Il a uestu l   auberc  si a l   iaume fermé  
Et a ceinte l   espée au senestre costé . 
Huidelon en apele Sarasins et Esclers  
 Baron  dist Huidelon  à moi en entandés  
 Se ie lais cest enfant ce bon cheual mener  
 Mes fils li ocira  ie le sai de uerté  
 Mais i   en ai là ius . I . bauçant et poumelé  
 Celui li chargerai  se uous le me loés . 
 Se mes fils li ocist  c   en est la uerités  
 Ie n   an seroie mie demain einsi blasmés .  
Et Sarasin escrient   Mult aués dit que ber .  
Huidelon li a fait le cheual amener  
Et par deuant l   enfant l   a fait bien anseler  
L   enfes Guis i monta par le senestre lé . 
Huidelon li bailla son fort escu bouclé  
Il méismes ses cors li a au col posé  
Puis li baille . I . espiel dont li fers fu quarés  
A . III . clous de fin or li gonfanons fermés . 
Et Huidelon apele del miels de ses priués  
 Là aual en la place cel enfant me menés  
 Gardés que il n   i soit ledengiés ne blasmés  
 Que  par icelui Dieu à qui me sui donés  
 Si uos li dites riens qui ne li soit à gré  
 Chascun de uos ferai tous les membres couper .  
Et Sarasin s   escrient   Ia n   an estuet douter  
 Nous ne li dirons chose qui ne li soit à gré .  
En la place l   enmoinent tot fors de la cité . 
Sarasins et Persans le keurent esgarder  
Et dist li uns à l   autre   uéés com bel armé   
De ci que en la place ne se sont aresté . 
Sous . I . arbre s   esturent où lor fu commandé  
Et l   enfes Guis s   apuie sor son arçon doré . 
Damedieu reclama  le roi de maiesté  
 Glorious sires peres  qui te lessas pener 
 Dedens la sainte crois por ton pueple sauuer  
 Garissiés hui mon cors de mort et d   afoler  
 Qu   encor puissons uéoir Karlon et son barné .  
A icele parole a tendrement ploré  
Et li uiels Huidelon a Danemont mandé . 
HUIDELON l   orguilleus a mandé son enfant  
Et il i est uenu tost et isnelemant . 
Quant Huidelon le uoit  si li dist maintenant  
 Biaus fils  or perc ma terre et tot mon tenemant 
 Et trestout mon roiaume  se tu ne le desfant . 
 Çaiens uindrent François par lor grant herdimant  
 Si les i anuoia Karles  li rois des Frans  
 Ma terre me rouerent et tot mon chasemant  
 De mesdit et d   anui me firent . I . presant  
 Et quistrent tel orgueil  ( que l   iroie celant  ) 
 Que les fis assaillir à la paienne gant  
 Mais il se desfendirent com cheualier uaillant  
 Mon palais me tolirent et tot mon tenemant  
 Traïteur m   apelerent  que l   iroie celant  
 Mès i   en ai pris bataille uers . I . d   aus seulemant  
 Sol à sol  par ton cors  par armes uoirement . 
 Si mes Diex ne m   aïde  liurés sui à torment  
 Tote perdrai ma terre  iel sai à esciant .  
Et Danemont respont   Grans mercis uos en rant . 
 Par Mahomet  mon dieu  où ma créance apant  
 Teus . X . en ociroie par mon cors seulemant .  
A l   autre mot demande ses riches garnimans  
L   en li a aporté tost et isnelemant  
Et Danemont s   an torne  qui ne fu mie lant . 
Il a uestu l   auberc  lacé l   elme luisant  
Et a ceinte l   espée  dont li poins est d   ariant  
. I . uair destrier d   Espaigne li met on an presant . 
QUANT li rois Danemons fu en la place armés  
Il n   ot an tote Espaigne . I . si biau bacheler . 
Il ot escu et hiaume  et son branc aceré  
Et escu fort et roide  ia meillor ne uerrés . 
. XXIIII . topaees i ot tous scelés  
Les esmaus ne les pieres ne puet nus hons nombrer . 
Le cheual fort et roide  ia meillor ne uerrés  
Il ot le costé blanc comme cisne de mer  
Les iambes fors et roides  les piés plas et coupés  
La teste corte et megre et les eus alumés  
Et petite oreillete et mult large le nés  
Et fu couers de soie  d   un uert paile roé  
La sele fu d   yuoire  li arçon noielé  
Et li frains fu mult riches dont il fu enfrenez  
Li estrier et les cengles furent mult bien ouré  
Li poitraus fu mult riches  oeures i ot assés  
. M . escheletes d   or i pendent lés à lés . 
Tantost com li cheuaus commence à galoper  
Nus deduis ne seroit plus biaus à escouter  
Et fu d   une iue fiere et de tygre engendré  
Qui ne meniue d   auoine ne de blé  
Mais ces herbes de chans et araines de mer  
Plus tost cort par montaigne que uns autres par prés . 
Par son senestre estrier est Danemons montés  
Et Huidelon li baille . I . fort espiel quaré . 
A . u . clous d   or d   Arrabe  du meillor d   outremer  
Li fu en l   arestuel li gonfanons fremés . 
Huidelon en apele du miels de ses priués  
 Là aual en la place mon enfant m   ammenés  
 Ia uerrois la bataille meruilleuse  champel .  
Et cil li respondirent   Ce fait à créanter .  
Là trouerent Guion sous l   oliuier ramé  
De ci que en la prée ne se sont aresté . 
Quant Huidelon le uoit  prist soi à porpenser 
C   or i puet auoir honte  s   il ne s   i set garder . 
QUANT li rois Danemons fu issus de la uile  
Richement fu armés par mult grant seignorie  
Il ot hauberc et hiaume et espée forbie  
Et escu fort et roide  ainc meillor ne uéistes . 
Où que il uoit Guion  fierement li escrie  
 Par Mahomet  François  trop féis grant folie  
 Quant uenis en ma terre à poi de compaignie  
 Ie te deffent dès or toute la seignorie . 
 Ia n   en tenra plain pié Karles de Saint Denise  
 Ne ia home por lui n   i auera baillie  
 Tu me leras la teste ains ores de complie . 
- C   est en Dieu  ce dist Guis  le fil sainte Marie  
 Qui bien nos puet aidier  qui pechéor n   oblie . 
 Se Diex plaist  et la crois où il prist la haschie  
 Tel uous quit atorner  ains ore de complie  
 C   on porroit uostre cors esprisier d   une alie . 
- Ahi  dist Danemons  ce ne ferois uos mie  
 Ainçois nos combatrons enmi la praerie .  
Et Guion li respont   Et mes brans te desfie . 
- Et ie toi  dist le Turs  ie ne t   asséur mie .  
QUANT li duï baron se furent desfié  
Li uns eslonge l   autre . I . arpent mesuré . 
Et li uiels Huidelon se prent à porpenser 
C   or i puet auoir honte  s   il ne s   i set garder . 
Sarasins et Persans an prist à apeler  
 Seignor  dist Huidelon  entrés en la cité  
 Si me fermés les portes et me bailliés les clez . 
 Se uéés mon fil point à meschïef torner  
 uos ne lairiés mie  por les menbres couper  
 Que ne li aidissiés là ius enmi le pré  
 I   en seroie uers aus mentis et pariurés  
 Que ie li ai mult bien pleui et afié 
 Que il n   i auroit mal dont le puisse garder  
 Que seul de mon enfant  issi est deuisé  
 Ne ie n   en mentiroie por les menbres couper .  
Et Sarasin respondent   Ce fait à créanter .  
En la cité antrerent  si la font bien garder  
Et li Turc s   en retornent  si li baillent les clés . 
Dragolans l   orguilleus en est as murs montés  
Et a uéu son frere qui est là ius armés . 
Sarasins et Paiens an prist à apeler  
 Seignor  dist Dragolans  ne uos quier à celer  
 Escrit est en la loi  por uoir le puis conter  
 Que li paiens ne puet uers le François durer  
 Faites . IIIc . paiens feruestir et armer  
 Par la fausse posterne et conduire et guier .  
Desi que au bruellet ne uodrent arester . 
Hé Diex  com grant domage que li rois Guis nel set  
Ne li uiels Huidelon  o le guernon mellé  
Ne fust pas consentu por l   or de . X . cités  
Et se cil le séussent qu   en la tour sont remés  
Il saillissent aual sans conseil demander . 
Et li rois Danemons a Guion escrié  
 uassaus  qui estes uos  trop aurai demoré .  
Lors broche le cheual  le frain abandoné  
Et Guis relaisse courre  que n   i a demoré . 
Meruilleus cous se donent sor les escus bandez 
Que il les ont et frais et estroés . 
Tant sont fort li hauberc maille n   an est faussé  
Et li espiel sont roide qu   il ne sont pas froé . 
Par tel uertu les portent li destrier abrieué 
Que les cengles rompirent  ne porent plus durer  
Et seles et estrier refirent autretel . 
Par deseure les croupes des destriers seiornés 
Se sont li dui baron à la terre porté  
Si que li cuing des hiaumes sont ensamble hurtés  
Et andeus les escus lor sont des cous uolés . 
De l   angoisse qu   il orent sont il andui pasmé . 
Ains péust on mult bien une grant liue aler 
Que li uns ne li autres se péust remuer . 
Cil de la tour le uoient  mult en sont esfréé  
 Par mon chief  dist Bertrans  grans cous se sont doné .  
L   archeuesque Turpin a Huidre escrié  
 Biaus sire  à refaire est  por Dieu de maiesté  
 Faites les remonter par uostre loiauté . 
- Par foi  dist Huidelon  ie l   otroi et le gré .  
Lors broche le cheual  cele part est alés  
Et li . uII . cheualier qui o lui sont remés . 
Il descendent sor l   erbe des destriers seiornés . 
Huidelon les a fait en la place amener 
Et le destrier Guion refait estroit cengler  
Le destrier Danemont refait bien anseler . 
Atant sont li baron reuenu de pasmer . 
 Sainte Marie Dame   dist Guions li senés . 
Il fist crois sor son front  à Dieu s   est commandés  
Et Huidelon li fet son destrier amener  
Et li anfes i monte sans plus de demorer . 
Et Huidelon li fait son escu aporter  
Puis saisi . I . espiel dont li fers fu quarés . 
Et Danemons remonte  qui gentils est et ber . 
A sa uois  qu   il ot clere  commença à crier  
 Par Mahomet  mon Dieu  trop auons demoré  
 I   en déusse ore auoir teus . XIIII . tués . 
- Se Dieu plaist  ce dist Guis  quant uos m   eschaperés  
 Si ert aparissant comment uos le ferés .  
L   archeuesques Turpin s   est en haut escriés  
 Sire Guis de Borgoigne  or uos doit remembrer 
 De Sanse uostre pere  qui gentils est et ber  
 Que onques ne uéistes an trestout uostre aé  
 Et se uos bien nel faites  iamès ne le uerrés .  
Quant l   enfes Guis l   entent  li cuers li est leués  
lors ne doutast il . IIII . rois coronés Turcs defaez . 
Où qu   il uoit Danemont  cele part est alés . 
OR furent li baron sor les cheuauz de pris . 
Il baissierent les lanches as gonfanons de pris  
Et brochent les cheuaux  qui furent ademis . 
Merueilleus cous se donent es escus d   asur bis  
Iamès de si fort ioste n   orra parler marchis . 
Les lanches sont brisies  ne porent plus soffrir  
Tot contreual les chans en uolent li esclis . 
Par tel uertu les portent li bon cheual braidis 
Des escus de lor cous se fierent ens es pis  
Que regnes et enarmes firent tot desartir . 
De ci iusqu   es espaulles sont des cous estordis  
Nis li oeil de lor testes lor furent esbloïs  
Ains éussiés alé . II . arpens et demi 
Que l   uns ne set de l   autre quel part il est guencis . 
L   enfes Guis de Borgoigne fu mult amaneuis  
Meruilleus cop li done en l   escu d   asur bis  
Que les flors et les pierres an fist aual saillir . 
La coiffe li trancha du blanc hauberc treslis  
Se ne fust la cuirie que li Turs ot uesti  
Tot l   éust porfandu contreual iusqu   el pis . 
Por quant si l   a du cop encombré et aquis 
Sor le col du destrier li fist les dens uenir  
Li arçons de la sele est froissiés sor son pis . 
Contreual uers senestre est li bons brans gancis  
Amont desus l   espaulle a l   auberc consuï  
Plus de . IIIIc . mailles  où fu li ors sartis  
En a fait defauser  si com dist li escris . 
Li cheuaus s   agenoille  ne pot le cop sosfrir  
Si qu   en l   erbe du pré li musiaus an feri  
Et quant il sailli sus  si fu tous esfréis  
Teus . IIII . arpens galope parmi le pré flori 
Que ne sot Danemons quel part il dut gancir . 
L   enfes Guis li escrie   Deçà uous ai senti  
 Pansés de l   aleger  uous aués auant pris .  
Cil de la tour l   entendent  et chascun en a ris . 
QUANT li rois Danemons sent que cil l   a feru  
Et Huidelon ses peres auoit le coup uéu  
Bien set cil de la tor en ont grant ioie éu  
Plus li est de la honte que de l   ahan ne fu . 
Il broche le destrier  sore li est coru  
Où que il uoit Guion  ne li rent nul salu  
Ains li a escrié par mult ruiste uertu  
 Par mon chief  dans uassaus  grant cop m   aués feru  
 Se ie  ainçois le uespre  ne uous ai confondu  
 Iamès ne soit pucele qui me tiegne à son dru .  
Il broche le cheual  plus n   i a atandu  
Meruillous cop li done desor le hiaume agu 
Amont es maistres quares  qui à or fu batu . 
La coiffe li trancha del clauain qui bons fu  
Se ne fust li ganbais que l   enfes ot uestu  
Et la force de Dieu  c   on apele Ihesu  
Et les bones prieres où l   archeuesques fu  
Iusqu   el neu du braier l   éust tot porfandu . 
Por quant l   a si du cop chargié et confondu 
Sor l   arçon de la sele l   a enuers abatu  
Et li trança tout outre le quartier de l   escu . 
Desus la iambe destre a l   auberc conséu  
Plus de . IIIIc . mailles en a ius abatu  
Pié et demi feri l   espée el pré herbu . 
Danemont l   en resache  qui mult ot de uertu  
Où que il uoit Guion  ne se tint mie mu  
Aincois li escria   Deçà uous ai santu . 
 Cuidiés uous que g   éusse le cuer si esperdu 
 Que por uostre ranposne m   éussiés decéu  
 Iamès ne reuerrés Karlon  le uiel chanu  
 Et tous uos compaignons de ce palais uolu  
 Se ie puis esploitier  seront ars ou pandu .  
Quant l   enfes Guis l   entent  s   ot le cuer irascu  
Où qu   il uoit le paien  sore li est coru . 
L   ENFES Guis de Borgoigne durement s   aïra . 
Ceus de la tour oï  dont chascuns s   escria  
De sa mere li menbre  sa uertu recoura . 
Il broche le destrier  que mult fort le porta  
Et tint l   espée nue et l   escu enbraça . 
Où qu   il uoit Danemont  . I . grant cop li dona 
Amont desor son hiaume  qui grant clarté gita  
Que les flors et les pierres aual an trebucha . 
Et li Turs feri lui  au pooir que il a  
Amont desus son hiaume  que tot li enbarra . 
La coiffe de l   auberc li rompi et faussa 
Et puis le ganbison  si qu   el chief le naura  
Si que li sans uermaus contreual en raia . 
Quant li anfes le uoit  mult s   en espoanta  
Dieu de urai cuer reclaime et mult fort sospira  
Qui par son saint commant à la Dame manda 
Que il de lui naistroit  et puis s   i aombra . 
 Hé Diex  ce fu grant ioie quant la dame enmeira  
 En icele léesce saint Iosep l   espousa . 
 Quant la uerge florie en sa main uerdoia  
 Iosep en fist grant ioie et forment l   anora  
 Et quant ce uint au terme que Diex le destina  
 La dame sans dolor  Sire  s   an deliura . 
 Biaus Diex  tote naissance à ce ior esclera  
 Li oisel et les bestes  qui erent grant pieça  
 Chascune endroit sa forme grant ioie en demena . 
 L   estoile en Oriant par ton commant leua  
 Li troi roi uos requistrent  chascuns uos aora  
 El temple Salemon la uirge uos porta  
 El bras saint Simion uostre cors commanda . 
 Diex  pere glorieus  qui le mont estoras  
 Le cors saint Lasaron de mort resucitas  
 Marie Madelaine de ses pechiés mondas  
 A la Pasque florie en Ihrusalem entras  
 Au ior d   Acension sus ou ciel en montas  
 Par grant humilité l   asnesse cheuauchas  
 Felon iuïf uos pristrent  ce ne fu mie gas  
 En la crois uos poserent par le commant Iudas  
 En guise de larron la mort i anduras  
 El sepulcre uos mistrent  enuols d   un cher siglas  
 Au tiers ior surexis  de mort resucitas  
 Marie Madelaine el uergier confortas 
 Et de bele clarté le monde enluminas  
 Sire  si com c   est uoirs que tu ensi erras  
 Si garisses tu m   ame de ce felon Iudas  
 Qu   encor puisse uéoir Karlon qui mult est las .  
TANTOST com li rois Guis ot finé sa proiere  
Li reuient Danemons par estrange maniere . 
Quant l   enfes Guis le uoit  s   a hauchie la chiere  
En son poing tint l   espée  que merueilles ot chiere  
uait ferir Danemont sor l   iaume de Baiuiere . 
Et li Turs refiert lui desus l   iaume deriere  
Qui le cercle li trenche  où il ot mainte piere  
Puis li a escrié à haute uois pleniere  
 Par mon chief  sire Frans  poi pris uostre baniere  
 De uous ferai anqui une nouele biere .  
Quant l   enfes Guis l   entent  si dist parole fiere  
 uos mentés  se Diex plaist  qui est uoirs iusticiere  
 N   enporterés du mien qui uaille une estriuiere  
 Que del sanc de ton cors ne soit bien esligiée . 
- Hé Diex  dient Francois  biaus pere iusticiere  
 Garissiés hui mon cors par la uostre proiere  
 Que ne l   ocie en champ cis cuiuers losengiere .  
OR sont li dui baron ensambe enmi le pré . 
Danemons li cort sore com cheualiers menbrés . 
Merueillous cous se donent sor les hiaumes gemés  
Que les flors et les pieres en font ius aualer  
Li cous descent aual sor le hauberc saffré . 
Li enfes le refiert com cheualiers menbrés  
Par desus les espaulles l   a mult bien assené  
El haterel deriere mult ruiste cop doné  
Sor le col du destrier l   en a outre porté  
Mès tant sont fors les armes ne les pot enpirier . 
Quant l   enfes Guis le uoit  le sens quida deruer . 
Cil de la tour commencent hautement à crier  
 Sainte Marie Dame  et car nos secorés  
 Ceste ruiste bataille tant aura hui duré   
Et li rois Danemons a le cheual hurté  
uers Guion esperone par mult ruiste fierté  
Et l   enfes le reçut  l   escu amont torné . 
OR furent li baron es destriers misodors . 
Danemons li cort sore comme cheualerous . 
Quant l   entent Guis  si mua la color . 
Li cheuaus li ganci  si mua ses adous  
A ses armes failli  si fiert le misodor  
Le col li a tranchié par dalés les arçons  
Li cheuaus chiet el pré à tout le Borguignon . 
Cil de la tor s   escrient hautement à . I . ton  
 Sire Guis de Borgoigne  mal uos souient de nous  
 Biaus sire  des ostages qui céans sont por uous  
 Se uos estes uaincus  nos morrons à dolor .  
Quant l   enfes Guis l   entent  si mua la color . 
Lors s   escria forment Huidelon l   orguillous  
Où que il uoit son fil  si li dit par fieror  
 De Mahomet mon dieu  qui fait croistre la flor  
 Soit maudite la brache et li brans de color 
 Qui ocist le cheual et lessa le signor .  
QUANT Guion de Borgoigne uit mort son auferrant  
Ice sachiés de uoir  mult ot le cuer dolant  
Tost et isnelement est saillis an estant . 
Et li Turs li reuint  o l   ire qu   il ot grant  
Meruilleus cop li done sor son escu deuant  
Plus de . X . piés li fist remuer son estant . 
Et l   enfes Guis chéi ens el pré uerdoiant  
A genoillons se mist et à paumes deuant . 
Cil de la tour le uoient  mult an furent dolant . 
L   archeuesques se couche  le chef contre Oriant  
Damedieu reclama  le pere omnipotant  
 Glorious sire pere  qui formastes Adant 
 Et Euain sa moillier  dont li pueples est grant  
 En paradis  biaus sire  préis herbergemant  
 Tot lor abandonastes fors . I . fruit solemant  
 Mais Eue en menia  ce fu dolor mult grant  
 Par engin del dyable en fist manger Adant  
 Caïns murtri Abel es desers d   Abilant  
 El decors de la lune tramist Dieus de son sanc  
 Encor an est plus trouble  bien est apparissant  
 Einsi com ce est uoirs et g   i sui bien créans  
 Garissiés hui de mort Guion le combatant  
 Qu   encor puissiens uéoir Karlon au poil ferrant  
 Et li façon secors à Luiserne la grant .  
A icele parole est saillis an estant . 
Et li rois de Borgoigne sailli sus maintenant  
Et tint l   espée nue et l   escu mist auant . 
Où qu   il uoit Danemont  cele part uint corant  
Meruilleus cop li done sor son helme luisant  
Por poi que le nasal n   an abati deuant  
En contreual uers terre ua li cous descendant  
Par de deuant les iambes consuï l   auferrant  
Le col li a tranchié et l   espaulle ensemant . 
Li cheuaus chiet el pré  Danemont uait chéant . 
Quant l   enfes Guis le uoit  si li dist maintenant  
 Par mon chief  sire Turs  or uos ua malemant  
 Poi priserés anqui Mahom et Teruagant . 
 Si uos quit atorner  ains le soleil couchant  
 Qu   on porroit uostre cors esliger d   un besant .  
QUANT li rois Danemons uit son cheual el pré  
Que l   enfes Guis ot mort  mult an fu adolés  
Il est saillis an piés comme home forsenés  
Où que il uoit Guion  cele part est alés . 
L   enfes Guis le reçut com uassaus esproués  
Estes les uos ensamble com lyons abrieués . 
Onques ne uit nus hons . II . martiaus acoplés 
Ausi menuement et uenir et aler 
Ne ferir sor l   englume  quant li fers est chaufés  
Con li dui baron font de lor brans d   acier cler . 
 Cuiuers  dist Danemmons  ia uis n   an estordrés .  
Et li anfes respont   Guiuers  uous i mantés  
 Se Dieu plaist et ses nons  la teste m   i lairés .  
Il osta son escu  si le gita el pré  
Par de desus l   aissele a le Turc acolé . 
Il le bessa uers lui  de terre l   a leué  
Puis li fist . I . biau tor  à terre l   a gité  
Desous le pon du branc l   a enuers acouté . 
Et li paiens s   estort  qu   il se cuide leuer . 
Et l   enfes se tint bien  qui gentils fu et ber  
Del branc le fiert en l   iaume  qu   il auoit entamé  
Que li sans en deuale sor l   erbe uert el pré . 
S   encor . I . autre coup i éust recouré  
Il n   en leuast iamès an trestot son aé . 
Quant Dragolans le uit  si l   a haut escrié  
 S   or ne secor mon frere  dont aie mau dahé . 
 Or mouons erralment  sans plus de demorer .  
Et il si firent sempres  quant il l   ot commandé  
De la uile s   en issent  les frains abandonés . 
Cil de la tour le uoient  si an sont esfréé  
 Par mon chief  dist Torpin  nos somes malmené  
 Il i a traïson  or somes nos alé  
- Sire  ce dist Estous  d   el uos conuient parler  
 Or prenons tost les armes  sans plus de demorer .  
Et cil si firent sempres  n   ont soing de l   arester  
Et uindrent as estables quant il l   ot commandé  
Et montent es cheuaus  quant il furent armé . 
Et li baron cheuauchent  les frains abandonés  
Par la gaste posterne  en . I . gaste fossé  
Il secorront Guion  qui qu   en doie peser . 
Mais li uiex Huidelon fu mult gentis et ber  
Enuers le roi Guion tint bien sa loiauté . 
HUIDELON l   orguilleus fu cheualier nobiles  
Et preudom et loiaus et plain de seignorie . 
Quant uit uenir son fil o la gent paienie  
Lors ot tel duel au cuer tous li sans li fremie  
Il a pris . I . espiel  par uertu le paumie  
Et broche le destrier par mult grant aramie . 
Le premier Turc feri sor la targe florie 
Que il li a fandu et la broigne sartie  
Mort l   abat dou cheual  à haute uois s   escrie  
 Fil à putain  dist il  maluaise gent haïe  
 Il n   i a nul de uos de si grant seignorie  
 Se il uient plus auant  par ma barbe florie  
 Qu   il ne perde la teste à l   espée forbie .  
Quant Sarasin l   entendent  chascuns sa resne tire . 
Et Huidelon li uieus  à la barbe florie  
A saisi le destrier  par la resne le tire  
uenus est à Guion  si li a pris à dire  
 Sire  montés tantost  ne uos esmaiés mie . 
 Par Mahomet  mon Dieu  qui tot a en baillie  
 uos n   i perdrés huimès membre ne cors ne uie .  
Et li enfes respont   Grans mercis  biaus dous sire .  
Et Danemons cheuauche  qui ne s   atarge mie  
Sor . I . cheual mult bon que li suen li randirent . 
Atant es uos Bertrans et sa cheualerie 
Qui i poignent ensemble  chascuns an Dieu se fie . 
Quant Huidelon le uoit  tous li sans li fremie  
Forment s   an esfréa  nel mescréés uous mie . 
HUIDELON l   orguilleus fu cheualier menbré  
Quant il uit nos Françoiz qui uienent tous armés . 
Bertrans uenoit deuant . I . arpent mesuré  
Quant Huidelon le uoit  si li a escrié  
 Qui uos fist de la tour issir ne deualer  
- Sire  nostre besoing  ia ne le quier celer . 
 Nos uéismes issir Sarasins et Esclers  
 Si uenimes secourre ce gentil bacheler . 
- Par mon chief  ce dit Huidres  mult aués dit que ber . 
 Malement m   a mes fils Dragolant demené  
 Que i   en ere partout de traïson reté  
 Ie quit à la cour Karle serai au doi mostré .  
Où que il uoit Guion  ne s   i est arestés  
 Damoisiaus debonaires  à moi en entandés  
 Se uos aués en uous et proesce et bonté  
 Que uos en l   ost Karlon me uousissiés mener  
 Que ie n   i soie entr   aus ledengiés ne chosés  
 Au iugement des Frans me uoldrai atorner . 
 Que  se ai enuers uous con traïtres erré  
 Ie uoil perdre ma terre et tote m   ireté  
 Et mes fils Dragolant aura le chief copé . 
- Sire  dist l   enfes Guis  mar uos esmaierés  
 Se Diex plaist et sa mere  bien conduis i serés  
 Se uos par iugement n   i estes esgardez  
 Si que ia n   i perdrés . II . deniers monéés .  
Puis despoille ses dras  si s   est tous desarmés . 
Après le fist li enfes de riches dras parer  
Lors n   ot il plus bel home en la crestienté . 
Atant es Huidelon et son riche barné 
Qui descendent à terre des destriers seiornés . 
Où que il uoit Guion  parfont l   a encliné  
En son sarasinois mult biau l   a salué  
 Sire  Diex uous garisse où uo créance aués  
- Amis  ce dist li anfes  Diex uos puisse sauuer  
 Et face uostre cors bautisier et leuer   
Et li rois Danemont a Guion regardé  
Mult l   a bien connéu  quant il l   a auisé . 
HUIDELON l   orguilleus est ens ou tref assis  
Et si duc et si conte  si prince et si marcis  
Tuit li enfant de France corent le roi uéir . 
Et Danemont regarde le roi Guion ens el uis  
Son pere en apela  Huidelon le marchis  
 Par Mahomet  biaus sire  ice sachiés de fi 
 Que c   est li cheualiers à cui me combati . 
- Tais toi  dist Huidelon  tu ies musars et bris  
 Se François t   apercoiuent  bien t   en puet estre pis .  
Or lerons ci des Turs  que Diex puist conuertir  
Si dirons de Karlon  le roi de Saint Denis  
Qui fu deuant Luiserne coreçous et maris . 
Ogier en apela et Naimon le flori  
 Seignor  ce dist li rois  ie sui mult maubaillis 
 De Bertrant le uassal  qui le presant me fist  
 Et de ses compaignons qui uindrent auec lui . 
 Il m   ont bien oublié de ce que ie lor dis  
 Que le roi m   amenassent  que uoloie uéir  
 Mais il n   i uenra pas tant com ie soie uis . 
 Se Diex me laisse encor de ce siege partir  
 Ie m   en quit repairier en France  se ie uif . 
 Teus m   i aura mesfait que ie ferai morir . 
- Sire  dist li dus Naimes  entendez enuers mi  
 Se mes consaus estoit entandus ne oïs  
 uos panrois de uos homes de ci à . XIIm . 
 Si faites le roi querre  que uos desirés si  
 Il uenra à nostre ost sans nes . I . contredit .  
Et respont Karlemaines   Dus Naimes  alés y  
 Entre uous et Ogier  et l   Ardenois Tierri  
 Et Sanson de Borgoigne  le cheualier hardi  
 Si li dites qu   il uiegne . I . poi parler à mi  
 Qu   il me face secors  s   il ueut  et ie l   en pri .  
Li baron s   apareillent el demain par matin . 
Bien furent . XIIm . sor les cheuaus de pris  
De tous les meillor homes et des plus bien apris . 
De Karlemaine sont seuré et departi  
Maintenant s   arouterent et entrent el chemin . 
De ci que à Carsaude ne pristrent onques fin  
Mais por noient i uont  li rois s   an est partis  
A Montorgueil estoit  passés est li tiers dis  
Et li baron s   en tornent  que Diex puist benéir . 
Teus . IIII . iors errerent ne pristrent onques fin . 
Quant ce uint au cinquime  que iors fu esclercis  
Qu   il uirent Montorgueil  qui sor la roiche sist  
Siuirent les . IIII . eues où li aymans gist  
Sor destre regarderent parmi . I . prè flori  
Choisirent l   ost Guion  le cheualier de pris  
uirent les trés de soie yndes  uermaus et bis  
uirent les aigles d   or dont reluist li païs . 
Et quant ce uint dus Naimes  entendés enuers mi  
L   enfes Guis de Borgoigne s   est leués par matin  
uers destre se regarde  uit les barons uenir  
Quida que ce fuïssent paiens et Sarasins . 
Bertrant le mesagier à apeler an prist  
 Amis ce Guis   Entendés enuers mi  
 Ie uoi ici mult fiere gent uenir  
 Car prenés de uos homes de ci à . Xum .  
 Ce seroit mult grans hontes s   estïons si sopris . 
- Mult uolentiers  biaus sire   dist Bertrans li marchis . 
A icele parole est sus ses piés saillis . 
Quant il uit les uieus homes  si a gité . I . ris  
Où que il uoit Guion  si li dit à haus cris  
 Si m   aït  dist il  or poés estre fis 
 Que durement uos aime Karles de Saint Denis  
 uéés  des meillors homes de trestot son païs 
 Il uos enuoie querre  ie le sai tout de fi .  
- Hé Diex  ce dist li enfes  or t   an ran ge mercis  
 S   or i estoit li pere dont sui angenoïs .  
Et Bertrans li respont   Par mon chief  si est il . 
- Amis  ce dist li enfes  faites le moi uéir .  
- Sire  ce dist Bertrans  tout à uostre plesir  
 ués le là tout deuant  à ce pelichon gris  
 A cele blanche barbe qui li gist sor le pis  
 Et li autres  dus Naimes  o le guernon flori  
 Et li autres après  li Ardenois Tierri  
 Qui est peres Berart  que uous uéés ici  
 Et li autre sont pere as damoisiaus de pris 
 Que faites ostoier an estrange païs .  
Quant li enfant l   entendent  si crient à haus cris  
 Sire Guis de Borgoigne  frans cheualiers gentis  
 Lai nos aler nos peres besier et conioïr .  
Quant l   enfes Guis l   entent  si iura saint Denis  
 N   i a . I . seul de uous qui tant soit de haut pris  
 S   il se fait à son pere connoistre ne uéir  
 Que ne li face ancui le chief du bu tolir .  
Quant li enfant l   entendent  es les uos esfréis  
Lors maudient tuit l   eure que Guis si longes uit . 
 Seignor  dist Huidelon  entendés enuers mi  
 D   ont sont cil cheualier dont uos menés tel cri  
- Biaus sire  il sont de France  de cest nostre païs  
 Or ne uous poist il mie se les alons uéir   
Et Huidelon respont   Par mon chief  non fait il .  
A iceste parole se sont as cheuaus pris  
Encontre les uieus homes sont à la uoie mis . 
L   enfes Guis de Borgoigne les a à raison mis  
 Seignor baron  dist il  bien puissiés uous uenir   
Et dus Naimes respont  qui ot le poil flori  
 Seignor  Damediex puisse les uos cors benéir  
 Li quels est rois de France  bien le poons uéir  
- Par mon chief  ce dist Guis  il uous sera bien dit . 
- SEIGNOR  ce dist dus Naimes  enuers moi entandez  
 Li quels est rois de France  gardés nel me celés . 
- Par mon chief  ce dist Guis  bien uos sera mostré  
 uous uanrois auec nous là dedens  en son tré .  
Et cil li respondirent   Si com uous commandez .  
A icele parole se sont acheminez . 
L   enfes Guis de Borgoigne s   an est auant alés  
Et Bertrans et Berart  Torpins et Gilemers . 
Lors s   est li enfes Guis gentement conréés  
. I . mantel sebelin a à son col geté  
. I . chapel de bonet li ont el chief posé  
Sor . I . faudestuef monte  qui d   or fu esmeré  
. I . bastoncel a pris en sa main par fierté . 
Atant es les barons qui descendent el tré  
Trestuit communalment en sont dedens antré  
Puis se sont tuit assis belement par les trés . 
Mais Naimes de Baiuiere est sor ses piés leués  
Son mantel laist chaoir  qu   il auoit afublé  
Le chapel de bonet a de son chief osté . 
Sa barbe li baloie iusc   au neu del baudré  
Par deseur les oreilles ot les guernons tornez  
Mult resamble bien prince qui terre ait à garder . 
Où que il uoit Guion  si l   a haut salué  
 Cil Damediex de gloire qui meint en Trinité  
 Il saut le roi de France et son riche barné   
Et Guion li respont   Diex uos croisse bonté   
Quant l   entent li dus Naimes  s   a tendrement ploré  
Bel et cortoisement a l   enfant apelé  
 Sire  ce dist dus Naimes  por Dieu de maiesté  
 Leués uos en de ci  uenés à moi parler . 
- Sire  ce dist li enfes  uolentiers et de gré .  
A icele parole issirent fors del tré . 
Ains n   i ot cheualier de si haut parenté 
Qui léans auoc aus i fust onc apelés . 
 Sire  ce dist dus Naimes  or ne uos soit celé  
 Ie uos coniur de Deu  le roi de maiesté  
 Et de la sainte crois en coi il fu penés  
 Te pri ge et requier que me dies uertez . 
- Par saint Denis  dist Guis  bien m   aués coniuré  
 Mais  par cel corone dont il m   ont queroné  
 Que à Paris me mistrent el chief estre mon gré  
 Se uos me dites chose dont me doie peser  
 Ie uos ferai la teste fors du bu deseurer . 
- Par mon chief  ce dist Naimes  dont nos couient garder . 
- uoire  ce dist li anfes  se uous tant uos amés . 
- Biaus sire  ce dist Naimes  por ce l   ai demandé  
 Ne ce premerain char  qui si est acesmés  
 A ces . IIII . crois d   or  qui gietent grant clarté  
 A cele ensaigne lée  à ce dragon fermé  
 Qui est il  ce me dites  por Dieu de maiesté .  
Et li anfes respont   I   en dirai uerité  
 C   est Gile la duchoise  au gent cors onoré  
 Qui suer est Karlemaine  le fort roi keroné  
 Et fame Ganelon  le compaignon Hardré  
 Et est mere Rollant  le cheualier menbré . 
 Por ce l   ai mis deuant  ie uos di par uerté . 
- Si m   aït Diex  dist Naimes  que preus estes et ber  
 Qui est en l   autre char  gardés ne me celés  
 Qui n   est mie mains riches ne noaus acesmés  
- Par mon chief  ce dist Guis  ia ne uos ert celé  
 Ce est li chars ma mere  qui tant a de bonté  
 Por ce l   ai mis après que rois sui coronés . 
- Si m   aït Diex  dist Naimes  gentils est et ber  
 Qui est donques li peres dont fustes engendré  
 Comment  dist l   enfes Guis dist li angres  dans uiellars radotés  
 Par saint Denis de France  se plus me demandés  
 Ie uos ferai la teste fors du bu deseurer . 
- Sire  dist li dus Naimes  et ie le lais ester .  
A icele parole sont reuenu el tref  
Et li baron de France sont encontre leué . 
L   ENFES Guis de Borgoigne s   asist ou pauillon . 
Ioste lui est assis ses chiers peres Sanson  
Et d   autre part s   asist li gentils dus Naimon  
Et li autre barnage s   asiet tot anuiron . 
Huidelon se dreça  qui est de grant renon  
De sa barbe li pendent contreual li flocon . 
Où qu   il uoit le barnage  si l   a mis à raison  
 Or entandez  fait il  franc cheualier baron  
 Qui estes home lige l   emperéor Karlon  
 Et plus aués de sens que n   ont cil enfançon . 
 Por ce uos di à tous que me dites raison  
 Montorgueil est tos miens et le regne enuiron  
 Asséur que doie estre là sus en ce donion  
 Quant . X . François me uinrent  de par le roi Karlon  
 Requistrent moi  ma terre et l   onor enuiron  
 Et grant orgueil me distrent  ia nel uos celeron  
 Et aracher me uoldrent ma barbe et mon guernon . 
 Ie les fis assaillir  por coi en mentiron  
 Mais il se desfendirent com cheualier baron  
 Mon palais me tolirent et ma maistre maison . 
 Traïtor m   apelerent  por coi le celeron  
 Mais i   en oi pris bataille par mon fil Danemon 
 Et si lor créantai  deseur mon Dieu Mahon  
 Que il n   i auroit mal fors que de Danemont  
 Mais Dragons mes fils  qui cuer ot de felon  
 Ne le uolt pas soffrir  ains pensa traïson  
 Quant il uit que ensamble furent li dui baron . 
 Bien sai que le poior an éust Danemont  
 Mès Dragolans mes fils  qui cuer ot de felon  
 Lors le uoloit aidier  ia nel uous celeron  
 Mais ie li destornai  ne li fist se bien non . 
 SEIGNOR  dist Huidelon  enuers moi entandés 
 Por ce que ie li oi et pleui et iuré 
 Que il n   i auroit mal dont le puisse garder  
 Sui ie uenus à uos iugement demander  
 Que  se i   ai enuers eus com traïtres erré  
 I   en uoil perdre ma terre et tote m   erité  
 Et mes fils Dragolant aura le chief copé .  
Quant Naimes l   entendi  si a . I . ris gité  
. Xu . contes apele  si sont issus du tré . 
L   enfes Guis de Borgoigne est auoc aus alé  
 Seignor  ce dist li enfes  tot ce fu uerités  
 Issi fu tous li chans com uous oï aués . 
 Or uos pri io  por Dieu qui an crois fu penés  
 Que uos le iugiés si qu   il en soit honorés  
 Qu   il n   a plus loial Turc en . LX . cités . 
- Si m   aït Diex  dist Naimes  i   en dirai mon pansé  
 Li hons qui ains ne fu bautisiés ne leués  
 Ne onques ne crut ior sainte crestienté  
 Se il aida son frere  n   en fait mie à blasmer  
 Certes  on li en doit le mesfait pardoner  
 Por qu   il uoille reçoiure sainte crestienté .  
Et li baron respondent   Si com uous commandés .  
A icele parole resont uenus es trés  
Et content Huidelon ce qu   il ont deuisé . 
Quant Huidelon l   oï  s   a ses fils regardés  
Par mult grant amisté les a araisonés  
 Aués oï François plains de grant loiauté  
 Mult par est fous qui n   aime sainte crestienté .  
Où que il uoit Guion  si l   a araisoné  
 Gentils rois debonaires  por Dieu de maiesté  
 Or faites le mien cors bautisier et leuer  
 Et mes fils ambes . II  qui mult font à loer  
 Et tous ceus de ma terre  qui de moi sont chasé  
 Et qui Dieu ne uodra croire ne sa bonté  
 Si li coupés la teste  sans plus de demorer  
 Et nous uos iurerons homage et féeuté . 
 Lors irons à Karlon  le fort roi coroné  
 Si deuenrons si home et si riche chasé  
 Et li aiderons bien la terre à conquester .  
Quant li baron l   entendent  grant ioie en ont mené . 
L   archeuesques Turpin a les fons aprestés  
Après  se fu li rois de ses dras desnués  
Et si fil ambedeus et si home dalés . 
Iluc sont bautisié  d   eue rengeneré  
Mais lor nom ne lor sont changié ne remué . 
Bien furent . Xum . esléu et nombré 
Qui tuit por Huidelon pristrent crestienté . 
QUANT or fu Huidelon leués et batoiziés  
Et si fil ambes . II . et tuit si cheualier  
Bien les puet on nombrer à plus de . XX . milliers . 
Huidelon l   orguelleus a Guion araisnié  
 Sire  dist li uiellars  por la uertu du ciel  
 uenés à Montorgueil  les clés uos uoil baillier  
 Et ferons bautoizier ma cortoise moillier  
 Et tous ceux de mon regne  et mes boriois prisiés  
 Lors irons à Karlon  le fort roi droiturier .  
Dont se lieue Dus Naimes et Sanses et Ogiers  
 Si m   aït Diex  biaus sire  bien fait à otroier  
 Ihesu puisse sauuer si uaillant cheualier   
A icele parole se uont aparillier  
Et cheuauchent ensanble  sans plus de delaier  
Li uieillart et li ione et tuit li bautoisié  
Et passent les . IIII . eues où li aïmans siet . 
A Montorgueil entrerent baut et ioiant et lié . 
A la france roïne le uait . I . mes noncier  
Et ele li escrie   D   ont uiens tu  cheualier  
- Dame  de l   ost Guion  à celer nel uous quier . 
 Ie ui uostre seignor leuer et bautoisier  
 Et ambes . II . uos fils ui ge en fons plongier . 
 Ici uient li rois Guis o sa gent  . III . milliers  
 Et feront uostre cors leuer et bautoisier . 
- Hé Diex  dist la roïne  tu soies graciés   
QUANT or ot la nouele la dame Marguerite 
Si fils sont bautoizié et Huidelon ses sires  
De la ioie qu   ele ot tous li cuers li sospire . 
Qui dont uéist aler la cortoise meschine  
Il n   ot en la cité riche drap ne cortine  
Tires ne siglaton ne pailes d   Aumarie 
Qu   elle ne face tout estendre par la uile . 
Atant es Huidelon et sa grant baronie . 
La dame ua encontre  qui moult fu escheuie . 
Quant a uu son seignor  si li a pris à dire  
 Bien soiés uous uenus et uostre compaignie  
- Dame  dist Huidelon  Diex uous doinst bonne uie  
- Por Dieu  ce dist la dame  estes bautoisiez  sire  
- Oïl  ce dist li rois  nel uos celerai mie  
 Si uoil que receuois créance et bautestire .  
Et li rois de Borgoigne ne s   aséura mie  
Et commande à Turpin   Faites les fons  biaus sire .  
Cil les fait maintenant  qui bien set le seruisse . 
Tantost font bautoizier la cortoise roïne  
Bien puet on aesmer la gent à . Xu . mile 
Qui por Dieu i reçurent créance et bautestire . 
Et li rois de Borgoigne ne s   aséura mie  
Où qu   il uoit Huidelon  molt belement li prie  
 Ie uos rant uostre terre et uostre seignorie . 
- Par mon chief  dist li rois  issi n   ira il mie  
 Par la foi que io doi au fil sainte Marie  
 Ia ne tanrai plain pié de ma terre garnie 
 S   aurai uéu Karlon  le roi de Saint Denie  
 Moi et tote ma terre metrai en son seruisse .  
Quant li baron l   entendent  mult très grant ioie en firent . 
La terre ont commandée la cortoise roïne  
Et laissierent o lui de la cheualerie . 
De si à l   ost Guion ne s   aséurent mie . 
Et les dames des chars plorent forment et crient . 
L   enfes Gui fait crier par mult grant seignorie 
Que s   il a dame en char nesune tant hardie  
Se ele se demoustre  que ne perde la uie . 
Cil demanderent l   eue et au mangier s   asistrent . 
Quant il orent mangié  tuit fors des trés saillirent . 
Dus Naimes de Bauiere  à la barbe florie  
Est uenus à Guion  si li a pris à dire  
 Sire rois  gentils hom  por Dieu le fil Marie  
 uanrois uous à Karlon  le roi de Saint Denie   
Et respondi li anfes   Nel uos celerai mie  
 Quant i   aurai pris par force la fort tor d   Augorie  
 Dont irai à Karlon por faire son seruisse  
 Certes  ie n   irai pas tant que ie l   aie prise . 
- Dont  n   i uenras tu ia  dist Naimes  en ta uie . 
- Si ferai  dist li enfes  ne uous esmaiés mie  
 Se Diex me ueut aider  li fils sainte Marie .  
DUS Sanses de Borgoigne fist forment à prisier  
Et sachiés tot sans faille qu   il ot Guion molt chier  
Qu   il l   auoit engendré de sa france moillier . 
Bel et cortoisement le prist à araisnier  
 Sire rois  gentils homs  por Dieu ne me noier  
 Quant tu méis en France corone sor ton chief  
 Et tu féis uenir les fils de nos moilliers  
 Por coi ne uenis tu à Karlemaine aidier  
 Si m   aït Diex de gloire  que il en a mestier  
- Par Dieu  ce a dit Guis  qui le mont doit iugier  
 Ia n   irai à Karlon  le fort roi droiturier  
 s   aurai ces . II . citez sos moi à iosticier  
 Et les randrai Karlon  si m   en aura plus chier . 
- Si m   aït Diex  dist Sanses  Trop auez le cuer fier . 
 Ia ne uerrés Karlon  se uous tant delaiés . 
- Si ferai  ce dist l   enfes  or ne uos esmaiés . 
 Salués moi le roi  mon seignor droiturier  
 Ie li enuoierai . M . murs et . M . somiers  
 Tuit seront de uitaille et trossé et chargié  
 Et . M . haubers saffrez et . M . hiaumes gemés  
 Et . M . escus à or  . M . brans et . M . espiés . 
- Sire  dist li dus Naimes  com uous plera si ert  
 Nous li porterons bien canque li enuoiés . 
- Il n   i a plus  dist Sanses  mais demandons congié .  
Li baron li demandent  Guis lor a otroié . 
Quant il furent monté  Guis les a conuoiés  
Et Bertrant  et Berart  et Turpins li proisiés . 
Au departir qu   il firent plorerent de pitié . 
 Si m   aït Diex  dist Sanses  or poons enragier 
 Quant nos uéons ici les fils de nos moilliers  
 Si ne nos deignent mie acoler et baisier .  
Il a dit à Guion   Retornez ent arier . 
 Certes nos en partons dolent et coreciés .  
Quant Guion l   entendi  plore de pitiés  
Des lermes qu   il ploroient sont durement moillié . 
Qui là uéist la ioie que font li cheualier  
Chascuns baise le sien trestot sans atargier . 
Ains éussiés alé bien demi liue à pié 
Qu   il péussent tenir ne uoie ne santier . 
Li enfant s   an retornent  li uaillant cheualier  
Ne sai de lor iornées deuiser ne noncier . 
. I . mardi sont uenu à Luiserne le sier  
Maintenant descendirent desous le tref roié . 
Quant Karles les choisi  onques ne fu si liés  
Il baisa le duc Naime et Sanson et Renier  
 Naimes  dist l   emperere  com uos plera si ert 
 uéistes uos Guion  ce cheualier proisié  
- Oïl  sire  dist Naimes  mentir ne uos en quier  
 Il uos mande par moi salus et amistiés . 
 Tel present uos enuoie dont deués estre liés  
 Escus  haubers et lances et assés à mangier . 
- Si m   aït Diex  dist Karles  mult a bien espoitié  
 Encor me laist Diex uiure qu   ancor li puisse aidier  
- E non Dieu  emperere  ce dist Rollans ses niés  
 Del present le deués amer et tenir chier  
 Mais demandés Naimon et Sanse le guerrier 
 Quant il uenra à uous  li riches rois prisiés . 
 Certes  ie le uerroie de gré et uolentiers . 
- Ne sai  sire  dist Sanses  quant li siens plaisirs iert  
 Mais pris a Montorgueil  qui siet sor le rochier  
 Si a fait Huidelon leuer et bautisier  
 Et ses fils ambes . II . et sa france moillier  
 Et des gens de sa terre plus de . XXX . milliers  
 Dont il a recéu les onors et les fiés . 
 Or panra Augorie et Maudrane le fier  
 Lors si uenra à uous  il et si cheualier . 
- Se Diex m   aït  dist Karlemaine au uis fier  
 S   il ne fust mes parens mes cousins ou mes niez  
 Il ne l   osast panser  por les membres tranchier  
 Ne li enfant de France ne l   éussent laissié 
 Que ia corone d   or éust mis sor son chief . 
- Ne sai sire  dist Sanses  à merueilles l   ai chier  
 Certes . II . fois me uint acoler et baisier  
 A poi qu   il ne chai pasmés de son destrier . 
- Sanses  dist l   emperere  par la uertu du ciel  
 Ie quit c   est uostre fis et de uostre moillier  
 Maris estes ma suer  ie quit qu   il est mes niés . 
- Ne sai  sires  dist Sanses  mès moult a le uis fier  
 Et ce qu   il uodra faire nos estuet otroier .  
A ces paroles uont li baron herbergier  
Et Karles est remès dolans et coreciés . 
LI baron sont alé à lor herbergeries  
Et Karles est remès courouciés et plains d   ire . 
En . I . lit se coucha  mès il n   i dormi mie  
 Hé Diex  ce dist li rois  qui tot as en en baillie  
 De quel terre est li enfes qui meine tel iustice  
 Qui a pris Montorgueil par sa cheualerie  
 Huidelon bautoizié et tote sa maisnie  
 Ne daigne à moi uenir  tant ne m   aime ne prise  
 Mais  par icel Seignor qui fu nés de Marie  
 Ia ne lairai Luiserne qui sor mer est bastie  
 Si ert uenus cil enfes que i   aim tant et desire  
 Que Diex le m   a mandé  qui tout le monde guie .  
Or leron de Karlon  que Ihesu benéie  
Si dirons de Guion à la chiere hardie . 
. I . matin s   est leués  quant l   aube est esclercie  
Huidelon an apele  à la barbe florie  
Et Dragolant son fil  et Danemont méisme . 
 Seignor  ço dist li enfes  ne lerai ne uos die  
 Certes  molt me desire Karles de Saint Denise  
 Et les dames des chars  qui fort plorent et crient 
 Por ce qu   ele n   aloient à Luiserne la riche . 
 Comment irai à Karle  le roi de Saint Denise  
 S   aurai prise Maudrane qui sor mer est bastie . 
- Sire  dist Huidelon  à ce ne doutés mie . 
 uous m   aués bautisié  ie uos en doi seruisse  
 Ia ne uerrés passer la quinsaine acomplie  
 Se Diex plaist  et la fois où tous li mons se fie  
 Que ie tout uos rendrai en la uostre baillie .  
Quant li anfes l   entent  bonement l   en mercie . 
 SIRE  dist Huidelon  entendés enuers mi  
 uous m   aués bautoisié  la uostre grant merci  
 Et ie sui uos hom liges  si uous en doi seruir  
 Faites mouoir uos homes el demain par matin  
 Cil qui mainent les chars si mueuent autresi  
 S   irons à Augorie belement et seri . 
 Ie ferai cest mesage  bien le sachons de fi  
 uers le roi Escorfaut que mes peres norri . 
 Certes  il est mes niés  par uerté le uos di  
 Par la foi que ie doi Karlon de Saint Denis  
 Se il ueut trespasser ne mes fais ne mes dis  
 N   i aura amisté uaillant . I . angeuin . 
- Sire  ce dist li rois  la uostre grant merci   
Ici le cuit lessier deci à l   enserir . 
Et li rois de Borgoigne fist ses homes garnir  
Les chars fist esteler  ses mistrent el chemin 
Huidelon l   orguilleus et Danemont son fil . 
Là oïssiés buisines et soner et tantir  
Une moult grant liuée font la terre fremir . 
Quant cil deuant s   aroutent el demain par matin  
Ne reuinrent ariere ains ore de midi  
Tant estoit l   oz espesse de cheualiers gentis . 
Cil Sires le conduie qui en la crois fu mis  
Tant ont erré ensamble c   à . I . mardi matin 
Ont chosi d   Augorie les murs d   araine bis . 
Quant Huidelon le uoit  à Guion dit   Amis  
 Or poés d   Augorie la riche tour uéir  
 La riche fermeté  que ains meillor ne ui . 
 Faites loger uostre ost contreua cest larris  
 Chargiés moi de uos homes . C . cheualiers gentis  
 Et i   en remanrai . C . de mes meillors amis .  
Et l   enfes Guis respont el nom de Ihesu Crist . 
Bertrant en apela et Bernart et Turpin  
Sauari de Tolouse  Estout et Auberi . 
 Por Dieu  ce dit li enfes  qui onques ne manti  
 Faites . C . cheualiers aprester et garnir  
 Ses manra Huidelon trestout à son plaisir . 
- Seignor  ce dist Bertrans  Diex nous an soit aidis   
. C . en ont fait seurer de tous les plus hardis  
Et li rois de Borgoigne fist les os establir  
Et ses homes loger parmi ces prés floris . 
Il est uenus as chars  ses a en ordre mis  
Et commande les dames gentement à seruir . 
Gile  la suer Karlon  ot moult le cuer noirci  
Où qu   ele uoit Guion Karlon  gentement li a dit  
 Grant tort en aués  sire  par le cors saint Denis  
 uos déussiés aler à Luiserne la cit  
 Por uéoir nos seignors que nos desirrons si . 
 Or nous fais ostoier en estrange païs  
 Grant pechié en aués  par le cors saint Denis . 
- Par saint Denis de France  ce dist Guis li marchis  
 Se ie n   ai Augorie et Maudrane la cit  
 De ci que à . X . ans ne uerrés uos maris .  
Quant les dames l   entendent  à plorer se sont pris . 
Huidelon l   orguilleus s   est à la uoie mis  
Là oïssiés buisines et soner et tantir . 
Et Bertrans et Berart sont à la uoie mis  
. IIc . furent ensamble des meillors du païs . 
Cil Sires les conduie qui en la crois fu mis  
OR s   an ua Huidelon et sa cheualerie  
Li rois Guis les commande au fil sainte Marie  
Qu   il les puisse aconduire à santé et à uie . 
Et li baron cheuauchent  qui Ihesu benéie  
Onques cil ne finerent de ci en Augorie . 
Huidelon ua deuant et sa gent de Persie  
Qui tuit erent armé à la loi paienie  
Par la porte s   an entrent en la cité garnie  
Il n   i ot si hardi qui pas le contredie . 
Et cil ont cheuauchié à bele compaignie  
uenu sont à la porte de la grant tor garnie . 
Huidelon les apele à la loi paienie  
Et li portiers li oeure  ne li contredit mie . 
Quant uirent Huidelon  mult grant ioie li firent  
Mais  quant uoient François  forment s   en esbahirent . 
Dient à Huidelon   Bien uigniez uos  biaus sire . 
 Sont tuit cil cheualier de uostre compaignie   
Quant Danemont l   entent  à haute uois s   escrie  
 uos le saurois mult bien eins eure de complie . 
 Où est rois Escorfaus  à la chere hardie  
- Biaus sire  il est là sus  à mesnie escharie  
 N   a que . C . cheualiers o lui en compaignie .  
Quant Huidelon l   entent  ne puet muer ne rie . 
Lors descendirent tuit sous l   oliue foillie  
Et monterent amont en la sale uoutie  
Et trueuent Escorfaut à la barbe florie . 
Quant Huidelon le uoit  fierement li escrie  
 Biaus niés  dist Huidelon  ie ne uous salu mie . 
 L   enfes Gui de Borgoigne  qui tant a seignorie  
 De trestoute ma terre ne m   a il lessié mie 
 Dont ie prange de rante ualissant . I . alie .  
Quant l   entent Escorfaut  ne puet muer ne die  
 Mar le pansa li glous  par ma barbe florie  
 Or manderai paiens deci en Augorie  
 Et si ferai uenir Butor de Salorie  
 Et manderai Maudran  de Maudrane la riche . 
 Quant i   aurai assamblé ma grant cheualerie  
 Lors m   en irai uers Gui  si ne m   en tenrai mie  
 Trencherai lui la teste à m   espée forbie  
 Et si ferai destruire sa grant cheualerie  
 Raemplir an ferai ma terre desertie .  
Quant Bertrans l   entendi  tous li sans li fremie  
Où que il uoit Berart  en basset li escrie  
 Aués oï paiens uanter de grant folie  
 Mar le pansa li glous  se Diex me benéie  
- Seignor  ce dit Estous  por Dieu le fil Marie  
 uous pri ie et requier que ne uos hastés mie  
 Quant amené nos ont ceste gent paienie  
 Et se sont bautoizié por Dieu  le fil Marie  
 Et se miex ne nos font  il ne nos faudront mie . 
 Et se uos uéés commencer la folie  
 Chascuns fiere grant cop de l   espée forbie .  
Quant li enfant l   entendent  chascun d   aus li escrie  
 Bien fait à otroier . Diex nos soit en aïe  
 S   or uoloit Huidelon  à la barbe florie  
 Nos aurïons anqui ceste grant tor garnie  
 Et rendrions Guion ceste chastelerie . 
- Certes  dist Danemons  il ne uos faudra mie .  
ESCORFAUT d   Aumarie est leués an estant  
Bien connut au uiaire et Berart et Bertrant 
Que il estoient né de la terre des Frans . 
Où qu   il uoit Huidelon  si li dist maintenant  
 Qui sont cil cheualier  celer n   i uaut noiant . 
 Par Mahomet  mon Dieu  il nos uont mult gabant  
 S   il ne sont à la loi de Turs et de Persans  
 Il perdront ia les testes à mon acerin brant .  
Quant Danemont l   entent  si sailli maintenant  
 Se Diex m   aït  biaus oncles  celer n   i uaut noiant .  
Où qu   il uoit Escorfaut  si li dist en riant  
 Il sont home Guion  ce cheualier uaillant . 
 Ce uos mande par nous  que l   irïon celant  
 Que deuenés ses hom hui cest ior en auant  
 Et créés en Ihesu  le pere omnipotant . 
 Et se tu si nel fais  de ta uie est noiant  
 Herbergié as teus hostes qui te feront dolant   
HUIDELON l   orguilleus fist forment à proisier  
Où qu   il uoit Escorfaut  si li prist à huchier  
 Amis  ce dist li rois  à celer nel uous quier  
 Diex nous a assené au meillor cheualier 
 Qui onques portast armes ne montast an destrier  
 Il nos a fait trestous leuer et batoizier  
 Et si nos a randues nos terres et nos fiés . 
 Or te somes uenu por Dieu querre et proier 
 Que tu li rans ta terre  tes homes et tes fiés  
 Ou ce non  par l   apostre que quierent cheualier  
 Amors ne parentage ne t   i aura mestier 
 Que ne te face ia la teste rooignier  
 Et arracher du cors et les mains et les piés .  
Après ce mot regarde Bertrant le timonier  
Estout  ausi Berart de Mondisdier . 
Quant li enfant le uoient  ne se uodrent targier  
Ains desuestent les chapes  traient les brans d   acier . 
Bertrans  li fils Naimon  ua ferir Marchepier  
Et Berart uait ferir Murgalant de Rausier  
Et Turpin l   archeuesques le roi de Montefier  
Et tuit li autre i fierent  ne se uodrent targier . 
Estous  li fils Oedon  à Escorfaut s   an uient  
Ia le ferist du branc  sans plus de deloier  
Quant Huidelon li crie   Por Dieu  ne le touchier   
Escorfaut s   an fuioit à Huidelon le uiel  
Bien uoit n   i uaut force ualissant . I . denier  
A sa uois  qu   il ot clere  commença à huchier  
 Faites ens rebouter ces riches brans d   acier  
 Et ie rendrai Guion mes terres et mes fiés  
 Et crerai en Ihesu qui le mont doit iugier . 
 Mieus aim ma terre perdre que la teste tranchier  
 Mais c   est li plus par force  li moins par amistiés . 
- Ne m   en chaut  ce dist Huidres  que ie en sui touz liez .  
QUANT or uoit Escorfaut que il est si sorpris  
Otroier li conuient et lor fais et lor dis  
Ou  ce non  de sa uie est maluaisement fis . 
Où qu   il uoit Huidelon  si li crie à haus cris  
 Or sera li rois Guis de ma terre saisis  
 Et si fera garder ma terre et mon païs . 
- Par mon chief  ce dist Huidres  merueilles aués dit . 
 uos n   i perdrois uoir uaillant . I . angeuin  
 Ains metés uostre cors du tout en son plaisir  
 Que uos n   i aurois mal dont uos puisse garir .  
Et Escorfaut respont   Tout à uostre plaisir .  
Par une des fenestres a defors son chief mis  
Et choisi les paiens armés et feruestis  
Plus de . XXXm . homes  ses a à raison mis . 
 Seignor  dist Escorfaut  entendez enuers mi  
 I   ai randu as François ma terre et mon païs  
 Baptisier me ferai  que ie le uoil issi  
 Ie uoil que uous randois uos terres autresi .  
Et paien respondirent   Par no Dieu Apolin  
 Nous les assaudrons ia par force et par estri 
 Tant que tous les aurons detranciés et ocis .  
Et Escorfaut respont   Merueilles puis oïr  
 Ou uos ferois tot ce que ie uous ai requis  
 Ou uos me uerrois ia de male mort morir . 
 SEIGNOR  dist Escorfaut  à celer nel uous quier  
 Se uos ne faites ce que uous pri et requier  
 Ia me uerrois la teste fors du bu rooignier  
 Que ie uoi là Guion qui fait sa gent logier .  
Et cil li respondirent   Nos estuet otroier  
 Nous ne uous faudrons mie por les testes trenchier .  
La porte font ourir et les pons abessier  
Puis mistrent ius les armes sans poit de delaier . 
Del palais aualerent seriant et escuier  
Et uont en l   ost Guion les noueles noncier . 
Bertrans  li fils Naimon  est alés atachier 
Au pomel de la tor du grant palais plenier 
Une enseigne uermeille  i a fait baloier  
Cil de l   ost la choisirent  li ione cheualier  
L   enfes Gui de Borgoigne commença à huchier  
 Or tost  la uile est nostre  pensons de l   esploitier . 
 Dieu en deuons ensamble loer et gracier   
A cest mot en monterent tel . L . millier  
Qui iusc   à la cité ne se uodrent targier . 
A ces dames des chars n   i ot qu   esléecier  
Dont chascune tenoit son liure ou son sautier . 
EN la cité entrerent li cheualier uaillant  
Et ont prise la uile et ariere et auant . 
L   enfes Guis fait crier par la cité uaillant 
Qu   il n   i ait cheualier  tant soit de haute gent  
Qui toille à Sarrazin son or ne son ariant  
Tyres  pailes  ne dras  ne riens sans son commant  
Il en perdra la teste  ia n   i aura garant . 
Quant Sarrazin l   entendent  s   en sont lié et ioiant  
Et dist li uns à l   autre  Ci a mult bone gent  
 Por eus deuons nos croire en Dieu communement .  
Atant es Huidelon et son fil Dragolant 
Qui tienent Escorfaut et derier et deuant . 
Huidelon uoit Guion  si li ua escriant  
 Tenez  sire  dist il  roi Escorfaut uos rant  
 Lui et tote sa terre  por faire uo talant . 
- Seignor  dist l   enfes Gui  Ihesu omnipotant 
 Nos laist si esploitier dès ici en auant 
 Que puissons faire à Karle auques de ses talans  
 Laissiés me à Escorfaut parler par auenant  
 Amis  ueus tu reçoiure créance uoiremant  
 Foi et humilité et saint bautisemant  
- Sire  dist Escorfaut  gel uoil moult bonement .  
L   archeuesques Turpin ua les fons aprestant  
Le seignor i baptisent et des siens ne sai quans  
Et qui Dieu ne ueut croire  tous les uont ociant . 
Aesmer les puet on  par le mien enciant  
A plus de . XXXm . qui en Dieu sont créant . 
Et Huidelon an ot . XXXm . et . uII . cent  
Et l   enfes Gui . Lm  qui tuit furent créant . 
Bien furent . C . millier cele compaigne grant 
Qui tuit sont à Karlon de bien faire entendant . 
La cité commanderent à . IIIIc . serians  
Et Escorfaut s   en torne et Huidelon li frans  
D   aler à Karlemaine est chascuns desirans . 
Or iront tuit ensamble  li uiel et li enfant  
Le chemin uers Luiserne  se Diex le lor consant . 
OR cheuauchent ensamble li cheualier de pris  
Les chars font arouter  si les ont deuant mis . 
Or les conduie Diex  li rois de paradis  
L   enfes Guis de Borgoigne fu cheualiers de pris  
Huidelon en apele et Danemont son fis  
Et li roi Escorfaut et Dragolant ausis  
 En conbien uenrons nous à Luiserne la cit  
- Par foi  dist Huidelon  gel uos aurai tost dit . 
 Ia ne uerrois . III . iors passés ne acomplis 
 Que nos uerrons Karlon  le roi de Saint Denis  
 Et les barons de France que uos desirrés si .  
Quant Escorfaut l   entent  si a gité . I . ris  
Et dit à Huidelon   Merueilles aués dit  
 Ainçois aurons troué une mult riche cit  
 Que plus riche ne tint paiens ne Arabis  
 Et siet sor . I . regort  sor . I . rochier antif . 
 Li mur en sont trestuit de marbre uert et bis  
 . Xu . tours i a hautes  qui sont de marbre bis  
 Entor chascune cort de mur . I . mult grant fil  
 Et à chascune porte est li pons tornéis . 
 Li sires qui la tient i a par droit assis 
 . C . homes qui la gardent  armé et feruestis . 
 Onques Diex ne fist home  tant soit poestéis  
 Ne tant éust o lui de cheualiers de pris  
 Qui la préist par force iusc   au ior dou ioïs . 
- Comment a non  biaus sire  ce li a dit rois Guis . 
- On l   apele Maudrane  Escorfaut respondi  
 Si la tient Emaudras  . I . cuiuers maléis  
 Il fu de ma serour nez et angenoïs . 
 S   il après moi demeure  bien nos aura traïs  
 Mais  se g   en deuoie estre traïnez à roncis  
 Ne demorra il pas  par foi le uos pleuis . 
 Se il ueut trespasser ne mes fais mes diz  
 Ie li ferai creuer le cuer desous le pis . 
 ués ci Huidelon  par lui sui ge traïs  
 Ausi ert il par moi  par foi le uos pleuis  
 Si en ferai present Karlon de Saint Denis .  
Quant l   enfes Guis l   entent  si a gité . I . ris  
Et après l   en randi plus de . uc . mercis . 
Icele nuit se logent enmi le pré flori  
Et l   endemain à l   aube sont à la uoie mis . 
OR cheuauchent ensemble à ioie li baron . 
Cil sires les conduie qui Longis fist pardon  
Li char erent deuant là où les dames sont  
Qui uolenters uerroient l   emperéor Karlon  
Lor costoient la mer qui brunoie enuiron . 
A esploit cheuaucherent iusc   à none de ior  
Puis montent sor . I . pui et regardent desous  
Et uoient la cité sour . I . regort réont  
Et ausi grant richesce tele ne uit nus hon  
Mesons  sales perrines  qui bien fondées sont  
Et choisirent les murs  qui haut sont contremont  
uoient les . Xu . portes où li cheualier sont  
Li . Xu . bras de mer qui gietent grant bruior  
Et de lé ot chascun le trait à . I . bozon . 
Et uoient les forès et uignes par en son  
Et si très grant richesce tele ne uit nus hon . 
L   enfes Guis de Borgoigne en dreça le menton  
Escorfaut en apele et le uiel Huidelon  
 Or poés uous uéoir de Maudrane la tour .  
- uos dites uoir  biaus sire  ce respont Huidelon . 
 Or faisomes loger nostre ost ci enuiron . 
 Si par engin n   est prise  ia dedens n   entreron  
 Se trestous li empires de la terre Karlon  
 Et tuit li Sarrazin qui ains furent ne sont 
 L   auoient assegie entour et enuiron  
 Si porroient il estre iusc   au daerrain ior 
 Que ia n   i mefferoient la monte d   un boton .  
Quant li anfes l   entent  si tint le chief enbron . 
 Ne uos esmaiez mie  sire  dist Huidelon . 
 Se Dieu plaist et saint Pierre  c   on quiert en pré Noiron  
 Ains demain à ceste eure la cité uos randron . 
 Chargiés moi de uos homes  . Xm . compaignons  
 Et g   en menrai . Xm . de mes prisiés barons  
 Mès ge ferai lier as uos et piés et pons  
 S   aura chascun uestu son haubert fremillon  
 Le uert hiaume lacié  ceint le brant de color  
 Et si serra chascun sor son destrier gascon . 
 Quant nos uenrons à ceus qui là gardent le pont  
 Si lor ferons acroire que ce sont tuit prison  
 Ses auons gaaigniez en l   ost le roi Guion  
 Et  por iustice faire  à Maudras les menon . 
 Par icele maniere là dedens entrerons  
 Se Dieu plaist et saint Pierre  la uile issi panrons . 
- Par mon chief  ce dist Guis  ci a bone raison  
 Mais gardez  biaus dous sire  qu   il n   i ait traison . 
- Par cel seignor  dist Huidres  qui soffri passion  
 Ie nel feroie mie por paor de prison  
 Qui me deuroit tolir le chief sous le menton   
Et li anfes respont   Diex uos face pardon  
LI rois Guis de Borgoigne  qui tant fait à proisier  
Bertrant  le fils Naimon  en prist à araisnier  
Estout  le fil Odon  Berart de Mondisdier  
 Seignor  faites à Huidre tot ce qu   il uos requiert  
 Et si pansés por Dieu de m   onor essaucier .  
Et cil li respondirent   Ce fait à otroier .  
Tost et isnelement se uont apareillier  
Et erralment s   adoubent . XXm . cheualier  
Qui por Dieu se sont tuit leué et bautisié . 
Quant il furent ensamble  bien furent . XX . millier . 
Huidelon les conduit  et Escorfaut ses niez  
Et Dragolans li preus  et Danemons li fiers . 
Li rois les commanda au glorieus du ciel  
Qu   il les puis raconduire sain et saus et entiers . 
Et li uiels Huidelon ne s   est pas atargiés  
Ains a fait as François et bras et poins lier  
Mais ne sont pas estroit  qu   il ne lor est mestier  
Tost aura li uns l   autre poins et piés desliés . 
Tout les ont mis deuant et pansent d   esploitier  
De ci c   à la cité ne se sont atargié . 
Au maistre pont trouerent les paiens haubergiés  
Qui gardoient la porte et les fossés premiers  
Cornicas an ert sires  qui Diex doinst ancombrier . 
Atant es Escorfaut qui commence à huchier  
 Amis  oeure la porte sans point de delaier  
 Lé moi léans antrer  que g   en ai grant mestier  
 A Emaudra  mon oncle  que ie ai forment chier  
 Ie li uoil presant faire de . Xm . prisoniers  
 En l   ost le roi Guion les auons gaaigniés  
 Si les amaine Huïdres et Danemons li fiers .  
Quant Cornicas l   entent  onques ne fu si liés  
La porte li a fait tantost deueroillier  
Iusques à Emaudras les a fait conuoier . 
Et nos François trespassent tout le palais plenier  
Et trueuent Emaudras desous . I . oliuier  
Où il ue as eschés à Murgale le fier  
Et auoit entor lui planté de cheualiers . 
Quant il uoit nos François qui uienent prisonier  
Tost et isnelement an est saillis an piés . 
Quant Huidelon le uoit  primes l   a araisnié  
 Mahomet uos saut  sire  qui tout a à iugier  
 Prisons uos amenons qui mult font à prisier  
 De . Xm . François  que uéez tous liez .  
Quant Emaudras l   entent  onques ne fu si liés . 
 Où furent ces gens pris  gardés ne me noiés . 
- Biaus sire  en l   ost Guion  dist Escorfaut ses niés  
 Il furent à Augorie auant ier essillié  
 Et uindrent à la porte assaillir et lancier  
 Trestuit i furent pris  à celer nel uous quier . 
 Si ne fust Huidelon Et Huidelon qui me uint aïdier  
 Assamblé i fuissiens ie et mi cheualier  
 Trestuit i fuissïens mort  ocis et detrenchié . 
 Prenés or ces cheitis  ies uous rant prisoniers  
 Ce ert la uostre pars  s   en soiés iosticiers .  
Et a dit Emaudras   Bien aués esploitié . 
 Or an irons ansamble à Luiserne logier  
 Aquilant  mon seignor  et secorre et aidier  
 S   irons l   ost Karlemaine par force deslogier  
 Et li ferons la teste fors du bu rooignier . 
 L   autr   ier m   en dist noueles . I . moult cortois paumier  
 Qu   à paines se pooit ester desor ses piés  
 Qu   il n   ont en l   ost uitaille n   à boiure n   à mangier  
 Et tuit sont recréu li auferrant destrier . 
- Par mon chief  ce dist Huidres  à celer nel uos quier  
 Ie serai au deuant  se ie puis esploitier  
 Car plus hé le uiellart que nul home sos ciel . 
 Mais faisons là deseure mener ces prisoniers  
 Demain si les ferons mener à nos herciers . 
 Lessiés moi anuit mais dormir et aaisier  
 Que ne me despoillai il a . uIII . iors entiers  
 Ne que n   ostai ma broigne ne mon hauberc doublier .  
Et Emaudras respont   Ce fait à otroier .  
Lors s   aroutent ensamble trestuit li mesagier  
Et Danemons les guie et Dragolans li fiers . 
A l   entrer du palais trueuent le maistre huissier  
Et tenoit . I . baston grant et gros de pomier  
Et ua ferir Bertrant deseur l   escu uergié  
 Or çà  dist il cuiuert  à uo grant encombrier   
Quant Danemont le uoit  le sens quide changier  
Il a traite l   espée au pon d   or entaillié  
Tel coup li a doné tot le fist enbronchier  
 Outre  dist il  lecherres  si se doit on uangier 
 De gloton qui se dresce por franc home empirier   
Et li enfant s   en montent contremont le planchier . 
Ains qu   il fuissent amont  furent tuit deslié  
Maintenant ont des fuerres sachiés les brans d   acier . 
Huidelon uient deuant et Escorfaus ses niés  
Et ont fermé les portes et les ponts sus sachiés  
Que là amont n   an entre Sarrazins ne paiens . 
OR furent el palais deslié enfant  
Et tienent en lor poins les bons acerins brans . 
Atant es Huidelon et Emaudras auant . 
Où qu   il uoit nos François  si se ua meruillant  
 Faites à ces chetis oster ces riches brans  
 Ses ferons trebucher an cele chartre grant .  
- Par mon chief  ce dist Huidres  ains uos feront dolant  
 Se uos ne uolés croire Ihesu  le roi amant  
 Qui de la sainte uirge nasqui en Belliant .  
Quant Emaudras l   entent  si li mua li sans  
Et dist à Huidelon   Sire uiellars puans  
 Aués me uos traï si faitemant  
 Par Mahomet  mon Dieu  que ge trai à garant  
 Ie me leroie einçois giter en fu ardant 
 Que créisse en celui que penerent tyrant  
 Quant lui ne uout aider  mal me seroit garant .  
Quant Danemons l   entent  si est passés auant  
Par la barbe le prist  si le tira auant  
Deriere el haterel li done cop si grant 
C   à ses piés l   abati  si li dist en riant  
 Fil à putain  traïtres  fel uiellars recréans  
 Certes  mal mesdéites de Dieu  le roi amant  
 Qui nos paist et gouerne et fait soleil luisant   
Turpins li archeuesques uint cele part poignant  
 Lessiés moi tost parler au Turc par auenant .  
Et cil li respondirent   Tot à uostre commant . 
Amis  car croi en Dieu  le pere roi amant  
 Tote rauras la terre  tu n   i perdras noiant .  
Quant Emaudras l   entent  les eus ua rooillant  
Et a dit à Torpin   Sermons n   i uaut noiant 
 Que créisse an celui qui  en Iherusalent  
 En une planche ueille place uies soffri mort et ahan  
 Ia ne crerai en lui celui  ce te di uraiemant .  
Quant Turpins l   entandi  le cuer en a dolant  
Il hauce contremont le bon acerin branc  
Par milieu de la teste li done . I . cop si grant 
Entre ci que el pis le uait tot porfendant . 
 Certes  ci a bon prestre  dist Huidelon li frans . 
- uoire  qui bien confesse  dist ses fils Dragolans  
 Mès de sa penitence n   est il mie ioians  
 Que iusqu   ens el braier li est coulés li brans . 
Seignor  or du bien faire  ce dient li enfant  
 Si que ne s   aperçoiuent Sarrazin ne Persant . 
 Alons les assaillir  gel uoil et sel commant  
 Ains qu   il praignent lor armes ne lor acerins brans  
 Que gent qu   est desarmée ne uaut pas . I . besant . 
- Bien fait à otroier   dist Huidelon li frans . 
 Or doit chascun de nous mostrer son hardemant 
 Por conforter Guion  mon seignor le uaillant  
 Et por aidier à Karle  à Luiserne la grant  
- Bien fait à otroier   respondent li enfant . 
A cest mot sont trestuit de la mort desfendant  
Huidelon ua s   espée par force paumoiant  
Le poncel abaissierent et les pons par deuant  
Et uoient les paiens l   un à l   autre ioant . 
Huidelon lor ala hautemant escriant  
 Mar i entrastes ens  fil à putain puant   
uait ferir Cornicas  qu   il consiui auant  
S   i l   a par mi tranchié comme ce fust . I . gant . 
Atant es Huidelon et son fil Dragolant  
Escorfaut d   Aumarie et Berart et Bertrant  
Sauari de Tolouse et Torpin le uaillant  
Auberi le hardi  Estout le combatant . 
As paiens sont uenu  de ferir desirant . 
Quant Sarrazin les uoient  en fuies sont tornant  
Li enfant les enchaucent  qui les uont ociant . 
SE là fuissié le iour  par desous l   oliuier  
Que François assamblerent à la gent auersier  
Dont uéissiés paiens et foïr et chacier  
Hurler  glatir et braire  crier et abaier . 
Et nos François les fierent  qui Ihesu puist aidier . 
Qui lor uéist le ior ces paiens domagier  
L   un mort desore l   autre uerser et trebuchier  
Plus en ont mis deuant eus el grauier 
Qu   en . I . ior ne tuassent . IIIIc . charpentier . 
Trestuit sont desarmé  desfens n   i a mestier  
Dont oïssiés paiens à haute uois huchier  
 Hé Mahom  sire  car nous uenés aidier  
 Aiés merci des ames  c   or en auons mestier  
Lors uéissiés sor aus crestïens aïriés  
Trestous les ont ocis  n   en remest . I . antier  
Fors seulemant bien près la monte d   un millier . 
Et cil se sont feru en la mer por noier . 
Et nos François s   assamblent  plus de . XXX . milliers  
Et tuit li conuerti qui Diex puist conseillier . 
Lors firent tous les mors dedens la mer lancier . 
Là ot le ior sesi meint grant palais plenier  
Mainte meson perrine et meint riche solier  
Si firent la uitaille assambler sans targier . 
Qui huimès ueut oïr chançon bel commencier 
Si se traie en auant et laisse le noisier  
Con rois Guis s   acorda à Karlon au uis fier  
Et com il li tandi la teste por tranchier  
Quant ot prise Luiserne  le grant palais plenier . 
DE la cité issirent à bele compaignie  
Et cheuauchent ensamble  Diex lor doinst bone uie  
Huidelon ua deuant  à la barbe florie  
Et Bertrans  et Berart à la chiere hardie . 
L   enfes Guis de Borgoigne hautement lor escrie  
 Gentils rois debonaires  est la cités saisie  
- Oïl  dist Huidelon  el non Sainte Marie  
 Et Emaudras li glous a la teste tranchie  
 Turpins an prist ueniance à l   espée forbie  
 Por ce qu   il despisoit Ihesu  le fieus sainte Marie . 
 Gentieus rois debonaires  or ne nos tardons mie  
 Mais alons à Luiserne  cele cité garnie  
 Et secorons Karlon à la barbe florie  
 Qui grant mestier en a  i   en ai nouele oïe .  
Lor chars font ateler  s   ont lor uoie acoillie  
Les pauillons destendent de la grant praerie  
Tost et isnelement à la uoie se mistrent . 
Or dirons de Karlon  le roi de Saint Denise  
Qui siet deuant Luiserne  coreçous et plains d   ire . 
Ogier en apela  si li a pris à dire  
Et Naimon à la barbe  le duc Sanson le riche  
 Baron  dist l   emperere  por Dieu le fil Marie  
 Iamais ne uerrai Gui  ne sai que plus uous die .  
Lors a ploré des eus et tendrement souspire . 
 Sire  ce dist dus Naimes  ne uos esmaiés mie . 
 Il a plus de . uII . ans c   aseuis ceste uile  
 Et rois Gui  qui amaine la grant cheualerie  
 N   a pas . III . ans passés que il en a . III . prises . 
 Quant il aura la terre trestote en sa baillie  
 Certes  à uous uenra à bele compaignie . 
- Certes  dist Karlemaines  li miens cuers le desire  
 Ne après sa uenue ne uodroie plus uiure .  
CHARLES  li rois de France  formant se redota  
Mais Naimes de Bauiere formant le conforta . 
Atant es . I . garçon qui es loges antra . 
Rollant et Oliuier en sa uoie encontra  
Il uenoit des montagnes qu   il gardoit  tiers iors a . 
Quant Rollans l   a uéu  en haut li escria  
Si li a demandé où il uient et où ua  
Mais li garçons respont que moult bien lor dira  
Mais qu   à Karlon le mainent et à lui parlera . 
Et Rollans li respont  einsi com lui plaira . 
Deuant le roi le mainent  et il le salua  
Deuant le roi de France li mes s   agenoilla . 
Quant Karles l   a uéu  tantost li demanda 
D   ont il est  de quel terre  et quel besoing il a . 
 Sire  dist li mesages  ne meniai tiers ior a  
 Bien a passé . I . mois que m   enuoiastes là . 
 Ier matin  quant solaus esclarci et leua  
 Me parti de Marsile  qui sor Mahon iura 
 Qu   il uanroit à Luiserne au pooir que il a  
 Et dit que tout par force de ci uos leuera  
 Et uostre cors méismes tot uif escorcera  
 Rollant et Oliuier les testes tranchera . 
 Sire  dist li mesages  com faites gens il a 
 Plus de . Cm . Turs  nel uous celerai ia .  
Quant l   entent l   empereres  son chief en enclina  
Rollant et Oliuier forment en sospira . 
Li rois dist à Ogier   Qui me conseillera  
- Sire  dist li Danois  ne uous esmaiés ia  
 uc . dahais ait il qui très bien n   i ferra  
 Et qui son branc d   acier sor eus n   essaiera .  
Quant François l   entendirent  chascuns se conforta . 
 Hé Diex  dist l   emperere  quel cheualier ci a  
 Benéoite soit l   eure que Gaufroi l   engendra   
L   EMPERERE de France fu formant effréez  
Ogier en apela et Naimon le barbé . 
 Seignor  dist l   emperere  commant porrons durer   
Atant es Ganelon qui Diex puist mal doner . 
 Sire  dist il au roi  mult auons fol pansé  
 Se issi nos laissons ocire ou afoler  
 Ralon nos an en France  drois empereres ber  
 Laissons ceste cité  Diex la puist crauenter  
 Que ia ne sera prise par home qui soit nés . 
 uos atendés tel chose que iamés ne uerrés  
 Guion et les enfans que uous tant desirés  
 Qui conquierent les marches anuiron de tous lés .  
Quant l   entendi dus Naimes  si est en piés leués  
Et a dit à Karlon   Cestui pas ne créés . 
 Se uos ce uolés faire  uos an repantirés  
 Mès fetes une chose que ie uous loeré  
 Fetes . IIIIm homes feruestir et armer  
 Si faites l   auangarde soruéoir et monter  
 Sauoir se il uerroient Sarrazins et Esclers . 
- Naimes  dist l   empereres  qui i porroit aler   
Et li dus li respont   Ie l   aurai tost troué . 
 Enuoiez i  biaus sire  Ganelon et Hardré  
 Tiebaut et Alori  et le grant parenté  
 Qui tel conseil uos done bien doit son cors pener . 
- Certes  dist l   emperere  bien fait à créanter .  
Ganelon en apele et son grant parenté . 
 Amis  ce dist li rois  uos garnemens prenez  
 Si faites ceste angarde soruéoir et monter  
 Sauoir se uous uerrez Sarrazins et Esclers  
 Et se uous uéés chose qui ne uos soit à gré  
 Retornez tost ariere ces noueles conter . 
- Sire  dist li traïtres  nos ne l   osons uéer .  
Puis dist entre ses dens  qu   il n   i fu escoutez  
 Par la foi que ie dois à ceus dont ie suis nez  
 Ie uous ferai encore coreçous et irez   
Tost et isnelemant se corurent armer  
Et furent bien . Xm . sor les cheuaus montés  
Lor cheuauchent ensamble  Diex les puist crauenter  
Et l   ost au roi Guion ne uolt asséurer  
Li roi Guis en apele Huidelon le menbré  
 Sire  quant uenrons nous à Luiserne sor mer  
- Par mon chief  ce dist Huidres  ains ert midis passés  
Quant li enfes l   entent  grant ioie en a mené . 
Tost et isnelemant se sont bien acesmé 
De riches dras de soie et d   ermins engolés  
De riches dras de soie  qui sont à or ourez  
De manteaus uairs et gris  qui mult sont à loer . 
Lors resamblent tuz angre de sainte maiesté  
Et montent es cheuaus corans et abrieués . 
Les chars font maintenant esploiter et errer  
Les uns encoste l   autre et rangier et serrer  
Et ont fait les enseignes desur les chars fermer . 
Se les dames ont ioie  ne l   estuet demander . 
Lors commencent . I . mont belement à monter . 
Et Ganelon cheuauche  Alori et Hardré  
De ci qu   en son le tertre ne uolrent arester . 
Et gardent contreual  s   ont l   ost Guion uisé  
Les enseignes uermeilles et les escus dorez  
Et uirent d   autre part touz les chars arotez  
Et . I . si grant empire nus ne les puet esmer . 
Lors quident que ce soit Marsiles li menbrés  
Tel paor ont éu  ariere sont tornez . 
LI traïtor retornent  que Diex puist maléir  
Qui ains ains  qui miels cheuauchent par estrif  
Trestouz en font suer les bons cheuaus de pris  
De ci à l   ost Karlon n   i ot regne ganchi . 
Quant les uoit l   empereres  si est an piés saillis  
Et Naimes et Ogier et Sanses et Tierris  
Et Ganes  le traïtres  s   escria à haus cris  
 Sire  dist il au roi  ci uient nostre enemis  
 Or uos couient le siege laissier et deguerpir  
 Montés sor uos cheuaus et pansés dou foïr . 
 ués ci si grant empire  ne uos en quier mentir  
 Puis que Diex de la uirge en Beléant nasqui  
 Ne fu teus gens uéue com il uenra ia ci . 
- Hé Diex  dist l   empereres  aiez de moi merci  
 Ahi  Guis  gentils rois  com sui por uous maris  
 Iamès ne uos uerrai  biaus amis  ne uos mi  
 Cil sires nous conduie qui onques ne menti  
 Et sauue la compaigne qui est ensamble ci  
 Et uous laist après moi douce France tenir   
Après ce mot se pasme  ne se pot atenir . 
Rollans et Oliuier et Ogiers li gentis 
L   ont moult bien conforté  com cheualier de pris . 
 SIRE  dist li dus Naimes  uous aués moult grant tort  
 uos sauez bien sans faille  tuit morrons d   une mort  
 Se li iors est uenus  si prenons bon confort  
 Si commandons à Dieu nos ames et nos cors . 
 Or faisomes armer nos hommes par esfors  
 uos méisme  uestés la broigne en uostre doz  
 Et montez el cheual  l   escu à uostre col  
 Si i ferés premiers por esbaudir les nos  
 Cherement nos uandons ains que nos soions mors .  
A icele parole firent soner . I . cor . 
Quant li baron l   oïrent  si s   arment tuit par l   ost  
Li rois est adoubez et dus Naimes mult tost . 
Lors est montés li dus desus . I . cheual sor  
Et fist François loger  n   i ot gieu ne deport . 
Oliuier ua deuant et Ogiers au gent cors . 
 Sire dist li dus Naimes  n   alez mie si tost  
 Lessiés me à uous parler  por conseiller uostre ost .  
DUS Naimes de Bauiere a Karlon apelé  
Et Oger le Danois  et Sanse l   alosé . 
 Sire  dist il au roi  or oez mon pansé  
 Faites uostre grant ost tot coiement monter  
 Que ne nos aperçoiuent la gent de la cité  
 Que si li Sarrazin seuent la uerité  
 Il nos uenront deriere feruestu et armé  
 Por ce porïons estre plus tost acoueté . 
 Et g   irai cele angarde soruéoir et monter  
 Et menrai auec moi . Xm . ferarmés  
 Par la foi que uos doi  sire empereres ber  
 Ne retornerai mès s   aurai Turs encontrés . 
- Naimes  dist l   empere  à Damedieu alés  
 Que garisse ton cors et te puisse sauuer   
A icele parole pense d   esperoner  
De ci que en l   angarde ne uodrent arester . 
Et gardent contreual  uirent Guion monter  
O lui son grant barnage et les chars arouter  
uirent les escus d   or luire et restinceler  
Les gonfanons de soie contre uent uanteler . 
Et quant Naimes les uit  si les connut assés  
A ses compaignons dist   Assés auons alé  
 Retornons ent ariere à Karlon le sené  
 Si li dirons noueles du gentil bacheler 
 Qui le secors amaine  que tant poons amer .  
A icele parole ont les cheuaus hurtés  
Par tel aïr les brochent tous les font tressuer  
De ci que à Karlon ne sont aséuré . 
Et quant Naimes le uoit  si l   a haut escrié  
 Sire  fait il au roi  soiés asséurés  
 Que  puis que Ihesu Cris fu en la crois penés  
 Ne fu si biau secors com ia uéoir porrés  
 Que uous enuoie ci li iones queronés .  
Quant Karles l   entendi  li cuers li est leués  
 Hé Diex  ce dist li rois  or ai uescu assés . 
 Or sai ge bien sans faille que prise ert la cités .  
Atant es uous Guion qui le tertre a monté  
Et ses riches barnages après lui arouté . 
Et quant Karles le uoit  grant ioie en a mené  
Ses barons en apele  com ia oïr porrés  
 Baron  ostés uos armes et si uous desarmez  
 Alés tuit à la tere sans chauce et sans soller  
 A genous et à paumes encontre lui alez  
 Qui tel secors amaine bien doit estre honorez .  
Et il si firent sempres  quant il l   ot commandé  
Méisme l   emperere a son cors desarmé . 
Et li rois de Borgoigne a tout ce esgardé  
Où que il uoit Bertrant  si li a demandé  
 Amis  ce dist li enfes  dites moi uerité  
 Qu   etoit ce que ses gens sont issi atorné  
- Sire  ce dist Bertrant  ce est humilité  
 Si grant ioie ont de uous ne seuent où aler . 
- Helas  ce dist li enfes  com somes mal mené  
 Ce déussons nos faire  qui somes li moisné .  
A sa uois  qu   il ot clere  commenca à crier  
 Baron  or tost à terre  n   i ait plus demoré  
 Et li pon des espées soient desus torné  
 Et coutes et genous à la terre metez .  
Et il si firent sempres dès qu   il l   ot commandé  
Et tuit li conuerti refirent autretel . 
Li uns encontre l   autre très par milieu du pré  
Karles connut Guion  s   est encontre leuez  
Andeus  brace estendue  se sont entr   acolé . 
Ains péust on auoir une grant liue alé 
Que il s   entrelassassent ne péussent parler . 
Et quant il s   entrelaissent  si se sont regardé  
Lors se corurent sore  si se baisent souef . 
L   enfes Guis de Borgoigne li est au pié alés . 
 Merci  dist il  biaus sire  ma parole escoutez  
 Il a . XXuI . ans acomplis et passés 
 Qu   enmenastes les peres qui nos ont engendrés  
 Nos fumes à Paris an . I . ior assamblé  
 Si firent de moi roi trestot estre mon gré  
 Se ie ne l   otroiasse  il m   éussent tué . 
 Mès ains ne ting en France ne chastel ne cité  
 Ains les fis après uous cheuaucher et errer  
 Tous premiers pris Carsaude  une bone cité  
 Et après Montesclair et Montorgueil delés  
 Et si fis Huidelon bautoisier et leuer  
 Et plus de . XXXm . que Persans  que Esclers  
 Et si pris Augorie et Maudrane dalés . 
 De tous ces grans auoirs et de ces . u . cités 
 uous rent ie la baillie  s   en soiés auoués . 
 Et si ués ci m   espée  et si la receués  
 S   il uos uient à plaisir  la teste me coupés . 
- Par mon chief  ce dist Karles  preus estes et senés . 
 Ia ior de uostre uie querone ne perdrés  
 Ains uous donrai Espaigne  se panre la poés .  
Atant es le barnage d   ambes pars assamblez  
Lors reprenent lor dras  chascuns s   an est leués . 
L   enfes Guis de Borgoigne s   est en haut escriés  
 Enfans  or à uos peres  et si les acolés   
Et cil ont respondu   Si com uous commandés .  
Il méisme ses cors est à Sanson alés  
Plus de . C . fois li baise et la bouche et le nés . 
L   ENFES Guis de Borgoigne est alés à Sanson  
Plus de . C . fois li baise la bouche et le menton  
Et Berars à Tierri et Estous à Oedon . 
Bertrans  li preus  est alés à Naimon  
Et tuit li autre  sens nule arestoison . 
Puis que Diex herberia saint Piere en pré Noiron  
Et qu   il resucita le cors saint Lasaron  
N   ot nus hon tel ioïe en fable n   en chançon  
Ne ne uit tant de gent en cité n   en donion 
Que le iour sous Luiserne esgarder péust on . 
Cele ioie fesant uindrent au tref Karlon . 
L   enfes Guis en apele Bertrant  le fils Naimon  
 Faites uenir les dames sans nule arestoison  
 Car merueilles desire chascune son baron . 
- Sire  ce dist Bertrans  à Dieu benéiçon   
Quant il les uit uenir si s   escrie à haut ton . 
Primes descendi Giles  la suer au roi Karlon  
Et auec lui bele Aude  uestue . I . siglaton  
ll n   ot si bele dame el tref le roi Karlon . 
QUANT les dames l   entendent  si lor uint mult à gré  
Main à main sont uenues as loges et as trés . 
Et Karles ua encontre  et Naimes li barbés  
Et Sanses  et Ogiers  et Richart l   aduré  
Li dus Oedes de Langres  et des autres assés . 
Chascuns a pris sa feme  grant ioie i ont mené . 
Le ior fut cele lie qui ot son auoé  
Et qui ne le troua  si a grant duel mené  
Et Karles l   emperere la fist bien marier . 
Li rois prist bele Audain  s   a Rollant apelé  
 Biaus niés  ués ici cele que tant deués amer . 
- Si fas ie uoir  biaus oncles  ia mar le mescrerés .  
Plus de . C . fois li baise et la bouche et le nés . 
Karles li empereres a fait par l   ost crier 
Que tuit li cheualier uoisent es chars entrer  
. uIII . iors auoc lor femes se uoisent seiorner  
Et proient Damedieu  le roi de maiesté  
Que il leur lest en eus conçoiure et engendrer  
Que après aus meintiegnent tote lor herités . 
Et cil si firent tuit quant il l   ot commandé  
O lor beles moillers sont en lor chars entrés  
Et demainent grant ioie par mult grans amistés . 
MOULT demainent grant ioie les dames o lor prinches  
. uIII . iors tous plains i furent  que onques n   an issirent  
Se ce ne fu à uespres ou à none serie . 
. I . matin se leua Karles de Saint Denise  
Deuant lui fait uenir sa riche baronie  
Et cil i uindrent tuit  qui ne l   osent desdire . 
Li rois les a menés arier à . I . concile  
Iluec les araisone  si lor a pris à dire  
 Seignor  dist l   emperere  ne lerai ne uos die  
 Et  se uous l   otroiez  li miens cuers le desire  
 Ces dames s   an reuoisent en France la garnie  
 S   enmainent auoc eles lor nieces et lor filles  
 Et la bele Aude auec  que Rollans a pleuie  
 Si lor metons . I . ior dont soient esbaudies . 
- Bien fait à otroier   tuit li baron s   escrient . 
A icele parole ariere s   en reuindrent . 
Quant les dames le uoient  totes en piés saillirent . 
Karles prist bele Audain  qui fu de sens garnie  
De biauté  de proesce et de grant cortoisie  
Si apela Gilain  sa serour l   escheuie  
Et puis la mere Gui  qui moins ne ualut mie  
Totes les autres dames sont par les prés asises . 
Et Karles se dreça  si parla com nobiles . 
L   EMPERERE de France a parlé en oiant  
 Dame  ce dit li rois  celer n   i uaut noiant  
 uos en couient aler en France la uaillant  
 Ne poez en Espaigne soffrir les grans ahans  
 Ne les iors iéuner  ne soffrir les tormans . 
 Nous irons uers Marsile  se Diex le nous consant . 
 S   il nos auoit doné l   onor des mescréans  
 Ques poïssons auoir ueincus et recréans  
 Lors r irions en France  dont ie sui desirans  
 A la seint Bastien  tut en séez créant . 
 Lors si panra sa fame mestmes li dus Rollans 
 Et ferons coroner Guion  ce ione enfant  
 Si li donrai en fié ceste terre uaillant  
 Et Rollans aura France dont moult est desirant .  
Et les dames respondent   Tot à uostre commant .  
Hé Diex  quele auenture qui lor ua aprochant  
Tel . Xm . furent liés de cel créantemant 
Qui onques puis ne uirent ne fames ne enfans  
Que Ganes les uandi as cuiuers soduians  
Ses uendi à Marsile à or et à ariant  
Dont fu en Reinscheuaus li martires si grans  
L   EMPERERES se drece qui tot a deuisé  
Si a faites les dames dedens les chars entrer  
De l   ost se departirent  grant duel i ot mené . 
Tel baisa son seignor et tel l   a acolé 
Iamès ne le uerra an trestot son aé . 
Karles li empereres les conuoia assés  
Et  quant il s   en parti  conduit lor a liuré  
Et par nuit et par ior ont li char tant erré 
Que chascune s   en ua dedens son erité . 
Et quant ce uint au terme que Karles ot nomé  
Mult furent atandu par trestout le regné  
quant il ne reuindrent  grant duel i ot mené . 
Karles fu à Luiserne  li empereres ber  
Si a fait son barnage de deuant lui mander  
Si i a fait la terre partir et deuiser . 
Huidelon a randue ambesdeus ses citez  
Et trestout son roiaume  et de lonc et de lé  
Augorie randi Escorfaut le menbré  
Mès tuit ont recéu Guion à auoé  
Que Karles li dona tote Espaigne à garder . 
Li conuerti s   an uont por lor terre garder  
Il demandent congié  Karles lor a doné . 
Li iors tret à declin  si fu tost trespassés  
Karles li empereres se coucha en son tref . 
Après la mie nuit  quant son songe ot finé  
Atant es . I . bel angre qui gete grant clarté 
Aussi com s   il tenist . I . grant chierge alumé . 
 Karles  ce dist li angres  dirai toi uerité  
 Ne sui pas hons terestre  ains sui esperités  
 Ce te mande li Sires qui en crois fu penés 
 Que ailles en Galisce por Saint Iake aorer . 
 Aincois que tu reuiegnes  ie te di par uerté  
 Orrois uos teus noueles dont uos ioiant serés . 
 Après ceste ioïe autre ioie raurés  
 Mais ne t   esmaier mie  drois empereres ber  
 Qu   icil te conduira qui tout a à garder . 
 Ie ne te puis plus dire que ne m   est commandé  
 Mais cil qui nos seruons et iuer et esté 
 Gart ton cors et ta uie et ton riche barné   
Atant s   en ua li angres  et Karles est remez  
De ce ot moult grant ioie que Diex li ot mandé . 
Et quand uint au demain  et Karles est leués  
Lors est li empereres uestus et conréez . 
Rollant et Oliuier a deuant lui mandé  
Et Naimon et Oger et Sanson le sené  
Et Yuon Yuoire et Haton l   alosé  
Le ione roi d   Espaigne n   i a pas oblié  
Quanque l   angres li dit lor a tout raconté . 
Quant li baron l   oïrent  forment lor uint à gré . 
 Sire  dist li dus Naimes  or tost de l   aprester  
 Nos irons auec uous  se uos le commandés . 
- Ie ne menrai que . IX  dist Karles li senez .  
Le ione roi d   Espaigne a Karles apelé  
 Sire Guis de Borgoigne  cest ost me garderés  
 Que il n   i ait mellée  noise ne cri leué  
 Mais ce gardés  biaus sire  que pas n   i assaillés 
 De ci à icele oure que soie retornez . 
 Et uos  biaus sire niez  de ceste oeure pansez . 
- Sire  ce dist li cuens  si com uos commandez .  
A icele parole an est li rois alés  
Et Naimes et Ogiers et Sances l   adurés  
Et Richars et Reniers et Tierri l   alosé  
A loi de pelerins sont chascuns atorné . 
Il n   orent mie bien demie liue alé 
Que li rois de Borgoigne a fait . I . cor soner  
Ce est signefiance ke se dei armer . 
Qui or uoldra chançon oïr et escouter  
Si uoist isnelement sa boursse desfermer  
Qu   il est huimès bien tans qu   il me doie doner . 
LOR s   armerent par l   ost à force et à baudor . 
L   enfes Guis fu armés el destrier misodor  
Les enfans fait uenir qui erent li meillor . 
Rollans et Oliuier se sont mis au recor  
Les uiellars font armer de la terre maior . 
Sarrazin les choisirent là dedens en la tor  
Dont seuent bien anqui auront de mort paor . 
Aquilans s   escria à une uois hautor  
 Baron  or de l   armer  sans nul point de seior  
 Ia seront assailli li grant et li menor .  
Tot contreual Luiserne sonerent . M . tabor 
Et tymbres et buisines  et meinent tel fréor 
Que cil defors oïrent la noise et la tristor  
Et Sarrazin se logent trestous as murs entor . 
QUANT tuit se sont armé cele gent paienie  
Aquilans de Luiserne ne s   aséura mie  
Ains a fait aprester une riche ialie . 
S   il uoit qu   il a besoing  si garira sa uie  
Et o lui . XXX . rois du regne de Persie . 
L   enfes Guis de Borgoigne ne s   aséura mie  
A sa uois  qu   il ot clere  mult hautement s   escrie  
 Seignor  or du bien faire  Diex nos soit en aïe   
Dont oïssiés par l   ost itele melodie une tele bundie 
Et defors et dedens tele ne fu oïe . 
Del fossé font amplir une mult grant partie  
Et de monter ces murs chascun d   eus se gramie . 
Et paien se desfendent  qui li cors Dieu maudie  
Gietent pierres et fus et pois qui ert boulie  
Teus . C . en eschauderent dont chascuns pert la uie . 
 Hé Diex  ce dise li anfes  dame sainte Marie  
 Qui ce Seignor portastes dont fustes raemplie  
 Par qui nos somes tuit raiens de mort à uie  
 Ne me laissiés destruire ma bele compaignie  
 Mais donez moi conquerre ceste grant tor antie   
Et Karles l   emperere ne s   aséura mie  
uenus est à Saint Iake  il et sa baronie  
Faite i a s   orison  s   offrande a establie . 
Et cil de l   ost assaillent par moult grant seignorie . 
CHARLES li empereres ariere retorna . 
Et cil de l   ost assaillent  que nus n   i seiorna . 
El point de miedi  quant li solaus leua  
Einsi com nostre Sires le uolt et commanda  
Del mur de la cité . I . pan en crauenta . 
Quant l   enfes Guis le uoit  uers Dieu an anclina  
Del cheual descendi  à terre se coucha  
Par grant humilité Ihesu Crist reclama . 
Quant ot fait s   orison  ou cheual remonta  
L   espée a traite fors et l   escu enbracha  
D   entrer en la cité les enfans esforça  
Et cil si firent sempres  quant il le commanda . 
Parmi les murs uersés . IIIIm . en entra  
Et paien se desfendent  mès rien ne lor uaudra  
Que chascun del ferir mult grant desirier a . 
Ocient et abatent et si fierent à tas  
Encor ne set Rollans  qui assaut d   autre part . 
QUANT li mur sont uersé  lors entrent li marchis  
Ocient et abatent paiens et Sarasins  
Onques ne uit nus hons si grant abatéis . 
Là poïssiés uéir . I . si fier huéis  
Souentes fois Monioie escrier à haus cris . 
Cil de là fors l   entendent  li cheualier flori  
Qui o Rollant assaillent as murs d   araisne bis  
Tost et isnelement cele part sont guencis uertis  
En la uile en entrerent  les escus auant mis  
Et trouerent paiens detranciés et ocis . 
 Par mon chief  dist Rollans  mult est cis rois gentis  
 Car por lui fait uertus li rois de paradis  
 Mult est fors sa puissance et il est de haut pris .  
A ces paroles uindrent au grant abatéis  
En la presse se fierent entre les Arrabis . 
Qui dont est encontrés bien est de la mort fis . 
Quant or uoit Aquilant qu   il estoit si sorpris 
Que ne lui uaut desfendre uaillant . II . angeuins  
A la galie uient  meintenant s   i est mis  
Et o lui . XXX . rois du regne de Persis . 
Il desancrent la nef  au nager se sont pris  
Or les puist gouerner Pylate et Antecris  
QUANT li rois Aquilans fu entrés en la mer  
Il et trestuit li roi quiderent eschaper  
Mais Damedieu de gloire ne le uout andurer  
Ains fist dedens le uoile . I . grant uent uenteler  
Qui la fist peçoier et le mast tronçoner  
Dont les couint par force ariere retorner  
Par le commant de Dieu  et ariere amener . 
Couint cele galie au grant palais hurter  
Issi très durement uenir et encontrer 
Qu   il la couint par force partir et esfondrer  
Dont uéissiés les rois parmi la mer floter . 
Cil qui par la mer ua ne puet mie eschaper  
Et cil qui ariua fu fis du chief couper . 
Quant l   enfes Guis le uoit  Dieu prist à mercier . 
Rollans et Oliuier pensent de decouper  
De ferir et d   abatre  d   ocire et de tuer . 
Une nuit et . II . iors couint ce plait durer  
Tant que tuit furent mor Sarrasin et Escler  
Puis ont fait tous les cors dedens la mer ruer . 
Et l   enfes de Borgoigne ne se uolt oblier  
Maintenant en monta el palais principel  
Et dit qu   il le randra Karlemaine au uis cler  
Si l   an feront presant li ione bacheler . 
Quant Rollans l   entendi  le sans quide deruer  
 Comment  dist il  dans rois  ne l   osés ia panser 
 Que uos deseure moi puissiez si haut monter  
 Lessiez moi le palais  ie le doi bien garder  
 Ie le randrai Karlon  qui qu   en doie peser . 
- Sire  ce dist li enfes  ne uous quier à celer  
 Si m   aït Diex de gloire qui se laissa pener 
 Ens en la sainte crois por son pueple sauuer  
 Ie randrai le palais  qui qu   en doie peser  
 Maugré en aiés uos  ie le doi bien garder .  
Quant Rollans l   entendi  à lui se uolt meller  
Et dist qu   il le ferra  que mar l   osa panser . 
 Par mon chief  dist Bertrans  or oi musart parler . 
 Donques mar le féimes en France queroner  
 Se nos ne le poons uers uostre cors tenser . 
 Certes  se l   osïés nis par mal esgarder  
 Ia uous uerriés ce branc parmi le cors bouter . 
- uoire  ce dist Berars  ou la teste couper .  
Quant Rollans l   entendi  uis quida forsener . 
Guis  tant com il uesqui  ne le pot puis amer . 
LA dedens en Luiserne fu moult grans l   assemblée la mellée 
Rollans fu mult iriez  c   est uerités prouée  
Par pou que uers Guion ne commença mellée  
Mais li baron de France en font la deseurée  
Car des frans damoisiaus fust mult cher comperée . 
Atant es uos Karlon à la chere menbrée  
Qui reuient de Saint Iaque o sa gent onorée . 
Quant il sot la nouele la uile est conquestée  
Mult an fu li rois liez  grant ioie en a menée  
En la uile s   an entre à grant esperonée  
De ci que au palais n   i ot fait arestée . 
Quant le uoit sa mesnie  contre lui est alée  
Mult par fu grans la ioie que en li a menée  
Et si ot de pité mainte larme plorée . 
Quant Rollans uit Karlon  si li dist sa pansée  
 Biaus oncles  ie uous rant ceste grant tor quarée . 
- Mais ie  dist l   enfes Guis  que ie l   ai conquestée  
 Et la bele compaigne que ie ai amenée . 
 Ainques nen fu par uous teste de bu copée  
 Ne n   i feristes onques de lance ne d   espée . 
- Par mon chief  dist Rollans  c   est mençonge prouée  
 uos en aurés encor cele teste copée .  
Et Guis li respondi une raison menbrée  
 uous ne uostre ire pris ne pris pas une pome parée .  
Quant Karles l   entendi  s   a la color muée . 
Après en a li rois sa grant barbe iurée 
Mar i aura folie dite ne porpansée  
Puis si a fait crier par moult grant alenée 
Tuit issent de la uile sens nesune arestée  
Et il si font tantost  qui ains ains  à huée . 
Et Karles se coucha desor l   erbe en la prée  
S   a faite . I . orison bien faite et enparlée  
Que cele uile soit à tel fuer atornée 
Que de ceus ne d   autrui ne soit mès golosée . 
Dont n   éussiés uos mie demie liue alée 
Que la citez est toute en abysme coulée  
Et par desus les murs tote d   eue rasée  
Si est assés plus noire que n   est pois destemprée  
Et li mur sont uermeil comme rose esmerée  
Encor le uoient cil qui uont en la contrée . 
Quant ce uoient li prince  merueilles lor agrée  
Chascun contre Oriant a sa chiere tornée . 
Lors commande li rois que l   ost soit destrauée  
S   iront en Reinscheuaus à lor fort destinée . 
Seignor franc cheualier  la chançons est finée . 
Diex garisse celui qui le uous a chantée  
Et uous soiés tuit sauf qui l   aués escoutée . 
