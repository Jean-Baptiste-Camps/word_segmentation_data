
 A  la  ueille  de  la  Pentecoste  qnͣt  li  compaígnon  de  la  table  reonde  furent  uenu 
 a  Kamaalot  ⁊  il  orent  oï  le  seruisse  ⁊ 
 l en  uoloit  metre  les 
 tables  a  heure  de 
 no̅ne  loꝛs  entra  a  cheual  en  la  sale  une  mout  bele 
 damoisele .   fu  uenue  si  grant  oirre  que  bien  le  pot 
 l en  ueoir . car  ses  cheuaux  en  fu  encoꝛe  toz  suanz .   ele 
 descent  et  uíent  deuant  le  roi  si  le  salue . et  il  dist  que 
 Diex  la  beneïe . Sire  fet  ele  poꝛ  Dieu  dites  moi  se  Lanc̅. 
 est  ceenz .- Oïl  uoir  fet  li  rois  ueez  le  la . Si  li  mostre .  
 ele  ua  maíntenant  la  ou  il  est .   li  dist  Lanc̅.  ie  uos 
 di  de  par  le  roi  Pellés  que  uos  auec  moi  uenez  íusq̅  en 
 cele  foꝛest .   il  li  demande  a  qui  ele  est . Ie  sui  fait 
 ele  a  celui  donc  ie  uos  paroil .- Et  quel  besoign  fet 
 il  auez  uos  de  moi .- Ce  uerroiz  uos  bien  bien  fet  ele .
- De  par  Dieu  fet  il .   g  irai  uolentiers . Loꝛs  dist  a  un 
 escuíer  qu  il  mete  la  sele  en  son  cheual .   li  apoꝛt 
 ses  armes .   cil  si  fet  tout  maintenant . Et  quant 
 li  rois  et  li  autre  qui  ou  palés  estoient  uoient  ce  si  loꝛ 
 en  poise  mout . Et  nepoꝛquant  quant  il  uoient 
 qu  il  ne  remaíndꝛoit  il  l  en  lessent  aler . Et  la  reïne 
 li  dist . Que  est  ce  Lanc̅ . Nos  lairez  uos  a  cest  ioꝛ  qui 
 si  est  hauz .- Dame  fet  la  damoisele  sachiez  que 
 uos  le  rauroiz  demain  ceenz  ainz  hoꝛe  de  disner .
- Oꝛ  í  uoist  donc  fait  ele . car  se  il  demain  ne  deust 
 reuenir  il  n  i  alast  hui  par  ma  uolenté .   il  mo̅te .   la  damoisele  ausi . si  se  partent  de  laienz  sa̅z 
 autre  congié .   sanz  plus  de  compaignie . foꝛs 
 solement  dui  escuier  qui  auec  la  damoisele 
 estoi̅t  uenuz . Et  quant  il  sont  issuz  de  Kamaalot 
 si  cheuauchent  tant  qu  il  sont  en  la  foꝛest  uenu .
 si  se  metent  ou  grant  chemín  ferré .   errerent 
 bien  la  monte  d  une  líue .   tant  qu  il  uíndꝛe̅t 
 en  une  ualee .   loꝛs  uoient  deuant  els  en  trauers  dou  chemín  une  abeïe  de  nonaíns .   la  damoisele  toꝛne  cele  part . si  tost  come  il  sont  pꝛes .
 Et  quant  il  sont  a  la  poꝛte  si  apele  li  escuíers .   l en 
 li  hueure . et  il  descendent .   entrent  enz .   qnͣt 
 cil  de  laienz  soꝛent  que  Lanc̅.  estoit  uenuz  si  li  uo̅t 
 tuit  a  l  encontre    li  font  mout  grant  ioie .   qnͣt 
 il  l  oꝛent  mené  en  une  chambꝛe    il  fu  desarmez 
 si  uoit  iesir  ses  .íí.  cousins  Booꝛt    Lẏonel  en  .íí. 
 liz .   loꝛs  est  a  merueílles  liez . si  les  esueille .   qnͣt 
 il  le  uoient  si  l  acolent    besent . loꝛs  comence  la 
 ioie  que  li  cousin  firent  li  .i.  de  l  autre . Biaux  sire 
 fait  Booꝛt  a  Lanc̅ . quele  auenture  uos  a  ça  amené . Ia  uos  cuidions  nos  trouer  a  Kamaalot .   il  loꝛ 
 conte  coment  une  damoisele  l  a  laienz  amené .
 Mes  il  ne  set  onques  poꝛ  quoi .
 Et  endementres  qu  il  parloient  eínsi  si 
 entrerent  laienz  .ííí.  nonains  qui  amenoient  deuant  eles  Galaad  si  bel  enfant    si  bien 
 taillié  de  touz  membꝛes  que  a  peínes  trouast 
 l en  son  pareil  ou  monde . Et  cele  qui  estoit  la  plꝯ 
 dame  le  menoit  par  la  maín .   ploꝛoit  mout 
 tendꝛement . Et  quant  ele  uíent  deuant  Lanc̅. 
 si  li  dist  Sire  ie  uos  ameign  nostre  noꝛriçon  ita̅t 
 de  ioíe  com  nos  auons . nostre  confoꝛt    nostre 
 espoir  que  uos  en  façoiz  ch ꝛ . Car  de  nul  plus 
 pꝛeudome  de  uos  ne  poꝛroit  il  a  nostre  cuidier 
 receuoir  l  oꝛdꝛe  de  ch̅ꝛie . Il  resgarde  l  enfant . si 
 le  uoit  garní  de  toutes  biautez  si  merueilleusement  qu  il  ne  cuide  míe  qu  il  ueïst  onques  mes 
 de  son  aage  si  bele  foꝛme  d  ome .   par  la  símplece 
 que  il  í  uoit  i  espoire  il  tant  de  bien  qu  il  li  plest 
 mout  qu  il  le  face  ch ꝛ . Si  respont  as  dames  que 
 de  ceste  requeste  ne  loꝛ  faudꝛa  il  ia .   que  uolentiers  le  fera  ch̅ꝛ  puis  que  eles  le  uuelent . Sire 
 font  il  nos  uolons  que  ce  soit  anuít  ou  demai̅ .
- De  par  Dieu  fet  il . il  sera  einsi  co̅  uos  le  uoulez .
 Cele  nuit  demoꝛa  laienz  Lanc.    fist  toute 
 la  nuít  le  uaslet  ueillier  au  mostier .   a 
 l  endemaín  a  hoꝛe  de  pꝛíme  le  fist  ch̅ꝛ .   li  chauça  l  un  de  ses  esperons    Booꝛt  l  autre . Apꝛés  li  cei̅t 
 Lanc.  l  espee    li  dona  la  colee .   li  dist  que  Diex  le 
 feïst  pꝛeudome . car  a  biauté  n  auoit  il  mie  failli .
 Et  quant  il  li  ot  fet  tout  ce  qu  a  nouel  ch̅ꝛ  apartenoit  si  li  dist . Biau  sire  uendroiz  uos  auec  moi 
 a  la  coꝛt  mon  seignoꝛ  le  roi  Artus .- Sire  fait  il  nanil 
 auec  uos  n  írai  ie  pas . Et  loꝛs  dist  Lanc.  a  l  abeesse 
 Dame  soffrez  que  uostre  nouíaux  ch̅ꝛs  uíegne 
 auec  nos  a  coꝛt  chiés  mon  seignoꝛ  le  roi . Car  il  am̅dera  plus  assez  d  estre  la  que  de  ci  demoꝛer  auec 
 uos .- Sire  fet  ele  il  n  íra  pas  oꝛe . mes  si  tost  com 
 nos  cuiderons  qu  il  en  soit  leux    mestier  nos  l  i  enuoierons . Et  loꝛs  se  part  Lanc.  de  laienz  entre  lui 
   ses  compaignons .   cheuauchent  ensemble  si 
 qu  il  sont  uenuz  a  Camaalot  a  heure  de  tierce .  
 li  rois  ert  alez  au  mostier  poꝛ  oïr  la  messe  a  gnͣt 
 compaignie  de  hauz  homes .   quant  li  troi  cousin  furent  uenuz  si  descendent  en  la  coꝛt .   montent  en  la  sale  en  haut .   loꝛs  comencierent  a 
 parler  de  l  enfant  que  Lanc̅.  auoit  fet  ch̅ꝛ . Si  li 
 dist  Booꝛt  qu  il  n  auoit  onques  mes  ueu  home 
 qui  tant  resemblast  Lanc̅.  come  cil  faisoit . Certes 
 ie  ne  creroie  iamés  riens  se  ce  n  est  Galaad  qui 
 fu  engendꝛez  en  la  bele  fille  au  riche  roi  pescheoꝛ . car  il  retret  a  celui  lignage    au  nostre  trop 
 merueilleusement .- Par  foi  fait  Lion  ie  croi  bie̅ 
 que  ce  soit  il . car  il  resemble  mlt̅  bie̅  mo̅  seignoꝛ .
 Grant  piece  parlerent  de  ceste  chose  poꝛ 
 sauoir  s  il  en  tresissent  riens  de  la  bouche 
 Lanc̅ . mes  a  parole  qu  il  deïssent  de  ceste  chose 
 ne  respondi  il  onques  a  cele  foiz . Et  en  ce  que  il 
 orent 
 lessié  a  parler  de  ce  si  regarderent  par  les  siegeᷤ 
 de  la  table  reonde  ⁊  trouerent  en  chescu̅  leu   Ci .
 doit  seoir  cil .  ⁊  eínsínt  alerent  regardant  ta̅t 
 q̅  il  uíndꝛent  au  gnͣt  siege  que  l en  apeloit  le 
 siege  perilleux  ⁊  í  trueuent  letres  qͥ  i  auoient 
 esté  nouelement  escrítes  ce  loꝛ  fu  auis  ⁊  il  regardent  les  letres  qui  dient .  cccc.  anz  ⁊  líííí.  so̅t 
 aco̅pli  enprés  la  passion  ih u_crist  ⁊  au  ioꝛ  de 
 la  Pentecoste  doit  cist  sieges  trouer  so̅  mestre  
 ⁊  qnͣt  il  uoient  cez  letres  si  dient  li  .i.  a  l  autre 
 Par  foi  ci  a  merueilleusse  auenture .- A  no̅  Dieu 
 fet  lanc̅.  qui  a  dꝛoit  uoldꝛoit  conter  le  tme 
 de  cest  bꝛief  des  le  resuscitem̅t  nre̅  Seignoꝛ  iusqu  a  oꝛe . il  troueroit  ce  m  est  auís  par  dꝛoit 
 conte . que  a  loꝛ  ioꝛ  d  uí  doit  estre  ce  sieges  aenpliz 
 qͣr  ce  est  la  Pentecoste . apꝛés . les  .cccc.  anz  ⁊  les 
 .líííi.  ⁊  ie  uoldꝛoie  bn̅  que  nus  ueïst  mes  huí 
 cez  letres  deuant  que  cil  sera  uenuz  qͥ  ceste  auenture  doit  escheoír . ⁊  il  dient  q̅  le  ueoir .
 destorront  il  bn̅ . si  font  apoꝛt  .i.  dꝛap  de  soie  ⁊ 
 le  metent  el  siege  poꝛ  courir  les  letres .
 Quant  li  rois  fu  reuenuz  del  mostier .   il  uít 
 que    fu  uenuz    il  ot  amené  Booꝛt    Lio̅ 
 si  loꝛ  fet  mout  grant  ioie .   dist  que  bien  soient 
 il  uenuz .   la  feste  comence  par  laienz  grant    merueilleuse . car  mout  sont  liez  li  compaigno̅  de  la 
 table  reonde  de  la  uenue  as  .íí.  freres .   mes   
 .G.  loꝛ  demande  coment  il  l  ont  puis  fet  que  il 
 se  partírent  de  coꝛt .   il  dient  Bien  Dieu  merci . Car 
 il  ont  toz  ioꝛz  esté  sainz    haitiez . Certes  fet  mes 
 sires  .G.  ce  me  plest  mout .
 Granz  est  la  ioie  que  cil  de  la  coꝛt  font  a  Booꝛt    a  Lion . car  pieça  mes  qu  il  nes  auoie̅t 
 ueuz .   li  rois  comande  que  les  tables  soient  mises .
 car  il  est  tens  de  mengier  ce  li  est  auis . Sire  fait 
 .K.  li  seneschaux  se  uos  asseez  ia  au  disner  il  m  est 
 auis  que  uos  enfraindroiz  la  costume  de  ceai̅z .
 car  nos  auons  ueu  toz  ioꝛz  que  uos  a  haute  feste 
 n  asseiez  a  table  deuant  que  aucune  auenture 
 fust  en  uostre  coꝛt  auenue  uoiant  toz  les  baro̅s 
 de  uostre  ostel .- Certes  fet  li  rois  .K. . uos  dites 
 uoir . ceste  costume  ai  ie  toz  ioꝛz  tenue    la  tendrai  tant  com  ie  poꝛrai . mes  ie  auoie  si  grant 
 ioie  de      de  ses  cousins  qui  estoient  uenu 
 a  coꝛt  saín    haitié  qu  il  ne  me  souenoit  de  la 
 costume .- Oꝛ  uos  en  souuiegne  fet  .K. .
 Endementres  qu  il  parloient  eínsi  si  entͣ 
 laienz  uns  uaslez  qui  dist  au  roi . Sire 
 noueles  uos  apoꝛt  mout  merueilleuses .- Queles 
 fet  li  rois . Dites  les  moi  tost .- Sire  la  aual  desoz 
 uostre  palés  a  .i.  perron  grant  que  ie  ai  ueu 
 floter  par  desus  l  eue . uenez  le  ueoir . car  ie  sai 
 bien  que  ce  est  auenture  merueilleuse .   li  rois 
 descent  maíntenant  poꝛ  ceste  auenture  ueoir .
   si  font  tuit  li  autre .   quant  il  sont  uenuz  a  la  riue 
 si  troeuent  le  perron  qui  estoit  uenuz  a  ríue    íssuz 
 hoꝛs  de  l  eue .   estoit  de  marbꝛe  uermeil .   ou  perro̅ 
 estoit  une  espee  fichiee  qui  mout  estoít  bele    riche  par  semblant .   en  estoit  li  ponz  d  une  pierre 
 pꝛecieuse  ouurez  a  letres  d  oꝛ  mout  soutilme̅t .   li  baron  resgardoient  les  letres  qui  disoient   Ia  nus  ne 
 m  ostera  de  ci  se  cil  non  a  qui  costé  ie  pendrai .   cil  sera  li  míeldꝛes  chꝛ̅s  del  monde .  Et  quant  li  rois  uoit 
 ces  letres  si  dist  a    Biau  sire  ceste  espee  est  uostͤ 
 par  bon  droit . car  ie  sai  bien  que  uos  estes  lí  míeldꝛes  chꝛ̅s  dou  monde .   il  respont  toz  coꝛrouciez .
 Certes  sire  ne  ele  n  est  moie  ne  ie  n  auroie  le  coꝛage 
 de  metre  í  maín . ne  hardement . car  ie  ne  suí  míe 
 dignes  ne  soffisanz  que  ie  la  doie  pꝛendꝛe .   poꝛ  ce 
 m  en  tendrai  ie  ne  n  í  metrai  ia  la  maín . car  ce  seroit 
 folie  se  ie  tendoie  a  auoir  la .- Toutes  uoies  fet  lí  rois 
 i  essaierez  uos  se  uos  la  poꝛriez  oster .- Sire  fet  il  non 
 ferai . Car  ie  sai  bien  que  nus  n  í  essaíera  ia  poꝛ  quoi 
 il  i  faille  qu  il  n  en  reçoíue  plaie .- Et  que  sauez  uos 
 fet  li  rois .- Sire  fait  il  ie  le  sai  bien .   encoꝛ  uos  dirai  ie  autre  chose . car  ie  uoil  que  uos  sachiez  q̅  en 
 cest  ioꝛ  d  ui  comenceront  les  granz  auentures 
   les  granz  merueilles  dou  saint  Graal .
 Quant  li  rois  ot  que    n  en  fera  plus  si 
 dist  a  mon    .G.  Biax  níés  essaiez  í .- Sire 
 fait  il  sauue  uostre  grace  non  feré . puis  que 
 mes  sires    n  í  uelt  essaier  g  i  metroie  la  mai̅ 
 poꝛ  noient . car  ce  sauez  uos  bien  qu  il  est  assez 
 mieldꝛes  chꝛ̅s  de  moi .- Toute  uoies  fait  li  rois  i  essaieroiz  uos  poꝛ  ce  ce  que  ie  le  uoil . Ne  mie  poꝛ  l  espee 
 auoir .   il  gite  la  maín    pꝛent  l  espee  par  le  heut 
   sache . mes  il  ne  la  puet  trere  foꝛs .   li  rois  li  dist 
 maíntenant . Biaux  niés  lessiez  ester . car  bien 
 auez  fet  mon  comandement .- Mes    .G.  fet   
 oꝛ  sachiez  que  ceste  espee  uos  touchera  encoꝛe  si 
 de  pꝛes  que  uos  ne  la  uoldꝛiez  auoir  bailliee  poꝛ 
 un  chastel .- Sire  fet  mes    .G.  ie  n  en  poi  mes . Se  ie 
 en  deusse  oꝛendroit  moꝛir  si  le  feïsse  ie  poꝛ  la  uolenté  mon  seignoꝛ  acomplir . Et  quant  lí  rois 
 ot  ceste  parole  si  se  repent  de  ce  que  mes    G.  a  fet .
 Et  loꝛs  dist  a  Perceual  qu  il  essait  a  l  espee .   il  dist 
 que  si  fera  il  uolentiers  poꝛ  fere  a  mon    G.  compaignie . Si  met  la  main  a  l  espee    tret . mes  il 
 ne  la  puet  auoír .   loꝛs  croient  bien  tuít  cil  de  la 
 place  que    die  uoir .   les  letres  dou  pont  q̅ 
 il  soient  ueraies . Si  n  í  a  mes  si  hardi  qui  maín 
 i  osast  metre .   mes    K.  dist  au  roi . Sire  sire  par 
 mon  chief  oꝛ  poez  uos  seurement  asseoir  au 
 disner  quant  uos  plaira . car  a  auenture  n  auez 
 uos  pas  failli  deuant  mengier  ce  me  semble .- Alons  donc  fet  li  rois . car  ausínt  en  est  il  bien  te̅s .
 Et  loꝛs  s  en  uont  li  chꝛ̅    laissent  le  perron  a  la 
 riue .   li  rois  fet  l  eue  coꝛner  si  s  asiet  en  so̅  haut 
 dois .   li  compaignon  de  la  table  reonde  s  asiee̅t 
 chascun  en  son  leu . Celui  ioꝛ  seruíre̅t 
 laienz  .íííí.  roi  tuít  coronné .   auec  aux  tant 
 de  hauz  homes  que  a  merueilles  les  poïst  l en 
¶ tenir .
 Celui  ioꝛ  fu  assis  li  rois  a  son  haut 
 dois  ou  palés .   ot  a  lui  seruír  grant  compaignie  de  hauz  barons . Si  auínt  eínsint  qnͣt 
 il  se  furent  tuít  assis  par  laienz  qu  il  trouere̅t 
 que  tuít  li  compaignon  de  la  table  reonde  furent  uenu .   li  siege  empli . foꝛs  solement  cil  q̅ 
 l en  apeloit  siege  perilleux . Quant  il  oꝛent  eu 
 le  pꝛemier  mes  si  loꝛ  auint  si  merueilleuse  auenture  que  tuit  li  huis  dou  palais  ou  il  menioient .   les  fenestres  clostrent  par  eles  en 
 tel  maníere  que  nus  n  i  mist  la  mai̅ .   nepoꝛquant  la  sale  ne  fu  pas  ennuble .   de  ceste 
 chose  furent  esbahiz  li  fol    li  sage .   li  roís 
 Artus  qui  pꝛemiers  parla  dist  Par  Dieu  biau 
 seignoꝛ  nos  auons  hui  ueues  merueilles   
 ci    a  la  ríue . mes  ie  cuít  que  nos  les  uerro̅s 
 encoꝛ  anuit  greignoꝛᷥ  que  cestes  ne  sont .
 Endementres  que  li  rois  parloit  einsi 
 si  entra  laienz  .i.  pꝛeudom  a  une  blanche  robe  uíelz    anciens . mes  il  n  ot  chꝛ̅  laie̅z 
 qui  seust  par  ou  il  í  entra .   li  pꝛeudo̅s  uenoít 
 a  pié    amenoit  par  la  mai̅  .i.  chꝛ̅  a  unes  armes  uermeilles  sanz  espee    sanz  escu . si  dist 
 ausi  tost  com  il  fu  enmi  le  palais  Pes  soit  a  uos .
   apꝛés  dist  au  roi  la  ou  il  le  uoit . Rois  Artus  ge 
 t  amoign  le  chꝛ̅  desirré . celui  qui  est  estrez  dou 
 haut  lignage  le  roi  Dauid .   dou  parenté  Ioseph 
 d  Arimacie . celui  par  qui  les  merueilles  de  cest 
 païs    des  estranges  terres  remai̅dro̅t . ueez  le  ci .
 Et  li  rois  est  mout  liez  de  ceste  nouele . si  dist  au 
 pꝛeudome  Sire  bien  soiez  uos  uenuz  se  ceste  parole  est  ueraie .   bien  soit  li  chꝛ̅s  uenuz . car  se  ce 
 est  cil  que  nos  atendons  a  acheuer  les  auentures  dou  saínt  Graal  onques  si  grant  ioie  ne  fu 
 faite  d  ome  come  nos  ferons  de  lui . Et  qui  que 
 il  soit  ou  cil  que  uos  dites  ou  autres  ie  uoldroie 
 que  bien  lí  ueníst  poꝛ  ce  qu  il  est  si  ge̅tis  hons   
 de  si  haut  lignage  come  uos  dites .- Par  foi  fait 
 li  pꝛeudons  uos  en  uerroiz  par  tens  tel  comencement  qui  bel  sera .   loꝛs  fet  le  chꝛ̅  tost  desarmer 
 si  remest  en  une  cote  de  cendal  uermeil .   il  li  a 
 baillié  maintenant  un  mantel  uermeil  a  afubler  qu  il  poꝛtoit  soꝛ  s  espaule  tout  de  samít .
   par  dedenz  estoit  foꝛrez  d  un  blanc  hermíne .
 Quant  il  l  a  uestu    apareillié  si  li  dist . Siuez 
 moi  sire  chꝛ̅s .   il  si  fet .   il  le  moine  tot 
 droit  au  siege  perilleux  delez  quoi    se  seoit .
   sozlieue  le  drap  de  soie  que  cil  i  auoient  mis .
 Si  troeue  les  letres  qui  dient .  Ci  est  li  sieges 
 Galaad .  Et  li  pꝛeudons  resgarde  les  letres  si  les 
 troeue  nouelement  escrites  ce  li  est  auis .   il  conoist 
 le  non . Si  li  dist  si  en  haut  que  tuit  cil  de  laienz  l  oient . Sire  chꝛ̅s  asseez  uos  ci . car  cist  leux  est  uostͤ .
 Et  cil  s  asiet  tout  seureme̅t .   dist  au  pꝛeudome 
 Oꝛ  uos  em  poez  raler . car  bien  auez  fet  ce  que  l en 
 uos  comanda .   saluez  moi  touz  cels  dou  saint 
 ostel .   mon  oncle  le  roi  Pellés .   mo̅  aiol  le  riche 
 roi  pescheoꝛ .   loꝛ  dites  de  par  moi  que  ie  les  iré  ueoir  au  plus  tost  que  ie  poꝛrai    que  ie  en  aurai  loisir . Et  li  preudons  s  em  part  de  laienz .   coma̅de 
 le  roi  Artus  a  Dieu .   toz  les  autres  ausi .   qua̅t 
 l en  li  uolt  demander  qui  il  estoit  il  n  en  tint  onq̅s 
 plet  a  aus . aínz  respondi  tot  plainement  que  il 
 ne  loꝛ  diroit  oꝛe  pas . car  il  le  sauroient  bien  a  tens 
 se  il  l  osoient  demander . si  uírent  au  mestre  huís 
 dou  palais  qui  clos  estoit  si  l  oeure .   descent  en  la 
 coꝛt  aual .   troeue  chꝛ̅s    escuiers  iusqu  a  .x.  qui 
 l  atendoient .   estoient  uenuz  o  luí . Et  il  monte    se 
 part  de  la  coꝛt  en  tel  maniere  qu  il  ne  soꝛent  plus 
 de  son  estre  a  cele  foiz .
 Quant  cil  de  la  sale  uírent  seoir  le  chꝛ̅  ou  siege 
 que  tant  pꝛeudome  auoient  redouté .   ou 
 tantes  granz  auentures  estoient  auenues  par 
 mai̅tes  foiz  si  n  í  a  celui  quí  n  en  ait  grant  merueille .
 Car  il  uoient  celui  si  iuene  home  qu  il  ne  uoient 
 don  grace  li  puíst  estre  uenue . se  ce  n  est  de  la  uolenté  Nostre  Seignoꝛ .   la  feste  comence  grant  par 
 laienz . si  font  honoꝛ  au  chꝛ̅    lí  un    li  autre . car 
 bien  pensent  que  ce  soit  cil  par  qui  les  merueilles 
 dou  saint  Graal  doiuent  faillir .   bien  le  seuent 
 par  l  esprouement  dou  siege . ou  onques  hons  ne 
 s  estoit  assis  a  cui  il  n  en  fust  meschaü . en  aucune 
 maníere  ne  mes  a  cestui . Si  le  seruent    honoꝛe̅t 
 de  quan  qu  il  puee̅t . come  celui  qu  il  tiennent  a 
 mestre    a  seignoꝛ  par  desus  cels  de  la  table  reonde . Et    qui  mout  uolentiers  le  resgardoit 
 poꝛ  la  merueille  qu  il  en  a  conoist  que  ce  estoit  cil 
 que  il  a  huí  fet  chꝛ̅  nouel . Si  en  a  mout  grant 
 ioie .   poꝛ  ce  li  fet  il  la  greignoꝛ  honoꝛ  qu  il  puet .
   le  met  en  paroles  de  mai̅tes  choses .   li  demande  de  son  estre  qu  il  l  en  die  de  son  estre  qu  il  l  en 
 die  aucune  chose .   cil  qui  auques  le  conoist  ne 
 l  ose  refuser . Si  respont  mai̅tes  foiz  a  ce  qu  il  li  demande . Mes  Booꝛz  qui  tant  est  liez  que  nus  plus .
   qui  bien  conoist  que  ce  est  Galaad  le  filz    cil 
 qui  doit  les  auentures  mener  a  chief  parole  a  Lio̅ 
 son  frere .   li  dist  Biau  frere  sauez  uos  qui  cist  chꝛ̅s 
 est  qui  siet  ou  siege  perilleux .- Ie  nel  sai  mie  bien  fet 
 Lion . Mes  tant  que  ce  est  cil  qui  a  esté  hui  fet  chꝛ̅ 
 nouel . que  mes  sires    fist  chꝛ̅  de  sa  main .  
 ce  est  cil  donc  entre  uos    moi  auons  tote  ioꝛ  parlé 
 que  mes  sires    engendꝛa . en  la  fille  au  riche 
 roi  pescheoꝛ .- ueraiement  le  sachiez  uos  fet  Booꝛt 
 que  ce  est  il .   qu  il  est  nostre  cousins  prochaíns .
 Et  de  ceste  auenture  deuons  nos  estre  mlt̅  liez .
 car  ce  n  est  mie  doute  qu  il  ne  uiegne  encoꝛ  a  greignoꝛ  chose  que  chꝛ̅  que  ie  onques  coneusse . si  en  a 
 ia  bel  comencement .
 Einsi  parolent  li  dui  frere  de  Galaad  et  ausi  font 
 tuit  li  autre  par  laienz . Si  en  cort  tant  la 
 nouele  amont  et  aual  que  la  reïne  qui  en  ses  chambres  menioit  en  oï  parler  par  .i.  uaslet  qui  li  dist .
 Dame  merueilles  sont  auenues  laienz .- Coment 
 fait  ele  di  le  moi .- Par  foi  dame  fet  il  uns  cheualiers  est 
 uenuz  a  cort  qui  a  acomplie  l   auenture  dou  siege 
 perilleus . et  est  li  cheualiers  si  iuenes  hons  que  toz  li  siecles  se  merueille  donc  cele  grace  li  puet  estre 
 uenue .- uoire  fet  ele . puet  estre  uoirs .- Oïl  fet  cil 
 ueraiement  le  sachiez .- A  non  Dieu  fait  ele  donc  li 
 est  il  mout  bien  auenu  car  cele  auenture  ne 
 uolt  onques  mes  nus  hons  acheuer  qui  n   i  fust 
 morz  ou  mehaigniez  ainz  qu   il  l   eust  menee  a  fin .
- Ha  Diex  font  les  dames  tant  fu  de  bone  heure 
 nez  li  cheualiers  onques  mes  hons  tant  fust  de  grant 
 proece  ne  pot  auenir  a  ce  a  ou  il  est  auenuz  et 
 par  ceste  auenture  puet  l en  bien  conoistre  que 
 ce  est  cil  qui  metra  a  fin  les  auentures  de  la  Grant 
 Bretaigne  et  par  cui  li  Rois  Mehaingniez  receura 
¶ garison .
- Biaux  amis  fet  la  reïne  au  uaslet . se  Diex  t   aït  or  me  di  de  quele  façon  il  est .-
 Dame  fet  il  se  Diex  m   aït  ce  est  uns  des  biaux 
 cheualiers  dou  monde  mes  il  est  iuenes  a  merueilles  et  resemble  a  Lancelot  et  au  parenté  le  roi  Ban 
 si  merueilleusement  que  tuit  cil  de  laienz  uont 
 disant  por  uoir  qu   il  en  est  estrez . Et  lors  le  desirre 
 la  reïne  a  ueoir  assez  plus  que  ele  ne  faisoit 
 deuant  car  ele  a  oï  parler  de  la  semblance  si  pense  bien  que  ce  soit  Galaad  que  Lancelot  auoit  engendré  en  la  fille  au  riche  roi  pescheor  einsi  com  l en 
 li  auoit  conté  par  maintes  foiz  et  dist  en  quel  maniere  il  auoit  esté  deceuz  et  ce  estoit  la  chose  par 
 quoi  ele  fust  plus  corrociee  uers  Lancelot  se  la  coupe 
 en  fust  apertement  soe .
 Quant  li  rois  ot  mengié  et  li  compaignon  de 
 la  table  reonde  si  se  leuerent  de  lor  sieges .
 Et  li  rois  meïsmes  uet  au  siege  perilleux  et  leua  le 
 drap  de  soie  et  troua  le  non  Galaad  qu   il  desirroit 
 mout  a  sauoir  et  il  le  mostre  a  mon  seignor  Gauuain  et  li  dist .
 Biaux  niés  or  auons  nos  Galaad  le  bon  cheualier  parfet  que 
 nos  et  cil  de  la  table  reonde  auons  tant  desirré  a 
 auoir  or  pensons  de  lui  honorer  et  seruir  tant  com 
 il  sera  auec  nos  car  ceienz  ne  demorra  il  pas  longuement  ce  sai  ge  bien  por  la  grant  queste  dou  Graal 
 qui  prochainnement  comencera  si  com  ie  croi  et 
 Lancelot  le  nos  a  hui  fet  entendant  qu   il  nel  deïst 
 pas  s   il  n   en  seust  aucune  chose .- Sire  fet  mes  sires 
 Gauuains  et  uos  et  nos  le  deuons  seruir  come  celui  que  Diex 
 nos  enuoie  por  deliurer  nostre  païs  des  granz 
 merueilles  et  des  estranges  uisions  et  des  estranges 
 auentures  qui  tant  souent  i  sont  auenues  par 
¶ si  lonc  tens .
 Lors  uient  li  rois  a  Galaad 
 et  li  dist . Sire  bien  soiez  uos  uenuz  mout  uos 
 auons  desirré  a  ueoir  or  uos  auons  ceienz  la  Dieu 
 merci  et  la  uostre  qui  i  deignastes  uenir .- Sire  fet 
 il  g   i  sui  uenuz  car  ie  le  deuoie  bien  fere  por  ce  que 
 de  ceenz  doiuent  mouoir  tuit  cil  qui  seront  compaignon  de  la  queste  dou  saint  Graal  qui  par 
 tens  sera  comenciee .- Sire  fet  li  rois  de  uostre  uenue  auions  nos  mout  grant  mestier  por  moutes 
 choses  et  por  les  granz  mer merueilles  merueilles  de  ceste 
 terre  mener  a  fin  et  por  une  auenture  mener 
 a  chief  qui  hui  nos  est  auenue  a  quoi  cil  de 
 ceenz  ont  failli  et  ie  sai  bien  que  uos  n   i  faudroiz  pas  come  cil  qui  deuez  acheuer  les  auentures  a  quoi  li  autre  auront  failli  car  por  ce 
 uos  a  Diex  enuoié  entre  nos  que  uos  parfaçoiz 
 ce  que  li  autre  ne  porent  onques  mener  a  fin .
- Sire  fet  Galaad  ou  est  cele  auenture  dont  uos 
 me  parlez  Ie  la  uerroie  uolentiers .- Et  ie  la  uos 
 mostrerai  fait  li  rois . Et  lors  le  prent  par  la  main 
 si  descendent  dou  palais  et  tuit  li  baron  dou  palais  et  de  laienz  uont  aprés  por  ueoir  coment 
 l   auenture  dou  perron  sera  menee  a  fin . Si 
 i  acorent  li  un  et  li  autre  en  tel  maniere  qu   il  ne 
 remest  cheualier  en  tot  le  palais  qui  la  ne  uenist  et  la 
 nouele  en  uient  maintenant  a  la  reïne  et  si  tost 
 com  ele  l   ot  dire  si  fet  oster  les  tables  et  dist  .iiii. 
 des  plus  hautes  dames  qui  estoient  auec  li . ́
 Beles  dames  uenez  auec  moi  iusqu   a  la  riue 
 car  ie  ne  lairoie  en  nule  maniere  que  ie  ne 
 uoie  ceste  auenture  mener  a  fin  se  g   i  puis  onques 
 uenir  a  tens .
 A  tant  descent  la  reïne  dou  palés  et  ot  o 
 soi  grant  compaignie  de  dames  et  de  damoiseles . Et  quant  eles  furent  a  l   eue  et  li  cheualier  les 
 uirent  uenir  si  comencierent  a  dire  Tornez  uos 
 ueez  ci  la  reïne . Si  li  font  maintenant  uoie  tuit 
 li  plus  proisié . Et  li  rois  dist  a  Galaad . Sire  ueez 
 ci  l   auenture  donc  ie  uos  parlai . a  ceste  espee  trere 
 fors  de  cest  perron  ont  hui  failli  des  plus  proisiez 
 cheualiers  de  mon  ostel  qui  onques  ne  l   em  porent 
 trere .- Sire  fet  Galaad  ce  n   est  mie  de  merueille 
 car  l   auenture  estoit  moie  si  n   ert  pas  lor  et 
 por  la  grant  seurté  que  ie  auoie  de  ceste  espee 
 auoir  n   en  aportai  ie  point  a  cort  si  come  uos 
 peustes  ueoir . Et  lors  met  la  main  a  l   espee  et  la 
 tret  fors  dou  perron  autresi  legierement 
 com  se  ele  n   i  tenist  pas  puis  prent  le  fuerre  et  la 
 met  dedenz  et  maintenant  la  ceint  entor  lui 
 et  dist  au  roi . Sire  or  uaut  mielz  que  deuant  or  ne 
 me  faut  mes  fors  escu  donc  ie  n   ai  point .- Biax  sire 
 fet  li  rois  escu  uos  enuoiera  Diex  d   aucune  part  ausi 
 com  il  a  fet  espee . Et  lors  resgardent  tout  contreual 
 la  riue  et  uoient  uenir  une  damoisele  montee  sor 
 un  palefroi  blanc  qui  uenoit  uers  aux  mout  grant 
 aleure  et  quant  ele  fu  a  aux  uenue  si  salua  le  roi 
 et  toute  sa  compaignie  et  demanda  se  Lancelot  estoit 
 iluec  et  il  estoit  ilec  tres  deuant  lui . Si  li  respont 
 Damoisele  ueez  me  ci . Et  ele  le  resgarde  si  le  connoist 
 et  lors  li  dist  tout  em  plorant . Ha . ́ Lancelot  tant  est 
 uostre  afere  changié  puis  hui  matin . Et  quant 
 il  ot  ce  si  li  dist . Damoisele  coment . Dites  le  moi .
- Par  foi  fait  ele  ie  le  uos  dirai  uoiant  toz  cels  de 
 ceste  place . uos  estiez  hui  matin  li  mieldres  cheualiers 
 dou  monde  et  qui  lors  uos  apelast  Lancelot  li  mieldres 
 cheualiers  de  toz  il  deïst  uoir  car  alors  l   estiez  uos  mes 
 qui  or  le  diroit  l en  le  deuroit  tenir  a  mençongier 
 car  meillor  i  a  de  uos  et  bien  est  prouee  chose  par 
 l   auenture  de  ceste  espee  a  quoi  uos  n   osastes  metre 
 la  main  et  ce  est  li  changemenz  et  li  muemenz  de 
 uostre  non  donc  ie  uos  ai  fet  remembrance  por  ce 
 que  des  ore  mes  ne  cuidiez  que  uos  soiez  li  mieldres 
 cheualiers  dou  monde . Et  il  dist  qu   il  nel  cuidera  iamés 
 car  ceste  auenture  l   en  a  mis  tot  fors  dou  cuer .
 Lors  se  torne  la  damoisele  deuers  le  roi  et  li  dist .
 Rois  Artus  ce  te  mande  par  moi  Nasciens 
 li  hermites  que  en  cest  ior  d   ui  t   auendra  la  greignor  honor  qui  onques  auenist  a  cheualier  de  Bretaingne 
 et  ce  ne  sera  mie  por  toi  mes  por  autre . Et  sez  tu  de 
 quoi  Dou  saint  Graal  qui  hui  aparra  en  ton 
 ostel . et  repestra  les  compaignons  de  la  table  reonde . Et  maintenant  que  ele  ot  dite  ceste  parole  si 
 s   en  torna  et  se  remist  en  sa  uoie  que  ele  ert  uenue .
 Si  ot  il  assez  en  la  place  barons  et  cheualiers  qui  la  uoldrent  retenir  por  sauoir  qui  ele  estoit  et  donc 
 ele  estoit  uenue  mes  ele  ne  uolt  onques  remanoir 
 por  home  qui  onques  l   emparlast  et  lors  dist  li  rois 
 as  barons  de  son  ostel . Biau  seignor  il  est  einsi  que 
 de  la  queste  dou  saint  Graal  auons  ueraie  demostrance  eue  que  uos  i  entreroiz  prochainnement .
 Et  por  ce  que  ie  sai  bien  que  ie  ne  uos  uerrai  iamés 
 toz  einsi  ensemble  come  uos  estes  orendroit  uoil 
 ge  que  en  la  praerie  de  Kamaalot  soit  orendroit 
 comenciez  .i.  tornoiemenz  si  enuoisiez  que  aprés 
 noz  morz  en  facent  remembrance  li  oir  qui  aprés 
 nos  uendront . Et  il  s   acordent  tuit  a  iceste  parole .
 Si  reuiennent  en  la  cité  et  prennent  lor  armes  de 
 tiex  i  ot  por  ioster  plus  aseur  et  de  tiex  i  ot  qui  ne 
 pristrent  fors  couertures  et  escuz  car  mout  se  fioient  en  lor  proeces  li  plus  d   aux  et  li  rois  qui  tout  ce  ot 
 esmeu  ne  l   auoit  fet  fors  por  ueoir  partie  de  la  cheualerie 
 Galaad  car  bien  pensoit  qu   il  ne  reuendroit  mes 
 a  piece  a  cort  quant  il  s   em  partiroit .
 Quant  tuit  furent  assemblez  es  prez  de  Kamaalot 
 li  grant  et  li  petit . ́ Galaad  par  la  proece  dou 
 roi  et  de  la  reïne  mist  son  hauberc  en  son  dos  et  son 
 hiaume  en  sa  teste . Mes  onques  escu  n   i  uolt  prendre 
 por  chose  que  l en  li  uousist  fere . Et  mes  sires  Gauuains 
 qui  trop  en  estoit  liez  dist  qu   il  li  portera  lances 
 et  ausi  dist  mes  sires  Yuains  et  Bohes  de  Gaunes  et  la  reïne 
 fu  montee  sus  les  murs  a  grant  compaignie  de  dames  et  de  damoiseles . Et  Galaad  qui  fu  uenuz  en  la 
 praerie  auec  les  autres  cheualiers  commença  lances  a  brisier 
 si  durement  que  nus  nel  ueïst  qui  a  merueilles 
 nel  tenist . Si  en  fist  tant  en  poi  d   ore  qu   il  n   ot  home  ne  fame  en  la  place  qui  sa  cheualerie  ueïst  qui  a  merueilles  nel  tenist  et  au  meillor  de  toz . Et  distrent  cil 
 qui  onques  mes  ne  l   auoient  ueu  que  hautement 
 auoit  comenciee  cheualerie  et  bien  i  paroit  a  ce  qu   il  auoit 
 le  ior  fet  que  d   iluec  en  auant  porroit  il  legierement  sormonter  de  proece  toz  les  autres  cheualiers  car 
 quant  li  tornois  fu  remés  il  trouerent  que  de  toz 
 les  compaignons  de  la  table  reonde  qui  armes 
 portassent  n   i  auoit  il  remés  que  .ii.  qu   il  n   eust  abatuz  et  ce  estoit  Lancelot  et  Perceual . Si  dura  en  tel  maniere 
 li  tornois  iusqu   aprés  none  et  lors  remest  atant  car 
 li  rois  meïsmes  qui  auoit  doutance  qu   il  ne  tornast 
 au  darreain  en  corroz  les  fist  departir  et  fist  a  Galaad 
 deslacier  son  hiaume  et  le  bailla  a  porter  a  Boort 
 de  Gaunes  si  l   enmena  des  prez  en  la  cité  de  Camaalot  parmi  la  mestre  rue  le  uisage  descouert 
 por  ce  que  tuit  le  ueïssent  apertement  et  quant 
 la  reïne  l   ot  bien  auisé  si  dist  que  uoirement 
 l   auoit  Lancelot  engendré  car  onques  mes  ne 
 se  resemblerent  dui  home  si  merueilleusement 
 com  il  dui  faisoient  et  por  ce  n   estoit  ce  pas  merueille  s   il  estoit  de  grant  cheualerie  garniz  car  autrement  forslignast  il  trop  durement  et  une 
 dame  qui  ot  oï  une  partie  de  ces  paroles  li  respondi  tot  maintenant . Dame  por  Dieu  doit  il  donc  par 
 droit  estre  si  bons  cheualiers  comme  uos  dites .- Oïl  uoir 
 fet  la  reïne . car  il  est  de  totes  parz  estrez  des  meillors  cheualiers  dou  monde  et  del  plus  haut  lignage 
 que  l en  sache .
 A  tant  descendirent  les  dames  por  oïr 
 uespres  por  la  hautesce  dou  ior . Et  quant  li 
 rois  fu  issuz  dou  mostier  et  il  uint  ou  palés  en 
 haut  si  comanda  que  les  tables  fussent  mises 
 et  lors  s   alerent  seoir  li  cheualier  cheualier  chascuns  en  son  leu 
 ausi  com  il  auoient  fet  au  matin . Et  quant  il  se 
 furent  tuit  asis  par  laienz  et  il  se  furent  tuit  acoisiez . ́ lors  oïrent  il  uenir  .i.  escrois  de  tonnoire 
 si  grant  et  si  merueilleus  que  toz  li  palés  deust 
 fondre  et  maintenant  entra  laienz  uns  rais  de 
 soleil  qui  fist  le  palés  a  .ii.  doubles  plus  clers 
 que  deuant  si  furent  tantost  par  laienz  toz 
 ausi  come  s   il  fussent  enluminez  de  la  grace 
 dou  saint  esperit  et  comencierent  a  resgarder 
 les  uns  les  autres  car  il  ne  sauoient  donc  ce 
 lor  pooit  estre  uenu  et  neporquant  il  n   auoit 
 laienz  home  qui  poïst  parler  ne  dire  mot 
 de  sa  bouche . Si  furent  tuit  amuï  grant  et 
 petit . Et  quant  il  orent  grant  piece  demoré 
 en  tel  maniere  que  nus  d   aux  n   auoit  pooir 
 de  parler  ainz  s   entreresgarderent  autresi 
 comme  bestes  mues . ́ lors  entra  laienz  li  sainz 
 Graaux  couerz  d   un  blanc  samit  mes  il  n   i  ot 
 onques  nul  qui  poïst  ueoir  qui  le  portoit . Si 
 entra  par  le  grant  huis  dou  palais  et  maintenant  qu   il  i  fu  entrez  fu  li  palais  raempliz  de  si 
 bones  oudors  et  toutes  les  espices  terriennes 
 i  fussent  espandues  et  il  ala  parmi  le  palais  tot 
 entor  les  dois  d   une  part  et  d   autre  et  tout  einsi 
 com  il  trespassoit  par  deuant  les  tables  estoient  eles  maintenant  raemplies  endroit  chascun  siege  de  tel  uiande  come  chascuns  desirroit . Et  quant  tuit  furent  serui  li  un  et  li  autre 
 li  sainz  Graaux  s   en  parti  tantost  qu   il  ne  sorent 
 qu   il  pot  estre  deuenuz . Ne  ne  uirent  quel  part 
 il  torna  et  maintenant  orent  pooir  de  parler 
 cil  qui  deuant  ne  pooient  mot  dire . Si  rendirent  graces  a  Nostre  Seignor  li  plusor  d   aux  de 
 ce  que  si  grant  honor  lor  auoit  fete  qu   il  les 
 auoit  repeuz  de  la  grace  dou  saint  Graal . Mes 
 sor  toz  ceus  qui  laienz  estoient  en  fu  li  rois  Artus 
 ioianz  et  liez  de  ce  que  greignor  debonaireté  li 
 auoit  Nostre  Sires  mostré  qu   a  nul  roi  qui  deuant  lui  eust  esté .
 De  ceste  chose  furent  mout  liez  li  priué 
 et  li  estrange  car  bien  lor  sembla  que 
 Nostre  Sires  nes  auoit  pas  oubliez  quant  il  lor 
 mostroit  si  grant  debonaireté . Si  em  parlerent 
 assez  tant  com  li  mengiers  dura  et  li  rois  meïsmes  en  comença  a  parler  a  cels  qui  plus  pres 
 de  lui  estoient  et  dist  Certes  seignor  mout  deuons  auoir  grant  ioie  de  ce  que  Nostre  Sires 
 nos  a  mostré  si  grant  signe  d   amor  qu   il  de  sa  grace  nos  uolt  repaistre  a  si  haut  ior  com  est  le  ior 
 de  la  Pente .- Sire  fet  mes  sires  Gauuains  encor  i  a  il  autre 
 chose  que  uos  ne  sauez  mie  car  il  n   a  çaienz 
 home  qui  n   ait  esté  seruiz  de  quan  qu   il  demandoit  et  pensoit  et  ce  n   auint  onques  mes  en  nule 
 cort  se  ne  fu  chiés  le  Roi  Mehaignié . Mes  de  tant 
 sont  il  engignié  qu   il  nel  porent  ueoir  apertement  ançois  lor  en  fu  couerte  la  ueraie  semblance  por  quoi  ie  endroit  moi  faz  orendroit  .i.  ueu 
 que  le  matin  sanz  plus  atendre  entrerai  en  la 
 queste  en  tel  maniere  que  ie  la  maintendrai  .i. 
 an  et  .i.  ior  et  encor  plus  se  mestiers  est . Ne  ne  reuendrai  a  cort  por  chose  qui  auiegne  deuant  que 
 ie  l   aie  ueu  plus  apertement  qu   il  ne  m   a  ci  esté  demostré 
 se  ce  puet  estre  en  nule  maniere  que  ie  le  puisse  ueoir  ne  doie  et  s   il  ne  puet  estre  ie  m   en  retornerai .
 Quant  cil  de  la  table  reonde  oïrent  cele  parole 
 si  se  leuerent  trestuit  de  lor  sieges  et  firent 
 tuit  autretel  ueu  com  mes  sires  Gauuains  auoit  fait  et  distrent 
 qu   il  ne  fineroient  iamés  d   errer  deuant  qu   il  seroient 
 assis  a  la  haute  table  ou  si  douce  uiande  estoit  toz 
 iorz  aprestee  come  cele  qu   il  auoient  iluec  eue .
 Et  quant  li  rois  uit  qu   il  auoient  fait  tel  ueu  si  en 
 fu  mout  a  malaise . Car  bien  set  qu   il  nes  porra  pas 
 retorner  de  ceste  emprise . Si  dist  a  mon  seignor  Gauuain  Ha . ́ Gauuains 
 uos  m   auez  mort  par  le  ueu  que  uos  auez  fait  car 
 uos  m   auez  ci  tolue  la  plus  bele  compaignie  et  la  plus 
 loial  que  ie  onques  trouasse . Et  ce  est  la  compaignie  de 
 la  table  reonde  car  quant  il  departiront  de  moi 
 de  quele  heure  que  ce  soit  ie  sai  bien  qu   il  ne  reuenndront  reuendront  iamés  arriere  tuit  ainnz  ainz  demorront  en  ceste 
 queste  li  plusor  qui  ne  faudra  pas  si  tost  come  uos 
 cuidoiz  si  ne  m   en  poise  pas  petit  car  ie  les  ai  escreuz 
 et  esleuez  de  tot  mon  pooir  et  les  ai  toz  iorz  amez  et 
 encor  les  aim  ausint  com  s   il  fussent  mi  fil  ou  mi 
 frere  et  por  ce  me  sera  mout  grief  lor  departie  car 
 ie  auoie  apris  a  ueoir  les  souuent  et  auoir  lor  compaignie  car  ie  ne  puis  pas  en  moi  ueoir  coment 
 ie  m   en  puisse  soffrir .
 Aprés  ceste  parole  comença  li  rois  a  penser  mout 
 durement  et  en  cel  penser  li  uienent  les  lermes  as  eulz  si  que  cil  de  laienz  s   em  porent  bien  aperceuoir . Et  quant  il  parla  si  dist  si  haut  que  cil  de  laienz 
 le  porent  bien  oïr . Gauuains  Gauuains  mis  m   auez  le  grant  corroz 
 ou  cuer  donc  iamés  ne  me  porrai  esbatre  deuant 
 que  ie  sache  ueraiement  a  quele  fin  ceste  queste 
 porra  torner  car  trop  ai  grant  doute  que  mi  ami 
 charnel  n   en  reuiegnent  ia .- Ha . ́ sire  fet  Lancelot  por 
 Dieu  que  est  ce  que  uos  dites . Tiex  hons  com  uos 
 estes  ne  doit  pas  poor  conceuoir  en  son  cuer  mes 
 iustice  et  hardement  et  auoir  bone  esperance  si 
 uos  deuez  reconforter  car  certes  se  nos  morions 
 tuit  en  ceste  queste  il  nos  seroit  graindre  honor  que 
 de  morir  en  autre  leu .- Lancelot  fait  li  rois 
 la  grant  amor  que  i   ai  toz  iorz  uers  aus  eue  me  fet 
 dire  tiex  paroles  et  ce  n   est  mie  de  merueille  se  ie 
 sui  corrociez  de  lor  departement . Car  onques  nus 
 rois  crestiens  n   ot  autant  de  bons  cheualiers  ne  de  preudomes  a  sa  table  comme  i   ai  eu  en  cest  ior  ne  iamais 
 n   aura  quant  il  de  ci  departiront . Ne  iamés  ne  seront 
 a  une  table  rassemblé  einsi  com  nos  les  auons  ci 
 ueuz  et  ce  est  la  chose  qui  plus  me  desconforte .
 A  ceste  parole  ne  sot  mes  sires  Gauuains  que  respondre  car  il  conoissoit  bien  que  li  rois  disoit 
 uoir . Si  se  repentist  uolentiers  s   il  osast  de  la  parole  qu   il  auoit  dite  mes  ce  ne  pot  estre  car  trop 
 estoit  ia  pueploiee . Si  fu  maintenant  denonciee 
 par  toutes  les  chambres  de  laienz  comment  la  queste 
 dou  saint  Graal  estoit  emprise  et  se  partiront  demain  de  cort  cil  qui  compaignon  en  doiuent  estre .
 Si  ot  assez  de  tiex  par  laienz  qui  plus  en  furent 
 corrocié  que  ioiant  car  par  la  proece  des  compaignons  de  la  table  reonde  estoit  li  ostiex  le  roi  Artus  redoutez  sor  touz  autres .
 Quant  les  dames  et  les  damoiseles  qui  auec 
 la  reïne  estoient  assises  es  chambres  au  souper  oïrent  ceste  nouele  si  en  i  ot  assez  de  dolentes 
 et  de  corrociees . Meesmement  celes  qui  estoient 
 espouses  ou  amies  as  compaignons  de  la  table  reonde . Ne  ce  ne  fu  mie  de  merueille  car  eles  estoient 
 honorees  et  chier  tenues  par  cels  de  qui  eles  doutoient  que  il  ne  moreussent  en  la  queste . Si  en  commencierent  a  fere  trop  grant  duel  et  la  reïne  demande 
 au  uaslet  qui  deuant  lui  estoit . Di  moi  fait  ele 
 uaslet . fus  tu  la  ou  ceste  queste  fu  acreantee .- Dame  fet  cil  oïl .- Et  mes  sires  Gauuains  fet  ele  et  Lancelot  dou  Lac  sont 
 en  il  compaignon .- Dame  certes  fet  cil  mes  sires 
 Gauuains  le  creanta  premierement  et  Lancelot  aprés  et  ausi 
 firent  tuit  li  autre  qu   il  n   en  i  a  nul  remés  qui  de 
 la  table  fust  compainz . Et  quant  ele  ot  ceste  parole  si  est  tant  dolente  por  Lancelot  qu   il  li  est  bien  auis 
 que  ele  doie  morir  de  duel . Ne  ne  s   em  puet  tenir 
 que  les  lermes  ne  l   en  uiegnent  as  elz  si  respont 
 a  chief  de  piece  trop  dolente  si  que  nule  plus .
 Certes  fait  ele  ce  est  granz  domages  car  sanz 
 la  mort  de  maint  preudome  ne  sera  pas  a  fin 
 menee  ceste  queste  puis  que  tant  preudome 
 l   ont  emprise . Si  me  merueil  mout  coment 
 mes  sires  li  rois  qui  tant  par  est  sages  l   a  soffert 
 car  la  meillor  partie  de  ses  barons  s   en  departira 
 a  cest  point  si  merueilleusement  que  li  remananz 
 en  uaudra  poi . Et  lors  comença  a  plorer  mout 
 tendrement  et  ausi  firent  toutes  les  dames 
 et  les  damoiseles  qui  auec  li  estoient .
 Einsi  fu  la  cort  troublee  por  la  nouele  de  çax 
 qui  partir  s   en  deuoient . Et  quant  les  tables 
 furent  leuees  ou  palés  et  es  chambres  et  les  dames 
 furent  assemblees  auec  les  cheualiers . ́ lors  comença 
 li  diaux  toz  nouiaux  car  chascune  dame  ou 
 damoisele  fust  espousee  fust  amie  dist  a  son  cheualier 
 que  ele  iroit  auec  lui  en  la  queste . Si  ot  laienz 
 de  tiex  qui  de  legier  s   i  acorderent  et  qui  tost  le 
 uousissent  se  ne  fust  .i.  prudons  uielz  uestuz  de 
 robe  de  religion  qui  laienz  entra  aprés  souper .
 Et  quant  il  uint  deuant  le  roi  si  parla  si  hautement  que  tuit  le  porent  oïr  et  dist  Oez  seignors 
 cheualiers  de  la  table  reonde  qui  auez  iuree  la  queste 
 dou  saint  Graal . ́ ce  uos  mande  par  moi  Nasciens 
 li  hermites  que  nus  en  ceste  queste  ne  meint 
 dame  ne  damoisele  qu   il  ne  chiee  en  pechié  mortel . Ne  nus  n   i  entre  qui  ne  soit  confés  ou  que  il 
 n   aille  a  confesse  car  nus  en  si  haut  seruise  ne 
 doit  entrer  deuant  qu   il  soit  netoiez  et  espurgiez 
 de  totes  uilanies  et  de  toz  pechiez  mortiex  car 
 ceste  queste  n   est  mie  queste  de  terrianes  choses 
 ainz  doit  estre  li  encerchemenz  des  granz  secrez 
 et  des  priuetez  Nostre  Seignor  et  des  granz  repostailles  que  li  hauz  mestres  mostrera  apertement 
 au  boneuré  cheualier  qu   il  a  esleu  a  son  seriant  entre 
 les  autres  cheualiers  terriens  a  qui  il  mostrera  les  granz 
 merueilles  dou  saint  Graal  et  fera  ueoir  ce  que  cuers  mortiex  ne  porroit  penser  ne  langue  d   ome  terrien 
¶ deuiser .
 Par  ceste  parole  remest  que  nus  ne  mena 
 o  soi  ne  sa  fame  ne  s   amie  et  li  rois  fist  le  preudome  herbergier  bien  et  richement  et  li  demanda  grant  partie  de  son  estre . Mes  il  l   en  dist  petit 
 car  assez  pensoit  a  autre  chose  que  au  roi . Et  la 
 reïne  uient  a  Galaad  et  s   asist  delez  lui  et  li  comence 
 a  demander  dom  il  est  et  de  quel  païs  et  de  quel 
 gent  et  il  l   en  dist  grant  partie  come  cil  qui  assez 
 en  sauoit . Mes  de  ce  qu   il  fust  filz  Lancelot  n   i  ot  il  onques  parlé . Et  neporquant  as  paroles  que  la  reïne 
 i  aprist  conut  ele  ueraiement  qu   il  estoit  filz  de 
 Lancelot  et  qu   il  auoit  esté  engendrez  en  la  fille  le  roi 
 Pellés  dom  ele  auoit  maintes  foiz  oï  parler  et  por 
 ce  que  ele  le  uelt  oïr  parler  et  sauoir  de  sa  bouche 
 s   il  onques  puet  estre  li  demande  ele  la  uerité  de 
 son  pere  et  il  li  respont  qu   il  ne  set  pas  tres  bien  qui 
 filz  il  fu . Ha . ́ sire  fait  ele  uos  le  me  celez  por  quoi 
 faites  uos  ce  Si  m   aït  Diex  ia  de  uostre  pere  nommer 
 n   auroiz  honte  car  il  est  li  plus  biaux  cheualiers  dou  monde  et  est  estrez  de  toutes  parz  de  rois  et  de  reïnes  et 
 dou  plus  haut  lignage  que  l en  sache  et  a  eu  le 
 los  iusque  ci  d   estre  le  meillor  cheualier  dou  monde 
 par  quoi  uos  deuriez  passer  toz  cels  dou  monde .
 Et  certes  uos  le  resemblez  si  merueilleusement 
 qu   il  n   a  ceienz  home  si  nice  qui  bien  ne  le 
 sache  s   il  bien  s   en  prenoit  garde .
 Quant  il  ot  ceste  parole  si  deuient  touz 
 honteus  de  la  grant  uergoigne  que  il 
 en  a . Si  respont  maintenant . Dame  fet  il  puis  que 
 uos  le  conoissiez  si  certainement  uos  le  me  poez 
 bien  dire . Et  se  ce  est  cil  que  ie  croi  que  soit  mes 
 peres  ie  uos  tendrai  a  uoir  disant  et  se  ce  n   est  il 
 ie  ne  m   i  porroie  pas  acorder  por  chose  que  uos 
 en  deïssiez .- A  non  Dieu  fet  ele  puis  que  uos  nel  le 
 me  uolez  dire  ie  le  uos  dirai . Cil  qui  uos  engendra 
 a  non  mes  sires  Lancelot  del  Lac  li  plus  biaux  cheualiers 
 et  li  mierdres  et  li  plus  gracieus  et  li  plus  desirrez 
 a  ueoir  de  toutes  genz  et  li  mielz  amez  qui  onques  nasquist  a  noz  tens  por  quoi  il  me  semble 
 que  uos  nel  deuez  celer  ne  a  moi  ne  a  autre  car 
 de  plus  preudome  ne  de  meillor  cheualier  ne  peussiez  uos 
 estre  engendrez .- Dame  fait  il  puis  que  uos  le  sauez 
 si  de  uoir  a  que  fere  le  uos  diroie  ie  Assez  le  saura 
 l en  encore  tout  a  tens .
 Longuement  parlerent  entre  la  reïne  et 
 Galaad  et  tant  qu   il  fu  auques  anuitié . Et 
 quant  il  fu  auques  anuitié  et  il  fu  hore  de  dormir 
 li  rois  prist  Galaad  et  l   enmena  en  sa  chambre  et  le  fist 
 couchier  en  son  lit  meïsmes  ou  il  souloit  gesir  por 
 honor  et  por  hautece  de  lui  et  aprés  s   ala  li  rois  couchier 
 et  Lancelot  et  li  autre  baron  de  laienz . Si  fu  li  rois  cele 
 nuit  mout  a  malaise  et  mout  pensis  por  amor  as 
 preudomes  de  laienz  qu   il  auoit  mout  amez  qui  l   endemain  se  deuoient  partir  de  lui  et  aler  en 
 tel  leu  ou  il  cuidoit  bien  qu   il  demorassent  longuement . Et  por  la  demoree  s   il  la  feïssent  ne  s   esmaiast  il  pas  mout . Mes  ce  li  met  le  grant  duel  ou  cuer 
 qu   il  pense  bien  qu   il  en  morra  grant  partie  en  ceste 
 queste  et  ce  est  la  chose  dom  il  est  plus  a  mal  aiese .
 En  tel  duel  et  en  tel  maniere  furent  toute  la 
 nuit  li  haut  baron  de  laienz  et  cil  dou  roiaume 
 de  Logres . Et  quant  il  plot  a  Nostre  Seignor  que  les 
 teniebres  de  la  nuit  furent  abessiees  por  ce  que  la 
 ueue  dou  ior  estoit  apareue  li  cheualier  se  leuerent  tantost  trestuit  cil  qui  estoient  en  pensee  de  ceste  chose 
 si  se  uestirent  et  atornerent . Et  quant  il  fu  bien  aiorné 
 li  rois  se  leua  de  son  lit  et  quant  il  fu  apareilliez  si  s   en 
 uet  en  la  chambre  ou  mes  sires  Gauuains  et  Lancelot  estoienntt  estoient 
 qui  auoient  geu  ensemble  la  nuit . Et  quant  il  uint 
 la  si  troua  que  il  estoient  ia  uestuz  et  apareillié  por  aler 
 oïr  messe  et  li  rois  qui  autant  les  amoit  com  se  il  les 
 eust  de  sa  charn  engendrez  les  salua  quant  il  se  fu 
 entre  els  enbatuz  et  il  se  drecierent  encontre  lui  et 
 distrent  que  bien  fust  il  uenuz  et  il  les  fist  raseoir 
 et  s   asist  delez  aus  et  lors  comença  li  rois  a  resgarder  mon  seignor  Gauuain  et  li  dist . Gauuains  Gauuains  uos  m   auez  traï  onques  ma  cort  n   amenda  tant  de  uos  com  ele  en 
 est  ore  empiriee  car  iamais  ne  sera  honoree 
 de  si  haute  compaignie  ne  de  si  uaillant  com 
 uos  en  auez  ostee  par  uostre  esmuete . Ne  encore 
 ne  sui  ie  mie  tant  corrociez  por  aux  come  ie 
 sui  por  uos  .ii.  car  de  toute  l   amor  dont  hons  porroit  amer  autre  uos  ai  ie  amez  et  ne  mie  ore  premierement  mes  des  lors  primes  que  ie  conui  les 
 granz  bontez  qui  dedenz  uos  estoient  herbergiees .
 Quant  li  rois  ot  ceste  parole  dite  si  se  tot 
 et  lors  fu  pensis  durement  et  en  cel  penser 
 li  comencent  les  lermes  a  coler  tot  contreual  la  face 
 et  cil  qui  uoient  ceste  chose  et  qui  tant  en  sont 
 dolenz  que  nus  ne  le  porroit  dire  n   osent  respondre  por  ce  qu   il  le  uoient  si  corrocié  et  il  demore 
 grant  piece  en  cel  penser  et  quant  il  parole  si  dist 
 trop  dolenz . Ha . ́ Diex  ie  ne  me  cuidoie  iamés  desseurer  de  ceste  compaignie  que  fortune  m   auoit 
 enuoiee . Aprés  redist  Lancelot  Lancelot  ie  uos  requier 
 sor  la  foi  et  sor  le  serement  qui  est  entre  moi  et  uos 
 que  uos  m   aidiez  a  conseillier  de  ceste  chose .- Sire 
 fet  il  coment  Dites  le  moi .- Ie  feroie  fet  il  trop  uolentiers  remanoir  ceste  queste  s   il  peust  estre  en 
 nule  maniere .- Sire  fet  Lancelot  ie  l   ai  ueu  iurer 
 a  tant  de  preudomes  que  ie  ne  cuit  pas  que  il  la 
 uousissent  lessier  en  nule  maniere  car  il  n   i  a  nul 
 qui  ne  fust  pariures  et  ce  seroit  trop  granz  desloiautez  qui  de  ce  les  uoldroit  requierre  de  ceste  chose .- Par  foi  fait  li  rois  ie  sai  bien  que  uos  dites  uoir .
 Mes  la  grant  amor  que  i   ai  a  uos  et  as  autres  le 
 me  rueue  dire  et  s   il  fust  couenable  chose  ne 
 seanz  ie  le  uousisse  bien  car  trop  me  greuera 
 lor  departemenz .
 Tant  parolent  entr   aux  que  li  iorz  fu  biax 
 et  clers  et  li  solaux  ot  ia  auques  abatue 
 la  rousee  et  li  palés  comença  a  emplir  des  barons 
 dou  roiaume  et  la  reïne  qui  se  fu  leuee  uint  la 
 ou  li  rois  estoit  et  li  dist . Sire  cil  cheualier  uos  atendent 
 laïs  por  oïr  messe . Et  il  se  lieue  et  essuie  ses  eulz  por 
 ce  que  cil  qui  le  uerront  ne  sachent  le  duel  que 
 il  a  mené  et  mes  sires  Gauuains  comande  qu   en  li  aport  ses 
 armes  et  ausint  fet  Lancelot  et  quant  il  sont  armez 
 fors  de  lor  escuz  si  uiennent  ou  palés  et  lors 
 troeuent  les  compaignons  qui  ausi  estoient  apareilliez  por  mouoir . Et  quant  il  furent  uenuz  au 
 mostier  et  il  orent  oï  le  seruise  tot  einsi  armez  com 
 il  estoient  si  reuindrent  ou  palés  si  s   asistrent 
 li  uns  les  les  autres  cil  qui  compaignon  estoient 
 de  la  queste . Sire  fet  li  rois  Bademagus  puis  que  cist 
 aferes  est  empris  si  fierement  qu   il  ne  puet  estre 
 lessié  ie  uoldroie  que  li  saint  fussent  aporté . Si 
 iurroient  li  compaignon  tel  serement  come  cil 
 font  qui  en  queste  doiuent  entrer .- Iel  uoil  bien 
 puis  qu   il  uos  plest  qu   il  soit  einsi  fet  li  rois  Bademagus  Artus 
 puis  qu   il  ne  puet  estre  autrement .
 Lors  firent  li  clerc  de  laienz  aporter  les  sainz 
 sor  quoi  l en  fait  les  seremenz  de  la  cort . Et 
 quant  il  furent  aporté  deuant  les  mestres  dois 
 li  rois  apela  mon  seignor  Gauuain  et  li  dist . uos  esmeustes  premierement  ceste  queste  uenez  ore  auant  et  si 
 faites  premiers  le  serement  que  cil  doiuent  fere 
 qui  en  ceste  queste  se  metent .- Sire  fet  li  rois  Bademagus 
 sauue  uostre  grace  il  ne  fera  mie  premiers  le  serement  mes  cil  le  fera  auant  nos  toz  que  nos  deuons  tenir  a  seignor  et  a  mestre  de  la  table  reonde  et  ce  est  mes  sires  Galaad  et  quant  il  aura  iuré 
 en  tel  serement  com  il  fera  nos  ferons  tuit  ausi 
 sanz  contredit  car  einsint  doit  il  estre . Et  lors  fu 
 apelez  Galaad  et  il  uint  auant  et  s   agenoilla  deuant  les  sainz  et  iura  come  loiaux  cheualiers  que  il  ceste 
 queste  maintendroit  .i.  an  et  .i.  ior  et  plus  encore 
 s   il  le  couenoit  a  fere  ne  amais  a  cort  ne  reuendroit  deuant  qu   il  la  uerité  sauroit  dou  saint 
 Graal  et  il  la  pooit  sauoir  en  nule  maniere  aprés 
 iura  Lancelot  tout  autretel  serement  com  il  auoit  fet 
 et  puis  iura  mes  sires  Gauuains  et  Perceual  et  Boort  et  Lion 
 et  aprés  Helains  li  Blans  et  lors  iurerent  tuit  li  compaignon  de  la  table  reonde  li  uns  aprés  l   autre 
 et  quant  il  orent  fet  le  serement  cil  qui  mis  s   i  estoient . ́ si  trouerent  cil  qui  mis  les 
 auoient  en  escrit  qu   il  estoient  par  conte  .c.  et 
 .l.  et  si  preudome  tuit  que  l en  n   i  sauoit  .i.  coart 
 et  lors  se  desgeunent  .i.  poi  por  le  roi  qui  les  en  requist 
 et  quant  il  orent  mengié  si  mistrent  lor  hiaumes 
 en  lor  testes  et  lors  fu  certainne  chose  qu   il  ne  remaindroient  plus  si  comanderent  la  reïne 
 a  Dieu  a  plors  et  a  lermes  et  quant  ele  uit  que 
 il  estoient  au  mouoir  et  qu   il  ne  pooient  plus 
 delaier  si  comença  a  fere  trop  grant  duel  ausi  com  se  ele  ueïst  deuant  li  morz  toz  ses  amis 
 et  por  ce  que  l en  ne  s   aperceust  com  faitement 
 ele  estoit  corrociee  entra  ele  en  sa  chambre  et  se 
 lessa  chaoir  en  son  lit  et  lors  comença  a  fere  un 
 si  grant  duel  qu   il  ne  fust  nul  si  dur  cuer  ou  monde  s   il  la  ueïst  qui  toute  pitié  n   en  eust . Et 
 quant  Lancelot  fu  toz  apareilliez  com  del  monter 
 il  qui  tant  auoit  grant  duel  del  corroz  sa  dame 
 la  reïne  que  nus  n   em  poïst  estre  plus  corrociez 
 si  s   en  torna  uers  la  chambre  ou  il  l   auoit  ueue 
 entrer  et  entra  dedenz  et  quant  la  reïne  le 
 uit  dedenz  entrez  tout  armé  si  li  comença  a 
 crier . Ha . ́ Lancelot  traïe  m   auez  et  mise  a  la  mort 
 qui  lessiez  l   ostel  mon  seignor  le  roi  por  aler  en 
 estranges  terres  donc  uos  ia  ne  reuendroiz 
 se  Nostre  Sires  ne  uos  en  rameine .- Dame  fet 
 il  si  feré  se  Dieu  plest  ie  reuendrai  assez  plus 
 prochainnement  que  uos  ne  cuidez .- Ha . ́ Diex 
 fait  ele  mes  cuers  ne  le  me  dit  pas  qui  me  met 
 en  toutes  les  mesaises  dou  monde  et  en  toutes 
 les  poors  ou  onques  gentil  fame  fust  por  home .
- Dame  fet  il  ie  m   en  irai  a  uostre  congié  quant 
 uos  plaira .- uos  n   i  alissiez  iamés  fait  ele  par 
 ma  uolenté  mes  puis  qu   il  est  einsi  que  a  fere  le  couient  alez  en  la  garde  de  celui  qui  se  lessa 
 traueillier  en  la  sainte  ueraie  croiz  por  deliurer 
 l   umaine  ligniee  de  la  pardurable  mort  qui  uos 
 conduie  a  sauueté  en  toz  les  leus  ou  uos  iroiz .- Dame 
 fait  il  Diex  le  face  par  la  soe  digne  pitié .
 A  tant  se  part  Lancelot  de  la  reïne  et  uient  en 
 la  cort  aual  et  uoit  que  si  compaignon  estoient  ia  monté . Ne  n   atendoient  a  mouoir  que  solement  lui  et  il  uient  a  son  cheual  et  monte  et 
 li  rois  qui  uit  Galaad  sanz  escu  et  uoloit  mouoir 
 sanz  escu  en  la  queste  ausi  comme  li  autre  et  il  uient 
 a  lui  et  li  dist . Sire  il  me  semble  que  uos  ne  fetes  mie 
 assez  qui  n   emportez  aucun  escu  de  ceenz  ausi 
 com  uostre  compaignon  font .- Sire  fet  il  ie  me 
 mefferoie  se  ie  ceanz  le  prenoie . Ia  nul  ceenz  n   en 
 prendrai  deuant  que  auenture  le  m   ameint .- Or 
 uos  consaut  Diex  fet  li  rois  car  ie  m   en  tairai  atant 
 puis  que  autrement  ne  puet  estre . Et  lors  sont  monté 
 li  baron  et  li  cheualier . Si  s   en  uont  et  li  uns  et  li  autres  et  uont 
 tant  contreual  la  uile  qu   il  sont  fors . Si  ne  ueïstes 
 onques  si  grant  duel  ne  si  grant  ploreïz  com  cil  de 
 la  cité  fesoient  comunalment  et  quant  il  uirent 
 les  compaignons  qui  s   en  aloient  en  la  queste  dou 
 saint  Graal . Ne  il  n   auoit  ileques  barons  ne  poures 
 ne  riches  de  touz  çaux  qui  deuoient  remanoir  qui 
 n   en  plorast  a  chaudes  lermes . Car  trop  auoient 
 grant  duel  de  cest  departement  mes  cil  qui  aler 
 s   en  deuoient  n   en  faisoient  nul  semblant  que  il 
 lor  en  fust  a  riens  ainz  uos  fust  auis  se  uos  les  ueïssiez 
 qu   il  en  fussent  trop  lié  et  si  estoient  il  sanz  faille .
 Et  quant  il  furent  uenuz  en  la  forest  par  deuers 
 le  chastel  uagan  si  s   aresterent  a  une  croiz  et  lors 
 dist  mes  sires  Gauuains  au  roi . Sire  uos  auez  assez  alé  retornez  il  le  couient  car  uos  estes  cil  qui  plus  ne  nos 
 conuoiera .- Li  retorners  fet  li  rois  me  fera  assez 
 pis  que  li  uenirs  car  trop  a  enuiz  me  depart  de  uos 
 mes  puis  que  ie  uoi  que  a  fere  le  couient  ie  m   en 
 retornerai . Lors  oste  mes  sires  Gauuains  son  hiaume  de  sa 
 teste  et  ausint  font  li  autre  compaignon  si  le  cort 
 li  rois  baisier  et  li  autre  compaignon  et  li  baron 
 et  quant  il  ont  lor  hiaumes  laciez  si  s   entrecomandent 
 a  Dieu  mout  tendrement  plorant  et  maintenant 
 se  departirent  en  tel  maniere  que  li  rois  s   en  ala 
 en  Camaalot  et  li  compaignon  entrent  en  la  forest .
 Si  cheuauchent  tant  qu   il  uindrent  au  chastel 
 uagan  et  entrerent  enz .
 Cil  agans  estoit  uns  preudons  de  bone  uie 
 et  auoit  esté  un  des  bons  cheualiers  dou  monde 
 tant  com  il  fu  en  sa  iouuente . Et  quant  il  uit 
 les  compaignons  qui  passoient  parmi  son  chastel 
 si  fist  maintenant  les  portes  clorre  de  toutes 
 parz  et  dist  puis  que  Diex  li  auoit  tele  honor  fete 
 qu   il  estoient  en  son  pooir  il  ne  s   en  istront  deuant 
 qu   il  les  aura  seruiz  de  quan  qu   il  porra  si  les  retint  en  tel  maniere  laienz  ausi  com  a  force  et  les 
 fist  desarmer  et  les  serui  la  nuit  si  bel  et  si  richement 
 qu   il  se  merueillierent  tuit  ou  il  pooit  cel  auoir 
 prendre . Si  pristrent  cele  nuit  conseil  qu   il  porroient  fere . Et  l   andemain  s   acorderent  a  ce  que  il  se 
 departiroient  et  tendroit  chascuns  sa  uoie  por  ce 
 que  a  honte  lor  seroit  atorné  se  il  aloient  tant  ensemble  com  il  estoient .
 Au  matin  si  tost  come  li  iorz  aparut  se  leuerent  li  compaignon  et  pristrent  lor  armes 
 et  alerent  oïr  messe  a  une  chapele  qui  laienz  estoit 
 et  quant  il  orent  ce  fet  si  monterent  en  lor  cheuax 
 et  comanderent  le  seignor  de  laienz  a  Dieu  et  mout 
 le  mercierent  de  la  grant  honor  qu   il  lor  auoit 
 fete . Si  issirent  dou  chastel  et  se  departirent  maintenant  li  uns  de  l   autre  einsi  com  il  l   auoient  porparlé  et  se  mistrent  en  la  forest  li  uns  ça  li  autres 
 la  la  ou  il  la  uoient  plus  espesse  en  toz  les  leus 
 ou  il  trouoient  ne  uoie  ne  sentier . Si  plorent  assez 
 a  cel  departement  cil  qui  plus  cuidoient  auoir 
 les  cuers  et  durs  et  orgueilleux . Mes  a  tant  se  test 
 ore  li  contes  d   els  toz  et  parole  de  Galaad  por  ce  que 
 comencemenz  auoit  esté  de  la  queste .
 Or  dit  li  contes  que  quant 
 Galaad  se  fu  partiz  de  ses 
 compaignons  que  il  cheuaucha  .iii.  iors  ou  .iiii. 
 sanz  auenture  trouuer 
 qui  face  a  amenteuoir 
 en  conte . Et  au  cinquieme  aprés  hore  de  uespres 
 li  auint  que  sa  uoie  le  mena  a  une  blanche  abeïe 
 et  quant  il  fu  la  uenuz  si  hurta  a  la  porte  et  li  frere 
 de  laienz  issirent  fors  et  le  descendirent  a  fine  force 
 come  cil  qui  bien  conurent  qu   il  estoit  cheualiers  erranz .
 Si  prist  li  uns  son  cheual  et  li  autres  l   enmena  en 
 une  sale  par  terre  por  lui  desarmer  et  quant  il 
 l   orent  alegié  de  ses  armes  il  esgarda  .ii.  de  ses  compaignons  de  la  table  reonde  donc  li  uns  estoit 
 rois  Bademagus  et  li  autres  Yuains  et  si  tost  com  il  l   orent  auisé  et  coneu  il  li  acorurent  les  braz  tenduz  por  fere 
 li  feste  et  ioie  car  mout  estoient  liez  de  ce  que  il 
 l   auoient  troué  si  se  firent  a  lui  conoistre  et  quant 
 il  les  conut  si  lor  refist  mout  grant  ioie  come  a 
 çaus  qu   il  deuoit  tenir  a  freres  et  a  compaignons .
 Le  soir  quant  il  orent  mengié  et  il  se  furent 
 alez  esbatre  en  .i.  uergier  qui  estoit  laienz 
 qui  mout  ert  biaux  si  s   asistrent  desoz  .i.  arbre 
 et  lor  demanda  Galaad  quele  auenture  les  auoit 
 laienz  amenez . Par  foi  sire  font  il  nos  i  uenismes 
 por  ueoir  une  auenture  qui  i  est  trop  merueilleuse  ce  nos  a  l en  fet  entendant  car  il  a  en  ceste  abeïe 
 un  escu  que  nus  ne  puet  pendre  a  son  col  por  quoi 
 il  l   en  uoille  porter  a  qui  il  ne  meschiee  tant  ou 
 premier  ior  ou  el  secont  qu   il  ne  soit  ou  morz  ou 
 naurez  ou  mehaigniez . Si  somes  ceste  part  uenuz  por  sauoir  se  ce  est  uoirs  que  l en  en  dit .- Car 
 ie  l   en  uoil  le  matin  porter  fet  li  rois  Bademagus  et  lors 
 saurai  se  ce  est  uerité  que  l en  en  deuise .- A  non  Dieu 
 fet  Galaad  uos  me  contez  merueilles  se  l   auenture  est  tiex  come  uos  me  contez  et  dites  et  se  uos  ne 
 l   em  poez  porter  ie  suis  cil  qui  l   emporterai  car  ausi 
 n   ai  ie  point  d   escu .- Sire  font  il  donc  le  uos  lairons 
 nos  car  autresi  sauons  nos  bien  que  uos  ne  faudroiz  pas  a  l   auenture .- Ie  uoil  fait  il  que  uos  i  essaiez 
 auant  por  sauoir  se  ce  est  uoirs  ou  mençonge  que 
 l en  uos  en  a  dit . Et  il  s   i  acordent  andui .
 Cele  nuit  furent  seruiz  et  aeisiez  li  compaignon 
 de  quan  que  cil  de  laienz  porent  auoir  et 
 mout  honorerent  li  frere  Galaad  quant  il  oïrent 
 le  tesmoign  que  li  dui  cheualier  li  portoient . Si  le  couchierent  mout  richement  et  si  hautement  com 
 l en  deuoit  fere  tel  home  com  il  estoit  et  pres  de 
 lui  iut  li  rois  Bademagus  et  ses  compainz  et  l   andemain 
 quant  il  orent  oï  messe  demanda  li  rois  Bademagus  a  .i. 
 des  freres  de  laienz  ou  li  escuz  estoit  donc  l en  fet 
 tel  parole  par  le  païs . Sire  fet  li  preudons  por  quoi 
 le  demandez  uos .- Por  ce  fet  il  que  ie  l   enporteroie 
 auec  moi  por  sauoir  s   il  a  tel  uertu  come  l en  dit .
- Ie  nel  uos  lo  mie  fet  soi  li  preudons  que  uos  ia 
 l   emportez  fors  de  çaienz  car  ie  ne  cuit  qu   il  uos 
 en  auenist  se  honte  non .- Toute  uoies  fait  il  uoil 
 ie  sauoir  ou  il  est  et  de  quel  façon . Et  cil  le  meine 
 maintenant  derriere  le  mestre  autel  de  laienz 
 et  troeue  ilec  .i.  escu  blanc  a  une  croiz  uermeille .
 Sire  fet  soi  li  preudons  ueez  ci  l   escu  que  uos  demandez . Et  il  le  resgardent . Si  dient  qu   il  est  a  lor  auis 
 li  plus  biaux  et  li  plus  riches  qu   il  eussent  onques 
 ueu  et  fleroit  autresi  soef  com  se  toutes  les  espices 
 dou  monde  fussent  espandues  desus . Et  quant 
 Yuains  li  Auoutres  le  uit  si  dist  Si  m   aït  Diex  ueez  ci  l   escu  que  nus  ne  doit  pendre  a  son  col  s   il  n   est  mieldres  cheualiers  que  autres  et  ce  est  cil  qui  ia  a  mon  escient 
 a  mon  col  ne  pendra  car  certes  ie  ne  sui  mie  si  uaillanz  ne  si  preudons  que  ie  le  doie  pendre  a  mon  col .
- A  non  Dieu  fet  li  rois  Bademagus  que  qu   il  m   en  doie  auenir  ie  l   emporterai  de  ceienz . Et  lors  le  pent  a  son 
 col  et  l   emporte  fors  dou  mostier  et  quant  il  est  uenuz 
 a  son  cheual  si  dist  a  Galaad . Sire  s   il  uos  plaisoit 
 ie  uoldroie  bien  que  uos  m   atendissiez  ceienz  tant 
 que  ie  uos  seusse  dire  coment  il  m   auendra  de  ceste 
 auenture  car  s   il  m   en  meschaoit  il  me  pleroit 
 mout  que  uos  l   eussiez  car  ie  sai  bien  que  l   auenture  acheueroiz  uos  legierement .- Ie  uos  atendrai  uolentiers  fait  Galaad . Et  il  monte  maintenant  et  li  frere  de  laienz  li  baillierent  .i.  escuier  por  fere  li  compaingnie  qui  raportera  arriere  l   escu  s   i  le  couient  a  fere .
 Einsi  remest  Galaad  entre  lui  et  Yuain  qui  li  fera 
 compaignie  tant  qu   il  sache  la  uerité  de  ceste 
 chose  et  li  rois  Bandemagus  qui  se  fu  mis  en  son  chemin 
 entre  lui  et  l   escuier  cheuaucha  bien  .ii.  liues  entieres  et  plus  et  tant  qu   il  uint  en  une  ualee  par 
 deuant  .i.  hermitage  qui  estoit  ou  fonz  d   un  ual 
 et  il  resgarde  uers  l   ermitage  et  uoit  de  cele  part 
 uenir  .i.  cheualier  armé  d   unes  armes  blanches  et  uenoit  si  grant  oirre  come  li  cheual  seur  quoi  il 
 seoit  pooit  aler  et  tint  le  glaiue  aloignié  et  uint 
 poignant  encontre  lui  et  il  se  radrece  uers  lui 
 si  tost  com  il  le  uit  uenir  et  brise  son  glaiue  sor  lui 
 et  le  fait  uoler  en  pieces  et  li  blans  cheualiers  qui  l   ot  pris 
 a  descouert  le  fiert  si  duremement  durement  qu   il  li  ront 
 les  mailles  dou  hauberc  et  li  met  parmi  l   espaule 
 senestre  le  fer  trenchant  si  l   empeint  bien  come  cil 
 qui  auoit  et  cuer  et  force  si  le  porte  dou  cheual  a  terre 
 et  au  chaoir  qu   il  fist  li  cheualiers  li  oste  l   escu  dou  col  et  li  dist 
 si  haut  que  bien  le  pot  oïr  et  li  escuiers  meïsmes  l   entendi  bien . Sire  cheualier  trop  fustes  fox  et  musarz  qui  cest 
 escu  pendistes  a  uostre  col . Car  il  n   est  otroiez  a  nul 
 home  a  porter  s   il  n   est  le  mieldres  cheualiers  qui  soit  ou 
 monde . Et  por  le  pechié  que  uos  i  auez  m   enuoia  ça 
 Nostre  Sires  por  prendre  en  la  ueniance  selonc  le  meffet .
 Et  quant  il  a  ce  dit  si  uient  a  l   escuier  et  li  dist  Tien  ua 
 t   en  et  porte  cest  escu  au  seriant  Ihesucrist  au  bon 
 cheualier  que  l en  apele  Galaad  que  tu  lessas  ore  en  l   abeïe 
 et  li  di  que  li  hauz  mestres  li  mande  qu   il  le  port  car 
 il  le  trouera  toz  dis  autresi  fres  et  autresi  bon  com 
 il  est  orendroit  et  ce  est  une  chose  par  quoi  il  le  doit 
 mout  amer  et  le  salue  de  par  moi  si  tost  come  tu  le 
 uerras . Et  li  uaslez  li  demande . Sire  coment  auez 
 uos  non  que  ie  le  sache  dire  au  cheualier  quant  ie  uendrai  a 
 lui .- De  mon  non  fait  il  ne  puez  tu  mie  sauoir  car  ce 
 n   est  mie  chose  que  l en  doie  dire  a  toi  ne  a  home 
 terrien  et  por  ce  t   en  couient  il  sosfrir  atant .
 Mes  ce  que  ie  te  comant  fai .- Sire  fait  li  uaslez  puis 
 que  uos  uostre  non  ne  me  diroiz  ie  uos  pri  par  la 
 riens  ou  monde  que  uos  plus  amez  que  uos  me 
 diez  la  uerité  de  cest  escu  et  coment  il  fu  aportez 
 en  ceste  terre  et  por  quoi  tantes  merueilles  en  sont 
 auenues  car  onque  home  a  nostre  tens  ne  le  pot 
 pendre  a  son  col  a  qui  il  n   en  meschaïst .- Tant  m   en 
 as  coniuré  fet  li  cheualiers  que  ie  le  te  dirai  mes  ce  ne  sera 
 mie  a  toi  sol  ainz  uoil  que  tu  i  ameines  le  cheualier  a  qui 
 tu  porteras  l   escu . Et  cil  dist  que  ce  fera  il  bien . Mes 
 ou  uos  porrons  nos  fet  il  trouuer  quant  nos  uendrons  ceste  part .- En  ceste  place  meïsme  me  troueroiz .
 Lors  uient  li  uaslez  au  roi  Bandemagu  et  li  demande 
 se  il  est  mout  bleciez . Oïl  certes  fait  li  rois 
 si  durement  que  ie  n   em  puis  eschaper  sanz  mort .
- Et  porroiz  uos  fet  il  cheuauchier  Et  il  dist  que  il 
 s   i  essaiera  si  se  drece  si  naurez  come  il  estoit  et  li  uaslez 
 li  aide  tant  qu   il  sont  uenuz  au  cheual  donc  li  rois 
 estoit  chaüz . Si  monte  li  rois  deuant  et  li  uaslez  monta 
 derriere  por  tenir  le  parmi  les  flans  car  il  cuide  bien 
 qu   il  chaïst  autrement  et  si  feïst  il  sanz  faille .
 En  tel  maniere  se  partirerent  partirent  il  de  la  place 
 ou  li  rois  ot  esté  naurez  et  cheuauchierent 
 tant  qu   il  sont  uenuz  a  l   abeïe  dom  il  s   estoient  maintenant  partiz . Et  quant  cil  de  laienz  sorent  que  il  reuenoient  si  lor  saillirent  a  l   encontre  et  descendent  le 
 roi  Bademagu  et  l   enmeinent  en  une  chambre  et  se  font 
 prendre  garde  de  sa  plaie  qui  assez  estoit  grant  et 
 merueilleuse . Et  Galaad  demande  a  un  des  freres  qui 
 s   en  entremetoit . Sire  cuidiez  uos  qu   il  doie  garir .
 Car  il  me  semble  que  ce  seroit  domages  trop  granz 
 se  il  por  ceste  auenture  moroit .- Sire  fet  li  freres  il  en 
 eschapera  se  Dieu  plest . Mes  ie  uos  di  qu   il  est  mout 
 durement  naurez  et  si  ne  l   en  doit  l en  mie  trop  plaindre  car  nos  li  auions  bien  dit  que  se  il  l   escu  enportoit  qu   il  l   en  mescharroit  et  il  l   emporta  sor  nostre 
 deffens  dom  il  se  puet  tenir  por  fol . Et  quant  cil  de 
 laienz  li  orent  fet  tout  ce  qu   il  sorent  de  bien . ́ li  uallez 
 dist  a  Galaad  uoiant  touz  cels  de  la  place . Sire  saluz  uos 
 mande  li  bons  cheualiers  as  armes  blanches  cil  par  qui  le 
 roi  Bademagus  fu  naurez  et  uos  enuoie  cest  escu  et  uos  mande  que  uos  le  portez  des  ore  mes  de  par  le  haut 
 mestre . Car  il  n   est  ore  nus  si  come  il  dit  fors  uos 
 seuls  qui  le  doie  porter  et  por  ce  le  m   a  il  enchargié 
 que  ie  le  uos  baillasse . Et  se  uos  uolez  sauoir  donc 
 ces  granz  auentures  sont  par  tantes  foiz  auenues . ́
 alons  a  lui  moi  et  uos  et  il  le  nos  contera  car  autresi 
 le  m   a  il  promis .
 Quant  li  frere  oient  ceste  nouele  si  s   umilient  mout  uers  Galaad  et  dient  que  beneoite  soit  fortune  qui  ceste  part  l   a  amené . Car  or  seuent 
 il  bien  que  les  granz  auentures  perilleuses  seront 
 menees  a  fin . Et  Yuains  li  Auoltres  dit . Mes  sire  Galaad 
 metez  a  uostre  col  cel  escu  qui  onques  ne  fu  fez  se 
 por  uos  non . Si  sera  auques  ma  uolentez  acomplie 
 car  certes  ie  ne  desirrai  onques  mes  autant 
 chose  que  ie  ueïsse  come  ie  fesoie  a  conoistre  le 
 bon  cheualier  qui  de  cest  escu  porteroit  la  seignorie .
 Et  Galaad  respont  qu   il  le  metra  a  son  col  puis 
 qu   il  li  est  enuoiez . Mes  il  uelt  ançois  que  ses  armes  soient  aportees  si  les  demande  et  l en  li  aporte . Et  quant  il  est  armez  et  montez  en  son  cheual 
 si  pent  l   escu  a  son  col  et  se  part  de  laienz  et  comande  les  freres  a  Dieu  et  Yuains  li  Auoltres  se  refu  armez  et  montez  en  son  cheual  si  pent  l   escu  a  son  col 
 et  se  part  de  laienz  et  comande  les  freres  a  Dieu 
 et  dist  qu   il  feroit  compaignie  a  Galaad . Mes  il  li  respondi  que  ce  ne  pooit  estre  car  il  iroit  toz  seuls 
 fors  dou  uaslet  si  se  partent  einsi  li  uns  de  l   autre 
 et  tint  chascuns  sa  uoie  et  Yuains  s   embati  en  une  forest .
 Et  Galaad  et  li  uallez  se  uont  tant  qu   il  trouerent  li  cheualiers  as  armes  blanches  que  li  uaslez  auoit 
 autre  foiz  ueu . Et  quant  il  uoit  uenir  Galaad  si 
 uet  a  l   encontre  et  le  salue  et  il  li  rent  son  salu 
 au  plus  cortoisement  qu   il  puet . Si  s   entracointent 
 et  parlent  li  uns  a  l   autre  et  tant  que  Galaad  dist 
 au  cheualier  Sire  par  cest  escu  que  ie  port  sont  maintes 
 auentures  merueilleuses  auenues  en  cest  païs 
 si  com  i   ai  oï  dire . Si  uos  uoudroie  prier  par  amor 
 et  par  franchise  que  uos  m   en  deïssiez  la  uerité 
 coment  et  por  quoi  ce  est  auenu  car  ie  croi  bien  que 
 uos  le  sachiez .- Certes  sire  fet  li  cheualiers  ie  le  uos  dirai 
 uolentiers  car  ie  en  sai  bien  la  uerité  or  escoutez 
 s   il  uos  plaist .
 Galaad  fet  li  cheualiers  il  auint  emprés  la  passion 
 Ihesucrist  .xii.  anz  que  Ioseph  d   Arimacie 
 li  gentix  cheualiers  qui  despendi  Nostre  Seignor  de  la 
 sainte  ueraie  croiz  se  parti  de  la  cité  de  Ierusalem  entre  lui  et  grant  partie  de  son  parenté  et  tant  errerent  quant  il  se  furent  mis  a  la  uoie  par  le 
 comandement  Nostre  Seignor  qu   il  uindrent 
 en  la  cité  de  Sarraz  que  li  rois  Ewalach  qui  lors 
 estoit  sarrazins  tenoit  et  a  cel  tens  que  Ioseph  uint 
 a  Sarras  auoit  a  Ewalach  guerre  a  un  suen 
 cousin  riche  roi  et  puissant  qui  marchissoit  a 
 sa  terre  et  estoit  icil  rois  apelez  Tholomers . Et 
 quant  Ewalach  se  fu  aprestez  por  aler  sor  Tholomer  qui  sa  terre  li  demandoit . ́ Iosephés  li 
 filz  Ioseph  li  dist  que  s   il  aloit  en  la  bataille 
 si  desconseilliez  com  il  estoit  il  seroit  desconfiz  et 
 honiz  par  son  anemi . Et  que  m   en  loez  uos  fet 
 Ewalech - Ce  uos  dirai  ie  bien  fet  il  et  lors  li  comence 
 a  trere  les  poinz  de  la  nouele  loi  et  la  uerité  de  l   euangile  et  del  crucefiement  Nostre  Seignor  et  del 
 resuscitement  Nostre  Seignor  li  dist  la  uerité 
 et  li  fist  aporter  .i.  escu  ou  il  fist  une  croiz  de  cendal 
 et  li  dist  Rois  Eualach  or  te  mostrerai  apertement 
 coment  tu  porras  conoistre  la  force  et  la  uertu 
 del  uerai  crucefié . Il  est  uoirs  que  Tholomers 
 li  fuitis  aura  seignorie  .iii.  iorz  et  .iii.  nuiz  sor 
 toi  et  tant  fera  qu   il  te  menra  a  poor  de  mort .
 Mais  quant  tu  ne  cuideras  pas  que  tu  en  puisses 
 eschaper . ́ lors  descoeure  la  croiz  et  di   Biau  sire 
 Diex  de  cui  mort  ie  port  le  signe  gitez  moi  de  cest 
 peril  et  conduisiez  sain  et  sauf  a  receuoir  uostre  foi 
 et  uostre  creance . 
 A  tant  s   en  parti  li  rois  et  ala  a  ost  sor  Tholomer  et  li  auint  tout  einsi  com  Iosephés  li  dist . Et  quant  il  se  uit  en  tel  peril  que  il 
 cuidoit  ueraiement  morir  il  descouri  son  escu 
 et  uit  ou  mileu  .i.  home  crucefié  qui  toz  estoit 
 sanglenz  si  dist  les  paroles  que  Iosephés  li  auoit 
 enseigniees  dom  il  ot  uictoire  et  honor  et  fu  gitez 
 des  mains  a  ses  anemis  et  uint  au  desus  de  Tholomer  et  de  toz  ses  homes . Et  quant  il  uint  a  sa  cité 
 de  Sarras  si  dist  a  toz  ses  homes  la  uerité  que  il  ot 
 troué  en  Iosephé  et  manifesta  tant  l   estre  del  crucefié  a  tout  le  pueple  que  Nasciens  reçut  baptesme  et  en  ce  qu   il  le  baptizoient  et  crestiennoient 
 auint  que  uns  hons  passoit  par  deuant  aux 
 qui  auoit  le  poing  coupé  et  portoit  le  poing  en 
 l   autre  main  et  Iosephés  l   apela  a  soi  et  cil  i  uint 
 et  si  tost  com  il  ot  touchié  a  la  croiz  qui  en  l   escu 
 estoit  si  se  troua  cil  gariz  dou  poing  qu   il  auoit 
 perdu  et  encor  en  auint  il  une  auenture  mout 
 merueilleuse  car  la  croiz  qui  en  l   escu  estoit 
 s   en  parti  et  s   aerdi  au  braz  de  celui  en  tel  maniere 
 que  puis  ne  fu  ueue  en  l   escu .
 Lors  reçut  Ewalach  baptesme  et  deuint  seriant  Ihesucrist  et  ot  puis  Ihesucrist  en  grant 
 amor  et  en  grant  reuerence  et  fist  garder  l   escu  mout 
 richement . Aprés  auint  quant  Iosephés  se  fu  partiz 
 de  Sarras  entre  lui  et  son  pere  et  il  furent  uenuz  en  la 
 Grant  Bretaingne  qu   il  trouerent  .i.  roi  cruel  et  felon 
 qui  ambe .ii.  les  emprisonna  et  auec  els  grant  partie 
 de  crestriens  crestiens . Et  quant  Iosephés  fu  emprisonnez  tost 
 en  ala  loing  la  renommee  et  la  nouele  car  alors  n   auoit 
 home  ou  monde  de  greignor  renommee  et  tant  que  li 
 rois  Mordrains  en  oï  parler  si  semonst  ses  homes  et 
 ses  genz  entre  lui  et  Nascien  son  serorge  et  s   en  uindrent 
 en  la  Grant  Bretaigne  sor  celui  qui  tenoit  Iosephé 
 en  prison  et  le  deseriterent  tout  et  confondirent 
 toz  cels  dou  païs  si  que  en  la  terre  fu  espandue  sainte 
 crestientez . Et  il  amerent  tant  Iosephé  que  il  ne 
 partirent  puis  dou  païs  ainz  remestrent  auec  lui 
 et  le  siuoient  par  toz  les  leus  ou  il  aloit  et  quant  ce 
 fu  chose  que  Iosephés  uint  au  lit  mortel  et  Ewalach 
 conut  qu   il  le  couenoit  a  partir  de  cest  siecle  il 
 uint  deuant  lui  et  plora  mout  tendrement 
 et  dist . Sire  puis  que  uos  me  lessiez  or  remaindrai 
 ie  toz  seus  en  cest  païs  qui  por  amor  de  uos  auoie 
 ma  terre  lessiee  et  la  douçor  de  ma  Nascion  por 
 Dieu  puis  qu   il  uos  couient  partir  de  cest  siecle 
 lessiez  moi  aucunes  de  uoz  enseignes  qui  me  soient 
 aprés  uostre  mort  remembrance .- Sire  ce  dist  Iosephés  ce  uos  dirai  ie  bien . Si  comença  a  penser  que 
 il  li  porroit  lessier  et  quant  il  ot  grant  piece  pensé 
 si  dist . Rois  Ewalach  fai  moi  aporter  ici  icel  escu 
 que  ie  te  baillai  quant  tu  alas  en  la  bataille  sus 
 Tholomer . Et  li  rois  dist  que  si  feroit  il  uolentiers 
 car  il  estoit  pres  d   ilec  come  cil  qu   il  fesoit  porter 
 o  soi  en  quelque  leu  que  il  alast  et  fist  deuant  Iosephé  aporter  l   escu .
 A  celui  point  que  li  escuz  fu  aportez  deuant 
 Iosephé  auint  que  Iosephés  saignoit  mout 
 durement  parmi  le  nes  si  ne  pooit  estre  estanchiez 
 et  il  prist  tantost  l   escu  et  i  fist  de  son  sanc  meïsme 
 cele  croiz  que  uos  ueez  ci . Et  bien  sachiez  que  ce  est 
 icel  escu  meïsmes  que  ie  uos  ai  dit  et  quant  il  ot 
 fete  la  croiz  tele  com  uos  poez  ueoir  il  dist  ueez  ci 
 l   escu  que  ie  uos  les  en  remembrance  de  moi . Et 
 ia  cest  escu  ne  uerroiz  qu   il  ne  uos  doie  souuenir 
 de  moi  car  uos  sauez  bien  que  ceste  croiz  est  fete 
 de  mon  sanc  si  sera  toz  iorz  mes  ausi  fresche  et  ausint 
 uermeille  com  uos  la  poez  ueoir  orendroit  tant 
 com  li  escuz  durra . Ne  il  ne  faudra  mie  tost  por  ce 
 que  iamés  nel  pendra  nus  a  son  col  por  qu   il  soit 
 cheualiers  qu   il  ne  s   en  repente  iusqu   a  tant  que  Galaad 
 li  bons  cheualiers  li  darreins  dou  lignage  Nascien  le  pendra  a  son  col . Et  por  ce  ne  soit  nus  tant  hardiz  qui 
 a  son  col  le  pende  se  cil  non  a  qui  Diex  l   a  destiné . Si 
 i  a  tele  achaison  que  tout  ausi  come  en  l   escu  ont  esté 
 ueues  merueilles  graindres  que  en  autre . ́ tout 
 ausi  uerra  l en  plus  merueilleuse  proece  et  plus 
 haute  uie  en  lui  que  en  autre  cheualier .
- Puis  qu   il  est  einsi  fet  li  rois  que  nos  auons 
 si  bone  remembrance  de  uos . ́ or  me  dites 
 s   il  uos  plest  ou  ie  lairé  cest  escu  car  ie  uoldroie  mout 
 qu   il  fust  mis  en  tel  leu  ou  li  bons  cheualiers  le  trouast .-
 Donc  uos  dirai  ie  fait  Iosephés  que  uos  feroiz  la 
 ou  uos  uerroiz  que  Nasciens  se  fera  metre  emprés 
 sa  mort  si  metez  l   escu  car  ilec  uendra  li  bons  cheualiers 
 au  cinquieme  ior  qu   il  aura  receu  l   ordre  de  cheualerie .
 Si  est  tout  einsi  auenu  com  il  le  dist  car  au  cinquieme  ior  que  uos  fustes  cheualiers  aprés  uenistes  uos  en  ceste 
 abeïe  ou  Naciens  gist . Si  uos  ai  ore  conté  por  quoi 
 les  granz  auentures  sont  auenues  as  cheualiers  pleins 
 de  fol  hardement  qui  sor  cestui  deffens  en  uoloient 
 porter  l   escu  qui  a  nului  n   estoit  otroiez  fors  a  uos .
 Et  quant  il  ot  ce  conté  si  s   esuanoï  en  tel  maniere  que 
 onques  Galaad  ne  sot  riens  de  lui  qu   il  estoit  deuenuz . Ne  quel  part  il  estoit  tornez . Et  quant  li  uaslez  qui  ilec  estoit  ot  oïe  ceste  auenture  si  descendi  de  son  roncin  et  se  lessa  chaoir  as  piez  Galaad  et  li 
 pria  tout  em  plorant  por  amor  de  celui  de  qui  il 
 portoit  l   enseigne  en  son  escu . ́ qu   il  li  otroiast  a  aler 
 auec  lui  come  escuiers . et  le  feïst  cheualier . Certes  fet  Galaad 
 se  ie  compaignie  uousisse  auoir  ie  nel  refusasse 
 mie .- Sire  por  Dieu  fet  li  uaslez  donc  uos  pri  ie  que 
 uos  cheualier  me  façoiz  et  ie  uos  di  que  cheualerie  sera  bien 
 en  moi  emploiee  se  Dieu  plest .
 Galaad  resgarde  le  uaslet  qui  plore  mout 
 tendrement  si  l   em  prent  mout  grant  pitié 
 et  por  ce  li  otroie  il . Sire  fet  li  uaslez  retornez  la  dont 
 nos  uenons  car  ilec  auré  ie  armes  et  cheual . Et 
 uos  le  deuez  bien  fere . Ne  mie  por  moi  solement 
 mes  por  une  auenture  qui  i  est  que  nus  ne  puet 
 a  chief  mener  et  ie  sai  bien  que  uos  l   acheueroiz . Et 
 il  dist  qu   il  ira  uolentiers . Si  retorne  maintenant 
 a  l   abeïe . Et  quant  cil  de  laienz  uoient  qu   il  reuenoit  si  li  firent  mout  grant  ioie  et  demanderent 
 au  uaslet  por  quoi  li  cheualiers  estoit  retornez . Por  moi 
 fere  cheualier  fet  il . Et  il  en  ont  mout  grant  ioie  et  li  bons 
 cheualiers  demande  ou  cele  auenture  est . Sire  font 
 cil  de  laienz  sauez  uos  quele  auenture  ce  est .- Nanil  fet  il .- Or  sachiez  font  il  que  ce  est  une  uoiz 
 qui  ist  d   une  des  tombes  de  nostre  cimetiere  si 
 ist  de  tel  force  que  nus  ne  l   ot  qui  ne  perde  le  pooir  dou  cors  grant  tens  aprés .- Et  sauez  uos  fet  Galaad  donc  cele  uoiz  uient - Nanil  font  cil . se  ce  n   est 
 de  l   anemi .- Or  m   i  menez  fet  il  car  mout  le  desirre 
 a  sauoir .- Donc  couient  il  que  uos  en  uenez  o  nos .
 Et  lors  l   enmeinent  au  chief  dou  mostier  tout 
 armé  fors  de  son  hiaume  si  dist  un  des  freres .
 Sire  ueez  uos  cel  grant  arbre  et  cele  tombe  desoz .
- Oïl  fet  il .- Or  uos  dirai  donc  fait  li  freres  que  uos 
 feroiz . Alez  a  cele  tombe  la  et  la  leuez  et  ie  uos  di  que 
 uos  troueroiz  desoz  aucune  grant  merueille .
 A  tant  uet  Galaad  cele  part  et  ot  une  uoiz 
 qui  gita  .i.  cri  si  merueilleux  que  ce  fu 
 merueille  et  dist  si  haut  que  tuit  le  porent  oïr .
 Hé . ́ Galaad  seriant  Ihesucrist  n   aproche  plus  de 
 moi  car  tu  me  feroies  ia  remuer  de  la  ou  i   ai  tant 
 esté . Et  quant  Galaad  ot  ce  si  n   est  point  esbahiz  ainz 
 uet  a  la  tombe  et  quant  il  la  uolt  prendre  par  le 
 gros  chief  si  en  uoit  issir  une  fume  et  une  flamme 
 aprés  et  en  uoit  issir  une  figure  la  plus  hisdeuse 
 qui  fust  en  semblance  d   ome  et  il  se  seigne  car 
 bien  set  que  ce  est  li  anemis  et  lors  ot  une  uoiz 
 qui  li  dit . Ha . ́ Galaad  sainte  chose  ie  te  uoi  si  auironné  d   anges  que  mes  pooirs  ne  puet  durer  encontre  ta  force . Ie  te  les  le  leu . Et  quant  il  ot  ce  si  se 
 seigne  et  mercie  Nostre  Seignor  si  lieue  la  tombe 
 contremont  et  uoit  desoz  un  cors  gesir  tot  armé 
 et  uoit  delez  lui  une  espee  et  quan  qu   il  couient  a 
 home  fere  cheualier . Et  quant  il  uoit  ce  si  apele  les  freres  et  lor  dist  uenez  ueoir  ce  que  i   ai  troué . Si  me 
 dites  que  ge  en  ferai  se  plus  en  doi  fere . Et  cil  i  uont 
 et  quant  il  uoient  le  cors  gesir  en  la  fosse  si  li  dient .
 Sire  il  ne  couient  que  uos  en  façoiz  plus  que  fet 
 en  auez  car  ia  cist  cors  qui  ci  gist  ne  sera  remuez 
 de  son  leu  si  com  nos  cuidons .- Si  fera  fet  li  uielz 
 hons  qui  ot  l   auenture  deuisee  a  Galaad . il  couient 
 qu   il  soit  ostez  de  cest  cimentiere  et  gitez  fors  car 
 la  terre  est  beneoite  et  saintefiefiee  saintefiee  por  quoi  li 
 cors  d   un  crestien  mauués  et  faus  n   i  doit  remanoir . Et  lors  comande  as  serianz  de  laienz  que  il  l   ostent  fors  de  la  fosse  et  le  metent  fors  dou  cimentiere 
 et  cil  si  font  et  Galaad  dist  au  preudome . Sire  ai  ge  fet 
 de  ceste  auenture  quan  que  ie  en  doi  fere .- Oïl  fet  il 
 car  iamés  la  uoiz  donc  tanz  maus  sont  auenuz 
 n   i  sera  oïe .- Et  sauez  uos  fet  Galaad  par  quoi  tantes  auentures  en  sont  auenues .- Sire  fet  cil  oïl  bien 
 et  ie  le  uos  dirai  uolentiers  et  uos  le  deuez  bien  sauoir  comme  la  chose  ou  il  a  grant  senefiance .
 A  tant  se  partent  dou  cimetiere  et  reuienent  a 
 l   abeïe  et  Galaad  dist  au  uaslet  qu   il  le  couient 
 la  nuit  uenir  ueillier  en  l   iglise  et  demain  le  fera 
 cheualier  si  come  droiz  est  et  cil  dist  qu   il  ne  demande 
 autre  chose . Si  s   apareille  einsint  com  l en  li  enseigne  la  haute  ordre  de  cheualerie  qu   il  a  tan  desirree 
 et  li  preudons  enmoine  Galaad  en  une  chambre  et 
 le  fet  desarmer  et  desgarnir  de  ses  armes  et  puis 
 le  fet  asseoir  en  .i.  lit  et  li  dit . Sire  uos  me  demandastes  ore  la  senefiance  de  ceste  auenture  que 
 uos  auez  menee  a  chief  et  ie  le  uos  dirai  uolentiers .
 En  ceste  auenture  auoit  .iii.  choses  qui  mout 
 fesoient  a  redouter  la  tombe  qui  n   estoit  mie 
 legiere  a  leuer  le  cors  dou  cheualier  qu   il  couenoit  giter 
 de  son  leu  la  uoiz  que  chascuns  i  ooit  par  quoi 
 il  perdoit  la  force  dou  cors  et  des  membres  et  le  sens 
 et  le  memoire . Et  de  ces  .iii.  choses  uos  dirai  ie 
 bien  la  senefiance  la  tombe  qui  couuroit  le  cors 
 senefie  la  durté  dou  monde  que  Nostre  Sires  troua 
 si  grant  quant  il  uint  en  terre  car  il  n   i  auoit 
 se  durté  non  car  li  filz  n   amoit  le  pere  ne  li  peres 
 l   enfant  par  quoi  li  anemis  les  emportoit  en  enfer 
 tout  plainement .
 Quant  li  peres  des  cielx  uit  qu   il  auoit  en 
 terre  si  grant  durté  que  li  uns  ne  conoissoit 
 l   autre  ne  li  uns  ne  creoit  l   autre  ne  parole  que  prophetes  li  deïst  ainz  establissoient  toute  ior  nouiax 
 diex  et  il  enuoia  son  fil  en  terre  qui  les  trouua  tant 
 durs  en  pechié  et  por  cele  durté  amoloier  et  por  fere 
 les  cuers  des  pecheors  tendres  et  nouiaux  et  quant 
 il  fu  descenduz  en  terre  et  il  les  troua  toz  endurciz 
 en  pechié  mortel  si  que  ausi  bien  poïst  l en  amoloier 
 une  chose  dure  come  lor  cuers  dom  il  dist  par  la 
 bouche  Dauid  li  prophetes . Ie  sui  senglement  iusqu   a  tant  que  ie  trespasserai . Ce  fu  a  dire . Peres 
 mout  auras  conuerti  petite  partie  de  cest  pueple 
 deuant  ma  mort . Et  cele  similitude  que  li  peres 
 enuoia  en  terre  son  fil  por  deliurer  son  pueple  est 
 ore  renouelee  car  tout  ausi  come  l   error  et  la  folie 
 s   en  foï  par  la  uenue  de  lui  et  la  uerité  fu  lors  aparanz 
 et  manifestee  ausint  uos  a  Nostre  Sires  esleu  sor  toz 
 autres  cheualiers  por  enuoier  par  les  estranges  terres 
 por  abatre  les  greuoses  auentures  et  por  fere  conoistre  coment  eles  sont  auenues  por  quoi  l en  doit 
 uostre  uenue  comparer  pres  a  la  uenue  Ihesucrist 
 de  semblance  ne  mie  de  hautece . Et  tout  ausi  com 
 li  prophete  qui  auoient  esté  lonc  tens  deuant  la 
 uenue  Ihesucrist  auoient  annoncié  la  uenue  Ihesucrist  et  dist  qu   il  deliureroit  le  pueple  des  lians 
 d   enfer . ́ tout  einsint  ont  annonciee  li  prophete 
 uostre  uenue  plus  a  de  .xx.  anz  et  disoient  bien 
 tuit  que  ia  les  auentures  dou  roiaume  de  Logres 
 ne  faudroient  deuant  que  uos  fussiez  uenuz  si 
 uos  auons  tant  atendu  Dieu  merci  que  or  uos  auons .
- Or  me  dites  fet  Galaad  que  li 
 cors  senefie  car  de  la  tombe  m   auez  uos  bien  fet 
 certain .- Et  ie  le  uos  dirai  fet 
 cil . Li  cors  senefie  le  pueple 
 qui  desoz  durté  auoit  tant 
 demoré  qu   il  erent  tuit  mort  et  auuglez  por  le  grant 
 pechié  qu   il  auoient  fet  de  ior  en  ior  et  bien  i  parut 
 qu   il  estoient  auuglez  en  l   auenement  Ihesucrist .
 Et  quant  il  orent  o  aux  le  roi  des  rois  et  le  sauueor 
 dou  monde . ́ il  le  tindrent  a  pecheor  et  cuiderent 
 qu   il  fust  autel  com  il  estoient  si  crurent  plus 
 l   anemi  qu   il  ne  firent  lui  et  liurerent  sa  char  a  mort 
 par  l   amonestement  dou  deable  qui  toz  iorz  lor  chantoit  es  oreilles  et  lor  estoit  es  cuers  entrez  et  par  ce 
 firent  il  tel  oeure  donc  uaspasien  les  deserta  et  destruist  si  tost  com  il  sot  la  uerité  dou  prophete  uers 
 qui  il  auoient  esté  desloial  et  einsi  firent  il  par  l   anemi  et  par  son  amonestement . Or  demandez  uos 
 coment  ceste  assemblee  et  ceste  dolors  s   entrasemblerent  qui  tuit  estoient  mort  par  lor  pechié  mortel 
 dom  il  ne  se  pooient  mie  oster  legierement . Et  la  uoiz 
 qui  desoz  la  tombe  issoit  senefie  la  doulereuse  parole  qu   il  distrent  a  Pilate  le  preuost . Li  sans  de  lui 
 soit  sor  nos  et  sor  noz  enfanz . Et  par  cele  parole  furent 
 il  destruit  aux  et  lor  enfanz  et  quan  qu   il  auoient .
 Einsi  poez  uos  ueoir  en  ceste  auenture  la  senefiance 
 de  la  passion  Ihesucrist  et  la  semblance  de  son  auenement  et  autre  chose  en  est  encor  auenue  autre  foiz 
 car  quant  li  cheualier  erranz  uenoient  ça  et  il  aloient  uers 
 la  tombe  li  anemis  qui  les  conoissoit  a  pecheors  uilz 
 et  orz  et  ueoit  qu   il  estoient  enuelopez  es  granz 
 luxures  et  es  iniquitez  lor  faisoit  si  grant  poor  de 
 sa  uoiz  horrible  et  espoantable  que  il  en  perdoient 
 le  pooir  des  cors . Ne  iamés  ne  fausist  l   auenture  que 
 li  pecheor  n   i  fussent  toz  iorz  entrepris  se  Diex  ne  uos 
 i  eust  amené  por  la  mener  a  chief . Mes  si  tost  come 
 uos  i  uenistes  li  deables  qui  uos  sentoit  a  uirge 
 et  a  net  de  toz  pechiez  si  come  hons  terriens  puet 
 estre  n   osa  atendre  uostre  compaignie  ainz  s   en 
 ala  et  perdi  tout  son  pooir  par  uostre  uenue . Et 
 lors  failli  l   auenture  ou  maint  cheualier  proisié  s   estoient  essaiez  si  uos  ai  or  dite  la  uerité  de  ceste  chose .
 Et  Galaad  dit  que  mout  i  a  greignor  senefiance  que 
 il  ne  cuidoit .
 Cele  nuit  fu  Galaad  seruiz  au  mielz  que  li  frere 
 porent . Et  au  matin  fist  le  uaslet  cheualier  si  comme  a  cel  tens  estoit  costume . Et  quant  il  li  ot  fet 
 tout  ce  qu   il  deuoit  si  li  demanda  coment  il  auoit 
 non . Et  cil  dist  que  l en  l   apeloit  Melyant  et  estoit 
 filz  au  roi  de  Danemarche . Biaus  amis  fet  Galaad 
 puis  que  uos  estes  cheualiers  et  estrez  de  si  haut  lignage 
 come  de  roi . ́ or  gardez  que  cheualerie  soit  si  bien  emploiee 
 en  uos  que  l   anors  de  uostre  lignage  i  soit  sauue  car 
 puis  que  filz  de  roi  a  receue  l   ordre  de  cheualerie  il  doit  aparoir  sor  toz  autres  cheualiers  en  bonté  ausi  com  li  rais  del 
 soleil  apert  sor  les  estoiles . Et  cil  respont  que  se  Diex 
 plaist  l   onor  de  cheualerie  sera  en  lui  bien  sauue  car  por 
 peine  qu   il  li  couiegne  a  soffrir  ne  remaindra  il 
 mie . Et  lors  demande  Galaad  ses  armes  et  l en  li  aporte 
 et  Melyans  li  dist . Sire  Dieu  merci  et  la  uostre  uos  m   auez  fet  cheualier  donc  i   ai  si  grant  ioie  qu   a  peine  le  porroie 
 ie  dire  et  uos  sauez  bien  qu   il  est  costume  que  qui  a 
 fet  cheualier  il  nel  doit  mie  escondire  par  droit  dou  premier  don  qu   il  li  demande  por  quoi  ce  soit  chose 
 resnable .- uos  dites  uoir  fet  Galaad . Mes  por  quoi  le 
 dites  uos .- Por  ce  fet  il  que  ie  uos  uoil  demander 
 .i.  don . Si  uos  pri  que  uos  le  me  donez  car  ce  est  une 
 chose  donc  ia  maux  ne  uos  uendra .- Et  ie  la  uos  otroi 
 fait  Galaad  mes  que  ie  en  deusse  estre  greuez .- Granz 
 merciz  fet  Melyanz . or  uos  requier  ie  que  uos 
 me  lessiez  aler  o  uos  en  ceste  queste  tant  que  auenture  nos  departe  et  aprés  se  auenture  nos  rassemble  ne  me  tolez  pas  uostre  compaignie  por  autrui 
 donner .
 Lors  comande  que  l en  li  ameint  .i.  cheual 
 car  il  uelt  aler  auec  Galaad  et  l en  si  fet  et  il 
 se  part  de  laienz  entre  lui  et  Galaad . Si  cheuauchierent 
 tout  le  ior  et  toute  la  semaine . Si  lor  auint  a  un 
 mardi  matin  qu   il  uindrent  a  une  croiz  et  troeuent  letres  qui  estoient  entailliees  au  fust 
 et  disoient .  Oz  tu  cheualiers  qui  uas  auentures  querant 
 uoiz  ci  .ii.  uoies  l   une  a  destre  et  l   autre  a  senestre .
 Cele  a  senestre  te  deffent  ie  que  tu  n   i  entres  car 
 trop  couient  estre  preudome  celui  qui  i  entre  se  il  en 
 uelt  issir . Et  se  tu  en  cele  a  destre  entres  tost  i  porras 
 perir .  Et  quant  Melyan  uoit  ces  letres  si  dist  a  Galaad 
 Frans  cheualiers  por  Dieu  lessiez  moi  entrer  en  cele  a  senestre  car  en  cele  porrai  ie  esprouer  ma  force  et  connoistre  s   il  aura  ia  en  moi  proesce  ne  hardement  por 
 quoi  ie  doie  auoir  los  de  cheualerie .- S   il  uos  pleust  fait 
 Galaad  ie  m   en  entrasse  en  cele  a  senestre  car  si  com 
 ie  pens  ie  m   en  getasse  mielz  que  uos . Et  cil  dist 
 qu   il  n   i  entrera  ia  se  lui  non . Si  se  part  li  uns  de  l   autre  et  entre  chascuns  en  sa  uoie . Mes  atant  lesse 
 ore  li  contes  de  Galaad  et  parole  de  Meliant  et  coment 
 il  li  auint .
 Or  dit  li 
 contes  que  quant  Melianz 
 se  fu  partiz  de  Galaad  que 
 il  cheuaucha  tant  que 
 il  uint  a  une  forest  ancienne  qui  duroit  bien 
 .ii.  iornees  et  tant  qu   il  uint  l   andemain  a  hore  de 
 prime  en  une  praerie . Si  uoit  ou  mileu  dou  chemin  une  chaiere  bele  et  riche  ou  il  auoit  une  coronne  d   or  trop  bele  et  deuant  la  chaiere  auoit 
 plusors  tables  par  terre  replenies  de  biaux  mengiers  et  il  resgarde  ceste  auenture  si  ne  li  prent 
 fain  de  chose  qu   il  uoie  fors  de  la  corone  qui  tant 
 est  bele  que  buer  seroit  nez  qui  la  porteroit  en  son 
 chief  deuant  le  pueple  et  lors  la  prent  et  dist  que 
 il  la  portera  o  soi . Si  met  son  braz  destre  par  mi 
 et  se  remet  en  la  forest . Si  n   ot  gaires  alé  quant 
 il  uit  un  cheualier  sor  .i.  grant  destrier  uenir  aprés 
 lui  qui  li  dist  Dans  cheualiers  metez  la  ius  la  corone 
 que  ele  n   est  pas  uostre  et  sachiez  que  mar  la 
 preïstes . Et  quant  cil  l   entent  si  retorne  arriere 
 car  bien  uoit  que  a  ioster  li  couient . Si  se  drece  et  dit 
 Biau  sire  Diex  aidiez  a  uostre  cheualier  nouel . Et  cil  li  uient 
 et  le  fiert  mout  durement  si  que  parmi  l   escu  et  parmi  le  hauberc  li  met  le  glaiue  ou  costé  et  l   empeint 
 bien  si  qu   il  le  porte  a  terre  tel  atorné  que  li  fers  li  est 
 remés  ou  costé  et  grant  partie  dou  fust  et  li  cheualiers 
 s   aproche  de  lui  si  li  oste  la  corone  dou  braz  et  li  dist 
 Dans  cheualiers  lessiez  ceste  corone  car  uos  n   i  auez  droit .
 Si  s   en  retorne  la  dom  il  estoit  uenuz  et  Melianz 
 remest  qui  n   a  pooir  de  soi  leuer  come  cil  qui  cuide 
 estre  a  mort  naurez  si  se  blasme  de  ce  qu   il  ne  creï 
 Galaad  car  il  l   en  est  ia  meschaü . Et  en  ce  que  il  ert 
 en  tel  dolor  auint  que  Galaad  uint  cele  part  einsi  com 
 ses  chemins  l   i  amena . Et  quant  il  aperçut  Melian 
 qui  gisoit  a  terre  naurez  si  en  fu  mout  dolenz 
 car  il  cuidoit  bien  qu   il  fust  a  mort  naurez  si  uient 
 a  lui  et  li  dist . Ha . ́ Melyanz  qui  uos  a  ce  fet . En  cuidiez 
 uos  garir . Et  quant  il  l   ot  si  le  conoist  et  dist . Ha . ́
 sire  por  Dieu  ne  me  lessiez  morir  en  ceste  forest .
 Mes  portez  m   en  en  aucune  abeïe  ou  i   aie  mes  droitures  et  muire  ilec  come  bons  crestiens .- Coment 
 fet  il  Melyant  estes  uos  donc  si  naurez  que  uos 
 en  cuidez  morir - Oïl  fet  il . Et  il  en  est  trop  dolenz 
 et  li  demande  ou  sont  cil  qui  ce  li  ont  fet  et  lors  issi  des 
 foilliees  li  cheualiers  qui  auoit  Melyanz  nauré  et  dist 
 a  Galaad . Sire  cheualiers  gardez  uos  de  moi  car  ie  uos  ferai 
 dou  pis  que  ie  porrai .- Ha . ́ sire  fet  Melyanz  ce  est  cil  qui 
 m   a  ocis  mes  por  Dieu  gardez  uos  de  lui . Et  Galaad  ne 
 respont  mot  ainz  s   adrece  au  cheualier  qui  uenoit  trop 
 grant  aleure  et  par  ce  qu   il  uenoit  si  grant  oirre 
 failli  il  a  lui  encontrer . Et  Galaad  le  fiert  si  durement 
 qu   il  li  met  le  glaiue  parmi  l   espaule  si  l   abat  lui 
 et  le  cheual  a  terre  tot  en  .i.  mont  et  li  glaiues  brise 
 et  Galaad  fet  outre  son  poindre  et  en  ce  qu   il  retornoit 
 si  garde  il  et  uoit  uenir  .i.  cheualier  armé  qui  li  crie  Dans 
 cheualiers  uos  me  lairez  le  cheual . Si  li  uient  et  aloigne 
 le  glaiue  et  li  brise  sor  l   escu  mes  il  nel  remue 
 de  la  sele  et  Galaad  li  trenche  de  l   espee  le  poign  senestre . Et  quant  cil  se  sent  mehaignié  si  torne  en 
 fuie  car  poor  a  de  morir  et  Galaad  ne  l   enchauce 
 plus  come  cil  qui  n   a  talent  de  fere  li  plus  mal 
 qu   il  a  eu  ainz  retorne  a  Melian  et  ne  resgarde 
 plus  le  cheualier  qu   il  auoit  abatu  et  lors  demande  a 
 Meliant  qu   il  ueut  que  il  face  car  il  fera  por  lui  ce  que 
 il  porra . Sire  se  ie  pooie  le  cheuauchier  soffrir 
 ie  uoldroie  que  uos  me  meïssiez  deuant  uos  et  m   en 
 portissiez  a  une  abeïe  qui  est  pres  de  ci  car  ie  sai  bien 
 se  ie  estoie  ilec  que  l en  metroit  toutes  les  peines 
 que  l en  porroit  en  moi  garir . Et  il  dist  que  ce  fera 
 il  uolentiers . Il  seroit  mielz  fet  Galaad  que  l en  uos 
 ostast  auant  cel  fer .- Ha . ́ sire  fet  il  ie  ne  m   en  metroie 
 mie  en  cest  point  deuant  que  ie  fusse  confés  car 
 ie  cuit  que  ie  morroie  au  trere  mes  portez  m   en .
 Et  lors  le  prent  au  plus  soef  qu   il  puet  et  le  met  deuant 
 lui  si  l   embrace  qu   il  ne  chiee  car  mout  le  uoit  foible . Si  s   en  uont  lor  chemin  et  errent  tant  qu   il  uindrent  a  une  abeïe  et  quant  il  furent  a  la  porte  si 
 apelerent  et  li  frere  qui  estoient  preudome  lor  ourirent  et  les  reçurent  mout  doucement  et  enporterent  Meliant  en  une  chambre  quoie  et  quant 
 il  ot  osté  son  hiaume  si  demanda  son  sauueor  et 
 l en  li  aporta  et  quant  il  fu  confés  et  il  ot  crié  merci 
 comme  bons  crestiens  si  reçut  corpus  domini  et  quant 
 il  l   ot  receu  si  dist  a  Galaad . Car  or  me  sui  ie  bien  fet 
 confés  or  poez  essaier  a  oster  le  fer  de  mon  cors . Et  il 
 met  la  main  au  fer  et  le  met  fors  a  tout  le  fust  et  il 
 se  pasme  d   angoisse  et  Galaad  demande  s   il  a  laienz  home  qui  des  plaies  au  cheualier  se  sache  entremetre . Sire 
 oïl  font  il . Si  mandent  .i.  moine  ancien  qui  cheualiers  auoit  esté  et  li  mostrent  la  plaie  Meliant  et  il  la  regarde 
 et  dit  qu   il  le  rendra  tout  sain  dedenz  .i.  mois .
 Qe  De  ceste  nouele  a  Galaad  mout  grant  ioie  si 
 se  fet  desarmer  et  dist  qu   il  demorra  laienz 
 tout  le  ior  et  l   endemain  por  sauoir  se  Melianz  porroit 
 garir . Si  demora  einsi  laienz  .iii.  iorz  et  lors  demanda  il  a  Meliant  coment  il  li  estoit  et  il  dist  qu   il  ert 
 tornez  a  garison . Donc  m   em  porrai  ie  bien  aler 
 demain . Et  cil  li  respont  toz  dolenz . Ha . ́ mes  sire  Galaad 
 me  lairez  uos  donc  ici . Ia  sui  ie  li  hons  ou  monde 
 qui  plus  desirre  uostre  compaignie  s   il  la  poïst  maintenir .- Sire  fet  Galaad  ie  ne  uos  serf  ici  de  riens  et  ie  eusse 
 greignor  mestier  d   autre  chose  fere  que  de  reposer 
 et  de  quierre  le  saint  Graal  donc  la  queste  est 
 par  moi  comenciee .- Coment  fet  uns  des  freres . ́
 est  ele  donc  comencie .- Oïl  fet  Galaad  et  en  somes  andui  compaignon .- Par  foi  fet  li  freres  donc  uos  di 
 ie  sire  cheualiers  malades  que  ceste  meschance  uos 
 est  auenue  par  uostre  pechié  et  se  uos  me  deïssiez 
 uostre  errement  puis  que  la  queste  fu  comenciee . ́
 ie  uos  diroie  bien  par  quel  pechié  ce  uos  auint .
- Sire  fet  Melianz  et  ie  le  uos  dirai .
 Lors  li  conte  Melianz  coment  Galaad  l   ot  fet  cheualier 
 des  letres  que  il  trouerent  en  la  croiz  qui 
 deffendoient  la  uoie  a  senestre  et  coment  il  i  entra 
 et  tout  ce  qui  li  estoit  auenu  et  li  preudons  qui  estoit 
 de  sainte  uie  et  de  haute  cheualerie  auoit  esté  et  bons 
 clers  estoit  li  dist . Certes  sire  cheualiers  uoirement  auint  ce  dou  saint  Graal  car  uos  ne  m   auez  dite 
 chose  ou  il  n   ait  grant  senefiance  et  si  le  uos  dirai .
 Quant  uos  deustes  estre  cheualiers  uos  alastes  a  confesse 
 si  que  uos  montastes  en  l   ordre  de  cheualerie  nez  et  espurgiez  de  toutes  ordures  et  de  toz  pechiez  donc  uos 
 uos  sentiez  entechiez  et  einsi  entrastes  uos  en 
 la  queste  dou  saint  Graal  tiex  com  uos  deuiez  estre 
 mes  quant  li  deables  uit  ce  si  en  fu  mout  dolenz 
 et  pensa  qu   il  uos  corroit  sus  si  tost  com  il  uerroit 
 son  point  et  il  si  fist  et  si  uos  dirai  quant  ce  fu .
 Quant  uos  partistes  de  l   abeïe  ou  uos 
 fustes  cheualiers . ́ la  premiere  encontre  que  uos 
 trouastes  ce  fu  li  signes  de  la  ueraie  croiz  et  ce 
 est  li  signes  ou  cheualiers  se  doit  plus  fier  et  encore 
 i  auoit  plus  il  auoit  .i.  brief  qui  uos  deuisoit 
 .ii.  uoies  l   une  a  destre  et  l   autre  a  senestre  par 
 cele  a  destre  deuez  uos  entendre  la  uoie  Ihesucrist  la  uoie  de  pitié  ou  li  cheualier  Nostre  Seignor  errent  de  nuiz  et  de  iorz  selonc  l   ame  de  iorz  et  la 
 nuit  selonc  le  cors  et  par  cele  a  senestre  deuez 
 uos  entendre  la  uoie  as  pecheors  ou  li  grant 
 peril  auiennent  a  çaus  qui  s   i  metent  et  por  ce 
 que  ele  n   estoit  mie  si  seure  come  l   autre . ́
 deffendoit  li  briés  que  nus  ne  s   i  meïst  se  il  n   ert 
 plus  preudons  que  autres . Ce  est  a  dire  se  il 
 n   estoit  si  fondez  en  l   amor  Ihesucrist  que  por 
 auenture  ne  chaïst  en  pechié . Et  quant  tu 
 ueïs  le  brief  tu  te  merueillas  que  ce  pooit  estre 
 et  maintenant  te  feri  li  anemis  d   un  de  ses  darz .
 Et  sez  tu  dou  quel  D   orgueil  car  tu  pensas  que 
 tu  t   en  istroies  par  ta  proesce  et  einsint  fus  tu 
 deceuz  par  entendement  car  li  escriz  parloit 
 de  la  cheualerie  celestiel  et  tu  entendoies  de  la  seculer 
 par  quoi  tu  entras  en  orgueil  et  par  ce  chaïs  tu 
 en  pechié  mortel . Et  quant  tu  te  fus  partiz  de 
 Galaad  li  anemis  qui  t   auoit  troué  foible  se  mist 
 en  toi  et  pensa  que  poi  auoit  fet  encore  s   il  ne 
 te  faisoit  encore  chaoir  en  .i.  autre  pechié . ́
 si  que  de  pechié  en  pechié  te  meïst  en  enfer .
 Et  lors  apareilla  il  deuant  toi  une  corone  d   or 
 et  si  te  fist  chaoir  en  couoitise  si  tost  com  tu  la  ueïs 
 et  si  tost  com  tu  la  preïs  chaïs  tu  en  .ii.  pechiez 
 mortielx  ce  fu  orgueil  et  couoitise  et  quant 
 il  uit  que  tu  couoitise  auoies  menee  a  oeure 
 et  que  tu  la  coronne  enportoies . ́ il  se  mist 
 lors  en  guise  de  cheualier  pecheor  et  entiça  tant 
 a  mal  fere  come  celui  qui  suens  estoit  qu   il 
 ot  talent  de  toi  ocirre  si  t   acorut  lance  leuee 
 et  t   eust  ocis  mes  la  croiz  que  tu  feïs  te  garanti 
 mes  toute  uoies  por  ueniance  que  tu  estoies 
 issuz  de  son  seruise  te  mena  il  iusqu   a  poor  de 
 mort  por  ce  que  tu  te  fiasses  mielz  une  autre 
 foiz  en  l   aide  Nostre  Seignor  que  en  ta  force  et  por 
 ce  que  tu  eusses  prochain  secors  t   enuoia  il  Galaad 
 cest  saint  cheualier  as  .ii.  cheualiers  qui  senefient  les  .ii. 
 pechiez  qui  en  toi  estoient  herbergié  et  n   i  porent 
 durer  por  ce  qu   il  est  sanz  pechié  mortel . Si  uos 
 ai  ore  deuisé  por  quele  senefiance  ces  auentures  uos  sont  auenues . Et  il  dient  que  ceste  auenture  est  bele  et  senefiance  merueilleuse .
 Assez  parlerent  des  auentures  dou  saint 
 Graal  entre  le  preudome  et  les  .ii.  cheualiers 
 cele  nuit  si  pria  tant  Galaad  a  Meliant  qu   il  li  dona 
 congié  d   aler  s   en  quele  hore  qu   il  uoudroit  et  il 
 dist  puis  qu   il  li  otroie  il  s   en  ira . Et  a  l   andemain 
 si  tost  com  il  ot  oïe  messe  si  s   arma  et  comanda 
 a  Dieu  Meliant  et  cheuaucha  mainte  iornee  sanz 
 auenture  trouer  mes  .i.  ior  li  auint  que  il 
 fu  partiz  de  chiés  .i.  uauasor  si  n   ot  pas  oïe  messe 
 car  il  li  anuioit  mout  le  ior  qu   il  n   ooit  le  seruise  de  Dieu  et  quant  il  i  uint  il  n   i  troua  ame 
 fors  que  tot  ert  gaste  et  il  s   agenoille  tote  uoies 
 et  pria  Nostre  Seignor  qu   il  le  conseillast . Et  quant 
 il  ot  sa  proiere  finee  si  li  dist  une  uoiz . Oz  tu  cheualier 
 auentureux  ua  t   en  droit  au  chastel  as  puceles 
 et  en  oste  les  mauueses  costumes  qui  i  sont . Et 
 quant  il  ot  ce  dit  si  mercie  Nostre  Seignor  de  ce 
 qu   il  li  a  enuoié  son  mesage  si  est  tantost  montez  et  s   en  uet  et  lors  uoit  auques  loign  en  une 
 ualee  .i.  chastel  fort  et  bien  seant  et  parmi  coroit 
 une  grant  eue  rade  que  l en  apeloit  Sauerne 
 et  il  torne  cele  part  et  quant  il  uient  auques  pres 
 si  encontre  un  home  pourement  uestu  et  de  grant 
 aage  qui  le  salue  belement  et  Galaad  li  rent  son 
 salu  et  li  demande  coment  cil  chastiax  a  non .
 Sire  fet  cil  li  chastiaus  as  puceles  ce  est  li  chastiax  maleoiz  et  tuit  cil  sont  maleoiz  qui  i  conuersent  car  toute  pitiez  en  est  fors  et  toute  durtez 
 i  est .- Por  quoi  fet  Galaad .- Por  ce  fait  cil  que  l en 
 i  fet  honte  a  toz  cels  qui  i  trespassent  et  por  ce  uos 
 loeroie  ie  sire  cheualiers  que  uos  retornissiez  car 
 d   aler  aler  auant  ne  uos  puet  uenir  se  honte 
¶ non .
- Or  uos  consaut  Diex  sire  preudon 
 fait  Galaad  car  le  retorner  feroie  ie  a  enuiz . Et  lors  resgarde  a  ses  armes  que  riens  n   i  faille .
 Et  quant  il  uoit  qu   il  est  bien  si  uet  grant  erre 
 uers  le  chastel  et  lors  encontre  .ii.  puceles 
 montees  mout  richement  qui  li  dient . Sire 
 cheualier  uos  auez  les  bones  passees . Et  il  dit  que  ia 
 por  bones  ne  remaindra  qu   il  n   aut  au  chastel .
 Si  uet  toz  iorz  auant  et  tant  qu   il  encontre  .i. 
 uaslet  qui  li  dit  que  cil  dou  chastel  li  deffendent  qu   il  n   aille  auant  deuant  que  l en  sache 
 que  il  ueut . Ie  ne  uoil  fait  il  fors  la  costume 
 dou  chastel .- Certes  fet  cil  ce  est  la  chose  que  uos 
 mal  desirrez  et  uos  la  uerroiz  tele  que  onques 
 cheualier  ne  pot  acheuer  mes  atendez  moi  ci  et  uos 
 aurez  ce  que  uos  querez .- Or  ua  donc  tost  fait 
 Galaad  et  si  me  haste  ma  besoigne . Et  li  uaslez  s   en 
 entre  ou  chastel  si  ne  demore  gueres  que  Galaad 
 en  uoit  issir  .ii.  cheualiers  qui  estoient  freres  qui 
 escrient  a  Galaad  Sire  cheualiers  gardez  uos  de  nos  car 
 nos  ne  uos  asseurons  fors  de  la  mort .- Coment 
 fet  il  uolez  uos  tuit  ensemble  combatre  a  moi 
- Oïl  font  il . car  tiex  est  la  costume . Et  quant  il  oï 
 ce  si  lesse  corre  le  glaiue  aloignié  et  fiert  le  premier  si  qu   il  le  porte  a  terre  et  a  poi  qu   il  ne  li  a  le 
 col  brisié  et  li  autre  le  fierent  tuit  ensemble  sor  l   escu 
 mes  de  sele  nel  pueent  remuer . Et  neporec  de  la  force  de  lor  lances  arestent  il  son  cheual  en  plain  cors 
 et  a  poi  qu   il  ne  l   abatent .
 A  cel  encontrer  furent  toutes  lor  lances  brisiees  si  en  a  Galaad  abatuz  .iii.  de  son  glaiue 
 et  il  met  la  main  a  l   espee  et  cort  sus  a  çaux  qui  deuant  lui  estoient  et  cil  ausint  a  lui . Si  comence 
 entr   aux  la  meslee  grant  et  perilleuse  et  tant 
 que  cil  qui  furent  abatuz  sont  remontez  et  lors 
 recomence  la  meslee  grant  et  perilleuse  et  tant 
 que  cil  qui  furent  abatu  sont  remonté  et  lors 
 recomence  la  meslee  graindre  que  deuant  mes 
 cil  qui  de  toz  cheualiers  estoit  li  mieldres  s   efforce  tant 
 qu   il  lor  fait  guerpir  place  et  les  atorne  tiex  a  l   espee  trenchant  que  armeure  ne  les 
 puet  garantir  qu   il  ne  lor  face  le  sanc  saillir  des 
 cors . Si  le  troeuent  de  tele  force  et  de  tele  uistece 
 qu   il  ne  cuident  mie  qu   il  soit  hons  terriens  car 
 il  n   a  home  ou  monde  qui  la  moitié  poïst  soffrir 
 qu   il  a  soffert . Si  s   esmaient  mout  car  il  uoient 
 qu   il  ne  le  pueent  remuer  de  place  ainz  le  troeuent  toz  iorz  de  tel  force  com  au  comencement .
 Car  ce  fu  ueritez  de  lui  si  com  l   estoire  dou  saint 
 Graal  le  tesmoigne  que  por  trauail  de  cheualerie 
 ne  fu  il  onques  nus  qui  lassé  le  ueïst .
 En  tel  maniere  dura  la  meslee  iusques 
 aprés  midi  et  li  .ii.  frere  erent  de  grant 
 proesce  mes  quant  uint  a  tele  hore  il  se  trouerent  si  las  et  si  mal  atorné  qu   il  n   auoient  pooir 
 de  lor  cors  deffendre . Et  cil  qui  onques  ne  recroit  les  uet  abatant  des  cheuaux  et  quant 
 cil  uoient  qu   il  n   i  porront  plus  durer  si  s   en  tornent  fuiant . Et  quant  il  uoit  ce  si  ne  les  enchauce  point  ainz  uient  au  pont  par  ou  l en  entroit 
 ou  chastel  et  lors  encontre  un  home  chanu  uestu 
 de  robe  de  religion  qui  li  aporte  les  cles  dou 
 chastel  et  li  dist  Sire  tenez  ces  cles  or  poez  fere 
 de  cest  chastel  et  de  çaus  qui  i  sont  a  uostre  uolenté  car  uos  auez  tant  fet  que  li  chastiaux 
 est  uostres . Et  il  prent  les  cles  et  entre  ou  chastel .
 Et  si  tost  com  il  est  enz  si  uoit  parmi  les  rues 
 de  puceles  tant  qu   il  n   en  set  le  nombre  et  totes 
 li  dient  Sire  bien  ueignoiz  uos  mout  auons 
 atendue  nostre  deliurance  et  beneoiz  soit  Diex 
 quant  il  uos  a  amé  car  autrement  ne  fussons 
 nos  iamais  deliurez  de  cest  dolereus  chastel .
 Et  il  respont  que  Diex  les  beneïe  et  lors  le  prennent 
 au  frain  et  le  meinent  en  la  mestre  forterece 
 et  le  firent  desarmer  ausi  comme  a  force  car  il  disoit  qu   il  n   ert  mie  encore  tens  de  herbergier .
 Et  une  damoisele  li  dist  Ha . ́ sire  que  est  ce  que 
 uos  dites  certes  se  uos  einsint  uos  en  alez  cil 
 qui  par  uostre  proece  s   en  sont  foï  reuendront 
 encor  anuit  et  recomenceroient  la  dolereuse 
 costume  qu   il  ont  tant  longuement  maintenue 
 en  cest  chastel  et  einsint  seriez  uos  por  noient 
 trauailliez .- Que  uolez  uos  fait  il  que  ie  sache 
 Ie  sui  prest  que  ie  face  uoz  uolentez  por  quoi 
 ie  uoie  que  ce  soit  bien  a  fere .- Nos  uolons 
 fet  la  damoisele  que  que  uos  mandez  les 
 cheualiers  et  les  uauasors  de  ci  entor  car  il  tiennent 
 lor  fiez  de  cest  chastel  et  lor  fetes  iurer  a  aux 
 et  a  toz  çaux  de  ceenz  que  iamés  ne  maintendront  ceste  costume . Et  il  l   otroie  et  quant  il 
 l   orent  mené  iusqu   a  la  mestre  meson  si  descent 
 et  oste  son  hiaume  et  monte  ou  palés  et  maintenant  issi  une  damoisele  d   une  chambre 
 qui  aportoit  un  cor  d   yuoire  bendé  d   or  mout 
 richement  si  le  baille  a  Galaad  et  li  dist . Sire  se  uos 
 uolez  que  cil  uiegnent  qui  des  or  mes  tendront 
 de  uos  si  sonnez  cest  cor  que  l em  puet  bien  oïr  de 
 .x.  liues  de  toutes  parz . Et  il  dist  que  ce  est  bien 
 a  fere . Si  le  baille  a  .i.  cheualier  qu   il  uit  deuant  soi  ester 
 et  cil  le  uit  et  le  sonne  si  haut  que  l en  le  pot  bien 
 oïr  dou  païs  tot  enuiron  et  quant  il  a  ce  fet  si 
 s   asieent  tuit  entor  Galaad  et  il  demande  a  celui 
 qui  les  cles  li  ot  bailliees  s   il  ert  prestres  et  il  dist 
 oïl . Or  me  dites  donc  fet  il  la  costume  de  ceenz  et  ou 
 toutes  ces  damoiseles  furent  prises .- uolentiers 
 fet  li  prestres . il  est  uoirs  que  .ii. 
 anz  a  passez  que  li  .ii.  cheualier  que  uos  auez  conquis 
 uindrent  en  cest  chastel  par  auenture  et  se  herbergierent  o  le  duc  Linor  qui  ert  sires  de  tout 
 cest  païs  et  estoit  li  plus  preudome  que  l en  seust 
 et  la  nuit  quant  il  orent  mengié  monta  .i.  estris 
 entre  les  .ii.  freres  et  le  duc  por  une  soe  fille  que 
 li  .ii.  frere  uoloient  auoir  a  force  et  tant  que 
 li  dus  i  fu  ocis  et  un  suen  filz  et  cele  retenue  por  qui 
 la  meslee  comença  et  quant  li  frere  orent  orent 
 ce  fet  si  pristrent  tout  le  tresor  de  laienz  et  mandererent  manderent  cheualiers  et  serianz  et  comencierent  la  guerre 
 contre  çaux  de  cest  païs  et  tant  firent  qu   il  les  mistrent  au  desoz  et  reçurent  lor  fiez  d   aux .
 Quant  la  fille  le  duc  uit  ce  si  fu  mout  corrouciee . Si  dist  ausi  come  par  deuinaille . Certes 
 fist  ele  seignor  se  uos  auez  ore  la  seignorie  de  cest 
 chastel  il  ne  nos  en  chaut  car  ausi  com  uos  l   auez 
 par  achaison  de  fame . ́ ausi  le  perdroiz  uos  par  damoisele  et  en  seroiz  tuit  .ii.  recreant  par  le  cors 
 d   un  sol  cheualier . Et  il  distrent  que  por  ce  que  ele  en  auoit 
 dit  ne  passeroit  il  iamés  damoisele  par  deuant 
 cest  chastel  qu   il  ne  detenissent  iusqu   a  tant  que 
 li  cheualiers  uendroit  par  qui  il  seroient  uaincuz  si  l   ont 
 einsi  fet  iusqu   a  ore  si  a  puis  li  chastiax  esté  apelez  li  chastiax  as  puceles .- Et  cele  damoisele  set  fet 
 Galaad  par  qui  cele  meslee  fu  comenciee  est  ele  encore  ceenz .- Sire  fet  il  nanil  ele  est  morte  mes 
 une  damoisele  plus  iuene  de  li  i  est .- Et  coment 
 i  estoient  ces  damoiseles  fet  Galaad .- Sire  fait  il  eles 
 i  auoient  mout  de  mesaises .- Or  en  sont  fors 
 fait  Galaad  Dieu  merci  par  qui  ce  est .
 A  hore  de  nonne  comença  li  chastiaux  a  emiplir  emplir  de  cels  qui  les  noueles  sauoient  que 
 li  chastiaux  estoit  conquis . Si  firent  grant 
 feste  a  Galaad  come  a  celui  qu   il  tenoient  a  seignor 
 et  il  reuesti  maintenant  la  fille  au  duc  dou  chastel 
 et  de  ce  qui  li  apendoit  et  fist  tant  que  tuit  li  cheualier 
 dou  païs  deuindrent  home  a  la  damoisele  et  lor 
 fist  a  toz  iurer  que  iamais  ceste  costume  ne  maintendroient . Si  s   en  alerent  les  damoiseles  chascun  en  son  leu  et  en  son  païs .
 Tout  le  ior  demora  laienz  Galaad  si  li  fist  l en  mout 
 grant  honor  et  a  l   andemain  uint  la  nouele 
 laienz  que  li  .ii.  frere  estoient  ocis . Et  qui  les  ocist 
 fet  Galaad .- Sire  fet  .i.  uaslet  hier  quant  il  partirent 
 de  uos . Si  encontrerent  en  cel  tertre  mon  seignor  Gauuain  et 
 son  frere  Gaheriet  et  mon  seignor  Yuain . Si  corurent  sus  li  uns 
 as  autres . Si  torna  la  desconfiture  sor  les  .ii. 
 freres . Et  il  se  merueille  de  ceste  auenture  si  demande  ses  armes  et  l en  li  aporte  et  quant  il  est 
 armez  si  se  part  dou  chastel  et  cil  le  conuoient 
 grant  piece  et  tant  qu   il  les  fet  retorner  et  il  entre 
 en  son  chemin  et  cheuauche  toz  seus . Mes  atant 
 se  test  ore  li  contes  de  lui  et  retorne  a  mon  seignor  Gauuain .
 Or  dit  li  contes  que  quant 
 mes  sires  Gauuains  se  fu  partiz  de  ses 
 compaignons  qu   il  cheuaucha  mainte  iorne  sanz  auenture  trouer  qui  a  conter  face 
 tant  qu   il  uint  a  l   abeïe  ou 
 Galaad  auoit  pris  l   escu  blanc  a  la  croiz  uermeille 
 et  li  conta  l en  les  auentures  que  il  auoit  acheuees . Et  quant  il  oï  ce  si  demanda  quel  part  il 
 estoit  alez  et  l en  li  dist  que  il  se  mist  au  chemin 
 aprés  lui . Si  cheuaucha  tant  que  auenture 
 l   amena  la  ou  Melianz  gisoit  malades . Et  quant 
 il  conut  mon  seignor  Gauuain  si  li  dist  noueles  de  Galaad 
 qui  s   en  ert  au  matin  partiz . Diex  fet  mes  sires  Gauuains 
 tant  sui  meschaanz  or  sui  ie  li  plus  maleureux 
 cheualiers  dou  monde  qui  uois  de  Galaad  si  pres  et  si  nel  puis 
 ateindre . Certes  se  Diex  donast  que  iel  peusse  trouer 
 iamais  de  lui  ne  departisse  por  qu   il  amast  ma  compaignie 
 autant  com  ie  feroie  la  soe .
 Ceste  parole  oï  un  des  freres  de  laienz  si  respondi  a  mon  seignor  Gauuain  Certes  sire  la  compaignie 
 de  uos  .ii.  ne  seroit  mie  couenable . Car  uos  estes 
 serianz  mauués  et  desloiaux  et  il  est  cheualiers  tiex  come 
 il  doit  estre .- Sire  fet  mes  sires  Gauuains  a  ce  que  uos  me  dites  me  semble  il  que  uos  me  connoissiez  bien .- Ie  uos 
 conois  fait  li  preudons  mout  mielz  que  uos  ne  me 
 conoissiez  et  que  uos  ne  cuidiez .- Biau  sire  fet  mes  sires 
 Gauuains  donc  me  poez  uos  bien  dire  s   il  uos  plest  en  quoi 
 ie  sui  tiex  come  uos  me  metez  sus .- Ie  nel  uos  dirai  mie 
 fait  cil . mes  uos  trouueroiz  par  tens  qui  le  uos  dira .
 En  ce  qu   il  parloient  einsi  entra  laienz  uns 
 cheualiers  armez  de  toutes  armes  et  descendi  en 
 la  cort  et  li  frere  corurent  a  lui  por  desarmer  le  et 
 l   enmenerent  maintenant  en  la  chambre  ou  mes 
 sires  Gauuains  estoit . Et  quant  il  est  desarmez  et  mes  sires 
 Gauuains  le  uoit  si  conoist  que  ce  est  Gaheriez  ses  freres  et  li  cort 
 les  braz  tenduz  et  li  fet  ioie  merueilleuse  et  li  demande  s   il  est  sainz  et  haitiez  et  il  dist  Oïl  Dieu  merci .
 Cele  nuit  furent  bien  seruiz  des  freres 
 de  laienz  et  a  l   andemain  si  tost  com  il  aiorna  oïrent  messe  tuit  armez  fors  de  lor  hiaumes .
 Et  quant  il  furent  montez  et  apareilliez  si  se  partirent  de  laienz  et  errerent  iusqu   a  hore  de  prime 
 et  lors  resgarderent  deuant  aux  et  uoient  mon 
 seignor  Yuain  tout  sol  deuant  els  tout  soul  cheuauchant 
 et  il  le  conoissent  bien  as  armes  qu   il  portoit  si  li  crient  qu   il  s   arrest  et  il  se  reste  et  quant  il  s   ot  nommer 
 si  s   areste  et  les  conoist  a  la  parole  et  il  li  font  grant 
 ioie  et  li  demandent  coment  il  l   a  puis  fet  et  il  respont  qu   il  n   a  riens  fet  car  onques  puis  ne  troua 
 auenture  qui  li  pleust . Or  cheuauchons  tuit 
 ensemble  fet  Gaheriez  tant  que  Diex  nos  enuoit 
 auenture . Et  il  l   otroient . Si  acoillirent  leur 
 chemin  tuit  troi  ensemble  si  ont  tant  cheuauchié  qu   il  uindrent  uers  le  chastel  as  puceles  et 
 ce  fu  celui  ior  meïsmes  que  li  chastiaux  fu  conquis .
 Quant  li  .ii.  frere  uirent  les  .iii.  cheualiers 
 si  distrent  Compaignon  ore  sor  aux  si  les  ocions . Car  il  sont  de  cels  par  qui  nos  sommes  deseritez 
 et  ce  sont  des  cheualiers  auentureus . Et  lors  poignnent  poignent 
 as  .iii.  compaignons  et  lor  crient  qu   il  se  gardent 
 car  il  sont  uenuz  a  la  mort  et  quant  il  oient  ceste 
 parole  si  lor  adrecent  les  testes  des  cheuax . Si  lor 
 auint  a  la  premiere  ioste  que  li  .iii.  des  .ii.  freres  morurent . Car  mes  sires  Gauuains  en  ocist  .i.  et  mes  sires 
 Yuains  un  autre  et  Gaheriez  le  tierz  et  lors  traient  les  espees 
 et  corent  sus  as  autres  et  cil  se  deffendent  tant  com 
 il  pueent . Mes  ce  n   est  mie  mout  bien  come  cil  qui 
 tant  estoient  las  et  trauailliez . Car  grant  estor  et 
 grant  meslee  lor  auoit  celui  ior  Galaad  rendu  et  cil 
 qui  mout  estoient  preudome  et  bon  cheualier  les  meinent 
 si  mal  qu   il  les  ocient  en  poi  d   ore . Si  les  lessent  en 
 la  place  toz  morz  et  s   en  uont  la  ou  fortune  les  meine 
 si  ne  tornent  mie  uers  le  chastel  as  puceles  ainz 
 s   en  uont  tout  le  chemin  a  destre  et  par  ce  perdirent  il  Galaad  et  a  hore  de  uespres  se  departirent  et  tint 
 chascuns  sa  uoie  et  mes  sires  Gauuains  cheuaucha  tant  que 
 il  uint  en  un  hermitage  et  troua  que  li  hermites  estoit  en  sa  chapele  et  chantoit  ses  uespres 
 de  Nostre  Dame  et  il  descent  de  son  cheual  et  les  oï 
 et  puis  demande  en  non  de  sainte  Marie  et  cil  li 
 otroia  mout  bonement .
 Le  soir  demanda  li  preudons  a  mon  seignor  Gauuain 
 dom  il  estoit  et  il  l   en  dist  la  uerité  et  li  dist 
 en  quel  queste  il  s   estoit  mis . Et  quant  li  preudons 
 entent  que  ce  est  mes  sires  Gauuains  si  li  dist . Certes  sire  se 
 il  uos  plaisoit  ie  uoldroie  mout  sauoir  de  uostre 
 estre . Et  lors  li  comence  a  parler  de  confession 
 et  trere  li  auant  trop  biaux  essamples  de  l   euangile  et  l   amoneste  qu   il  se  face  confés  a  lui  et  il  le 
 conseillera  de  quan  qu   il  porra . Sire  fet  mes 
 sires  Gauuains  se  uos  me  uoliez  fere  entendre  une  parole  qui  auant  ier  me  fu  dite  ie  uos  diroie  tot 
 mon  estre  car  uos  me  semblez  mout  preudome .
 Si  sai  bien  que  uos  estes  prestres . Et  li  preudons 
 li  creante  qu   il  le  conseillera  de  quan  qu   il  porra .
 Et  mes  sires  Gauuains  resgarde  le  preudome  et  li  semble 
 uiel  et  ancien  et  tant  li  semble  preudom  que  il 
 li  prent  talent  de  fere  soi  confés  a  lui  si  li  conte 
 ce  dom  il  se  sentoit  plus  corpables  uers  Nostre 
 Seignor  et  ne  li  oublie  pas  a  dire  la  parole  que 
 li  autre  preudons  li  auoit  dite . Si  troua  li  preudons  qu   il  auoit  passé  par  .iiii.  anz  qu   il  n   auoit 
 esté  confés  et  lors  li  dist . Sire  a  droit  auez  esté  apelez  mauués  serianz  et  desloiaux  car  quant  uos 
 fustes  mis  en  l   ordre  de  cheualerie  l en  ne  uos  i  mist 
 mie  por  ce  que  uos  fussiez  des  lors  en  auant  serianz 
 a  l   anemi . Mes  por  ce  que  uos  seruissiez  a  uostre 
 criator  et  deffendissiez  sainte  eglise  et  rendissiez 
 a  Dieu  le  tresor  qu   il  uos  bailla  a  garder . Ce  est 
 l   ame  de  uos  et  por  ceste  chose  uos  fist  l en  cheualier 
 et  uos  auez  mauuesement  cheualerie  emploree  emploiee  car 
 uos  en  auez  dou  tout  esté  serianz  a  l   anemi  et  laissié 
 uostre  creator  et  menee  la  plus  orde  uie  et  la  plus 
 mauuese  que  onques  cheualiers  menast . Et  ce  poez  uos 
 bien  ueoir  que  ce  est  uoirs  que  cil  uos  conoissoit 
 bien  qui  uos  apela  mauués  seriant  et  desloial  et 
 certes  se  uos  ne  fussiez  si  pechierres  come  uos  estes 
 ia  li  .ii.  freres  ne  fussent  ocis  par  uos  ne  par  uostre 
 aide  ainz  feïssent  encore  lor  penitance  de  la  mauuaise  costume  qu   il  auoient  tant  maintenue . ́
 ou  chastel  as  puceles  et  s   acordassent  a  Dieu .
 Et  einsi  n   esploita  mie  Galaad  li  bons  cheualiers  cil  que  uos 
 alez  querant  car  il  les  conquist  sanz  ocierre  et  ce 
 ne  fu  mie  sanz  grant  senefiance  que  li  .ii.  frere 
 auoient  amenee  ceste  costume  ou  chastel  que  il  retenoient 
 toutes  les  puceles  qui  en  cest  païs  uenoient  ou  fust 
 a  tort  ou  fust  a  droit .
- Ha . ́ sire  fet  mes  sires  Gauuains  dites  moi  la  senefiance  si  que  ie  la  sache  conter  a  cort  quant 
 g   i  uendrai .- uolentiers  fet  li  preudons . par  le  chastel  as  puceles  doiz  tu  entendre  enfer  et  par  les  puceles  les  bones  ames  qui  a  tort  i  estoient  enserrees 
 deuant  la  passion  Ihesucrist . Et  par  les  .ii.  cheualiers 
 doiz  tu  entendre  les  .ii.  pechiez  principaus  qui 
 lors  regnoient  ou  monde  si  que  de  droit  n   i  auoit  point . Car  si  tost  com  l   ame  issoit  dou  cors 
 quiex  que  ele  fust  ou  de  preudome  ou  de  mauués  maintenant  aloit  en  enfer  et  estoient  iluec 
 enserré  ausi  come  les  puceles  mes  quant  li  peres 
 des  cielx  uit  que  ce  que  il  auoit  formé  aloit  si  a  mal . ́
 il  enuoia  son  filz  en  terre  por  deliurer  les  bones 
 puceles  ce  sont  les  bones  ames  et  tout  ausi  come 
 il  enuoia  son  fil  qu   il  auoit  deuant  le  commencement  dou  monde . ́ tout  einsi  enuoia  il  ça  Galaad 
 son  esleu  seriant  por  ce  qu   il  despoillast  le  chastel 
 des  bones  puceles  qui  sont  ausi  pures  et  netes  come 
 la  flor  dou  lis  qui  onques  ne  sent  la  chalor  dou  tens .
 Quant  il  ot  ceste  parole  si  ne  set  que  dire  et 
 li  preudons  li  dist . Gauuains  Gauuains  se  tu  uouloies  lessier 
 ceste  male  uie  que  tu  as  ia  longuement  maintenue 
 encor  te  porroies  tu  acorder  a  Nostre  Seignor  car 
 l   escriture  dit  que  nus  n   est  si  pechierres  por  quoi 
 il  require  de  bon  cuer  la  misericorde  Nostre  Seignor 
 qu   il  ne  la  truist . Et  por  ce  te  loeroie  ie  en  droit  conseil  que  tu  preïsses  penitance  de  ce  que  tu  as  meffet .
 Et  il  dist  que  de  penitance  fere  ne  porroit  il  la  peine 
 soffrir . Et  li  preudome  let  atant  que  plus  ne  li  dit 
 car  il  uoit  bien  que  ses  amonestemenz  seroit  peine 
 perdue . Et  au  matin  se  parti  mes  sires  Gauuains  de  laienz 
 et  erra  tant  qu   il  encontra  par  auenture  Agloual 
 et  Girflet  le  filz  Do  si  errerent  ensemble  .iiii.  iorz 
 sanz  auenture  trouer  qui  a  conter  face . Et  au  cinquieme  ior  auint  que  il  se  departirent  et  tint  chascuns 
 sa  uoie . Si  lesse  ore  atant  li  contes  d   aux  et  parole 
 de  Galaad .
 Or  dit  li  contes 
 que  quant  Galaad  se  fu  partiz  del 
 chastel  as  puceles  que  il  cheuaucha  tant  par  ses  iornees  que  il 
 uint  en  la  forest  Gaste . Un  ior 
 li  auint  que  il  encontra  Lancelot 
 et  Perceual  qui  cheuauchoient  ensemble  et  si 
 nel  conoissoient  pas  come  cil  qui  tiex  armes 
 n   auoient  pas  aprises  a  ueoir . Si  li  adrece  Lancelot 
 touz  premiers  et  li  brise  sa  lance  enmi  le  piz  et  Galaad 
 le  fiert  si  qu   il  abat  lui  et  le  cheual  a  terre  tout 
 en  .i.  mont  mes  autre  mal  ne  li  fist  puis  trait 
 le lespee  l   espee  quant  il  ot  le  glaiue  brisié  et  fiert  Perceual  si  fierement  qu   il  li  trenche  le  hiaume  et  la  coife  de  fer  et  se  l   espee  ne  li  fust  tornee  en  la  main 
 mort  l   eust  sanz  faille  et  neporquant  il  n   a  mie 
 tant  de  pooir  qu   il  remaigne  en  sele  ainz  uole 
 ius  si  maz  et  si  uains  del  grant  cop  qu   il  ot  receu  que 
 il  ne  set  qu   il  soit  iorz  ou  nuiz . Et  cele  ioste  fu  faite 
 deuant  .i.  hermitage  ou  une  recluse  manoit .
 Et  quant  ele  en  uit  Galaad  aler  si  li  dist . Or  alez  alez 
 a  Dieu  qui  uos  conduie  certes  s   il  uos  coneussent 
 ausi  bien  com  ie  uos  conois  il  n   eussent  ia  tan  de 
 hardement  qu   il  a  uos  se  preïssent . Et  quant  Galaad 
 ot  ceste  parole  si  a  grant  poor  de  conoissance  si  fiert 
 cheual  des  esperons  et  s   en  uet  si  grant  erre  comme 
 il  puet  del  cheual  trere  et  quant  il  se  sont  aperceuz 
 qu   il  s   en  uet  si  montent  en  lor  cheuaux  au  plus 
 tost  qu   il  onques  pueent  et  quant  il  uoient  qu   il  ne 
 le  porront  aconsiure  si  retornent  tant  dolent 
 et  tant  corrocié  qu   il  uoldroient  morir  sanz  demorance  car  or  heent  il  trop  lor  uiees  uies  si  se  metent 
 en  la  forest .
 Einsint  est  Lancelot  remés  en  la  forest  Gaste 
 dolenz  et  corrociez  dou  cheualier  qu   il  a  perdu  si 
 dist  a  Perceual . Que  porrons  nos  fere . Et  il  respont 
 qu   il  n   i  set  nul  conseil  metre  en  ceste  chose  car 
 li  cheualiers  s   en  uet  si  grant  erre  qu   il  nel  porroient 
 aconsiure . Et  uos  ueez  fait  il  que  la  nuit  nos  a 
 sorpris  en  tel  leu  donc  nos  ne  porrons  iamés  issir 
 se  auenture  ne  nos  en  gite  fors  et  por  ce  m   est  il 
 auis  que  mielz  nos  uendroit  retorner  au  chemin  car  se  nos  començons  ci  a  desuoier  ie  ne 
 cuit  mie  que  nos  reueignons  a  droit  chemin 
 mes  en  piece  or  en  feroiz  ce  que  uos  plaira  car 
 ie  uoi  plus  nostre  preu  ou  retorner  que  en  l   aler .
 Et  Lancelot  dit  que  ou  remanoir  ne  s   acorderoit  il 
 mie  uolentiers  ainz  ira  aprés  celui  qui  l   escu 
 blanc  emporte  car  il  ne  sera  iamés  aeise  deuant 
 qu   il  saura  qui  il  est . Tant  uos  poez  uos  bien 
 soffrir  fait  Perceual  que  li  iorz  de  demain  soit  uenuz  et  lors  en  irons  et  moi  et  uos  aprés  le  cheualier . Et  il 
 dist  qu   il  n   en  fera  riens . Or  uos  conseut  Diex 
 fait  Perceual . car  ie  n   iré  mes  hui  auant 
 ainz  retorneré  a  la  recluse  qui  dist  que  ele  le 
 deuoit  bien  conoistre .
 Einsi  se  departent  li  compaignon  si  s   en  reuint  Perceual  a  la  recluse  et  Lancelot  cheuaucha  aprés  le  cheualier  tout  le  trauers  de  la  forest  en 
 tel  maniere  qu   il  ne  tient  ne  uoie  ne  sentier 
 ainz  s   en  uet  einsi  com  auenture  le  moine  et 
 ce  li  fet  mout  mal  qu   il  ne  uoit  ne  loign  ne 
 pres  ou  il  puisse  prendre  sa  uoie  car  mout 
 ert  la  nuiz  oscure  et  neporec  tant  a  alé  que  il 
 uint  a  une  croiz  de  pierre  qui  ert  au  departement  de  .ii.  uoies  en  une  gaste  lande 
 et  il  resgarde  la  croiz  quant  il  fu  pres  et  par  deioste 
 un  perron  de  marbre  ou  il  auoit  letres  ce  li  ert 
 auis  mais  li  tens  ert  si  oscurs  qu   il  ne  pooit  conoistre  que  eles  uouloient  dire  et  il  resgarde 
 uers  la  croiz  et  uoit  une  chapele  mout  ancienne 
 et  il  s   i  adrece  car  il  i  cuide  trouer  gent  et  quant 
 il  uoit  qu   il  est  auques  pres  si  descent  et  atache  son  cheual  a  un  chaisne  et  oste  son  escu  de 
 son  col  et  le  pent  a  l   arbre  puis  uient  a  la  chapele  et  la  troeue  gaste  et  decheue  et  entre  dedenz  et 
 troeue  a  l   entree  unes  prones  de  fer  qui  estoient  ferrees  et  iointes  en  tel  maniere  que  l en  n   i 
 poïst  mie  legierement  entrer  et  il  regarde  parmi  les  prones  et  uoit  la  dedenz  un  autel  qui 
 estoit  mout  richement  aornez  de  dras  de 
 soie  et  d   autres  choses  et  deuant  auoit  un  grant 
 chandelabre  d   argent  qui  sostenoit  .i.  cierges 
 ardanz  qui  gitoient  grant  clarté  et  quant  il 
 uoit  ce  si  a  grant  talent  d   entrer  enz  por  sauoir 
 qui  i  repere  car  il  ne  cuidoit  mie  que  en  si  es 
 estrange  leu  eust  si  beles  choses  come  il  uoit 
 ci  et  il  uet  resgardant  les  prones  et  quant  il 
 uoit  qu   il  n   i  porroit  entrer  si  est  tant  dolenz 
 qu   il  se  part  de  la  chapele  et  uient  el  leu  ou  il  auoit  lessié  son  cheual  et  l   enmeine  par  le  frain 
 et  lesse  pestre  et  il  deslace  son  hiaume  et  le  met 
 deuant  soi  et  oste  s   espee  et  se  couche  sor  son  escu 
 deuant  la  croiz  et  s   endort  assez  legierement  a  ce 
 qu   il  estoit  las  se  ne  fust  ce  qu   il  ne  pot  oublier  le 
 bon  cheualier  qui  le  blanc  escu  emporte  et  quant  il 
 s   est  grant  piece  esperiz  si  uoit  uenir  une  litiere 
 que  dui  palefroi  portoient  et  dedenz  auoit 
 un  cheualier  malade  qui  mout  se  plaignoit  angoisseusement  et  quant  il  aproche  de  Lancelot  si  s   arreste  et 
 regarde  ne  mot  ne  dist  car  il  cuide  qu   il  se  dorme  et  Lancelot  ne  li  dist  mot  comme  cil  qui  estoit 
 en  tel  point  qu   il  ne  dist  mot  ne  ne  dormoit 
 bien  ne  il  ne  ueilloit  bien  ainz  sommeilloit 
 et  li  cheualiers  de  la  litiere  qui  se  fu  arestez  a  la  cort  croiz 
 se  comença  a  plaindre  mout  durement  et  disoit 
 Ha . ́ Diex  faudra  moi  iamés  ceste  dolors . Ha . ́
 Diex  quant  uendra  li  sainz  uessiax  par  qui  la 
 force  de  ceste  dolor  doit  remanoir . Ha . ́ Diex 
 soffri  onques  mes  nus  hons  autant  de  mal 
 come  ie  sueffre  et  por  petit  de  meffet .
 Grant  piece  se  complaint  einsi  le  cheualier  et 
 se  demente  a  Dieu  de  ses  maus  et  de  ses  dolors  et  Lancelot  ne  se  remue  ne  ne  dist  mot  car  il 
 ert  ausi  come  entransés  et  neporec  il  le  uoit 
 bien  et  entent  ses  paroles  et  quant  li  cheualiers  a  grant 
 piece  atendu  en  tel  maniere  si  resgarde  Lancelot 
 et  uoit  uenir  deuers  la  chapele  le  chandelabre 
 d   argent  que  il  auoit  ueu  en  la  chapele  o  les 
 cierges  et  il  resgarde  le  chandelabre  qui  uient 
 uers  la  croiz  mes  il  ne  uoit  mie  qui  le  porte .
 Si  s   en  merueille  trop  et  aprés  uoit  uenir  le 
 saint  uessel  qu   il  ot  iadis  ueu  chiés  le  riche 
 roi  pescheor  celui  meïsme  que  l en  apeloit 
 le  saint  Graal . Si  tost  come  li  cheualiers  malades 
 le  uoit  uenir  si  se  laisse  chaoir  a  terre  de  si 
 haut  com  il  estoit  et  ioint  les  mains  encontre  et  dit .
 Biau  sire  Diex  qui  de  cest  saint  uessel  que  ie  uoi  ci 
 uenir  auez  fet  tel  miracle  en  cest  païs  et  en  autre . ́
 pere  regardez  moi  par  uostre  pitié  en  tel  maniere 
 que  cist  maus  donc  ie  me  trauail  me  soit  asouagemenz  en  brief  terme  si  que  ie  puisse  entrer 
 en  la  queste  ou  li  autre  preudome  sont  entré .
 Et  lors  s   en  uet  trainant  a  la  force  de  ses  braz  iusqu   au  perron  ou  la  table  seoit  et  li  sainz  uessiax 
 desus  et  il  se  prent  a  .ii.  mains  et  se  tire  contremont 
 et  fet  tant  qu   il  bese  la  table  d   argent  et  la  toche 
 a  ses  euz  et  quant  il  a  ce  fet  si  se  sent  ausi  comme 
 toz  alegiez  de  ses  maux  si  gite  .i.  grant  plaint 
 et  dist  Ha . ́ Diex  gariz  sui . Et  ne  demora  gaires  que 
 il  s   endort  et  quant  li  uaissiaux  ot  une  piece  demoré  ilec  si  s   en  rala  li  chandelabres  en  la  chapele 
 et  li  uessiaux  auec  si  que  Lancelot  nel  sot  ne  a  l   aler  ne 
 au  uenir  par  qui  il  i  pot  estre  aportez  et  neporquant 
 einsi  li  auint  ou  par  ce  qu   il  estoit  trop  pesanz 
 dou  trauail  qu   il  auoit  eu  ou  par  pechié  dom  il 
 estoit  trop  pesanz  et  trop  chargiez  et  sorpris  que  il 
 ne  se  remua  por  la  uenue  del  saint  Graal  ne  ne 
 fist  semblant  que  riens  l   en  fust . Dom  il  troua 
 en  maint  leu  en  la  queste  qui  mainte  honte  l   en 
 dist  et  assez  l   en  mesauint  en  maint  leu .
 Quant  li  sainz  Graalx  se  fu  partiz  de  la  croiz 
 et  entrez  en  la  chapele  si  se  leua  li  cheualiers  de 
 la  litiere  sainz  et  haitiez  et  besa  la  croiz  et  maintenant  uint  ilec  .i.  escuier  qui  aportoit  unes  armes 
 mout  beles  et  mout  riches  et  la  ou  il  uoit  le  cheualier  si 
 li  demande  coment  il  li  est  auenu . Par  foi  fait 
 il  bien  Dieu  merci  ie  fui  tantost  gariz  com  li  sainz 
 Graalx  me  uint  uisiter  mes  merueille  me  semble  de  cel  cheualier  qui  la  se  dort  qui  onques  ne  s   esueilla 
 de  sa  uenue .- Par  foi  fait  li  escuiers  ia  est  aucuns 
 granz  pechiez  dom  il  ne  se  fist  onques  confés  dom 
 il  est  par  auenture  si  corpables  uers  Nostre  Seignor 
 qu   il  ne  li  plaist  mie  qu   il  ueïst  ceste  bele  auenture .- Certes  fet  li  cheualiers  qui  que  il  soit  il  est  meschaanz  et  si  cuit  ie  bien  que  ce  soit  aucuns 
 des  compaignons  de  la  table  reonde  qui  sont 
 entré  en  la  queste  dou  saint  Graal .
- Sire  fet  li  escuiers  ie  uos  ai  aportees  uoz  armes 
 si  les  prenez  quant  uos  plaira . Et  li  cheualiers  li  respont  que  d   autre  chose  n   auoit  il  mestier  si  s   arme 
 et  prent  les  chauces  de  fer  et  le  hauberc . Et  li  escuiers 
 uient  a  l   espee  Lancelot  si  li  baille  et  le  hiaume  ausi  puis 
 uient  au  cheual  Lancelot  et  li  met  la  sele  et  le  frain . Et 
 quant  il  l   ot  apareillié  si  dist  a  son  seignor . Sire  montez 
 qu   a  bon  cheual  n   auez  uos  mie  failli . Certes 
 ie  ne  uos  ai  chose  bailliee  qui  mielz  ne  soit  emploiee 
 en  uos  que  en  cest  mauués  cheualiers  qui  ci  gist .
 La  lune  estoit  leuee  bele  et  clere  car  ia  estoit 
 passee  la  mienuit  et  li  cheualiers  demande  a  l   escuier 
 coment  il  conoist  l   espee  et  cil  dist  qu   il  la  cuide  bien 
 conoistre  a  la  biauté  que  ele  a  et  il  l   a  ia  trete  dou  fuerre .
 Si  l   auoit  trouuee  si  bele  qu   il  l   auoit  trop  couuoitiee . Et  quant  li  cheualiers  fu  apareilliez  et  montez  el  cheual  Lancelot . Si  tent  la  main  uers  la  chapele  et  iure  que  se 
 Diex  li  aït  se  il  puet  il  ne  finera  iamais  d   errer  deuant  qu   il  saura  coment  ce  est  que  li  sainz  Graaux 
 s   apert  en  tanz  leux  ou  roiaume  de  Logres  et  par  qui 
 il  fu  aportez  en  Engleterre  et  par  quel  besoign  se  aucuns  autres  n   en  set  ainz  de  lui  ueraies  noueles .
 Si  m   aït  Diex  fet  li  uaslez  assez  en  auez  dit  dit  or  uos 
 doint  Diex  a  honor  partir  de  ceste  queste  et  a  sauueté  de  l   ame  car  certes  sanz  peril  de  mort  ne  la  poez  uos 
 mie  longuement  maintenir .- Se  g   i  muir  fet  li  cheualiers  ce 
 sera  plus  m   anor  que  ma  honte  car  a  ceste  queste  ne 
 doit  refuser  nus  preudons  ne  por  mort  ne  por  uie .
 Et  lors  se  part  de  la  croiz  entre  lui  et  son  escuier  si  enporte 
 les  armes  Lancelot  et  cheuauche  si  come  auenture  le 
 meine  et  quant  il  se  pot  bien  estre  esloigniez  de  mie  liue 
 et  plus  si  auint  que  Lancelot  se  leua  en  son  seant  come 
 cil  qui  lors  s   estoit  esueilliez  dou  tout  si  se  porpense 
 que  ce  qu   il  a  ueu  a  esté  songe  ou  uerité  car  il  ne  set 
 s   il  a  ueu  le  saint  Graal  ou  s   il  l   a  songié  et  lors  se  drece 
 et  uoit  le  chandelabre  deuant  l   autel  mes  de  ce  que 
 il  plus  uoudroit  ueoir  ne  uoit  il  riens  ce  est  dou 
 saint  Graal  dom  il  uoldroit  sauoir  ueraies  noueles 
 s   il  pooit  estre  en  aucune  maniere .
 Quant  Lancelot  ot  grant  piece  regardé  deuant 
 les  prones  por  sauoir  s   il  uerroit  riens  de 
 la  chose  qu   il  plus  desirroit . ́ si  ot  une  uoiz  qui 
 li  dist  Lancelot  plus  durs  que  pierre  plus  amers  que 
 fiel  plus  nuz  et  plus  despris  que  figuiers  por  quoi 
 fus  tu  si  hardiz  que  tu  ou  leu  ou  li  sainz  Graalx  reperast  osas  entrer . ua  t   en  de  ci  car  li  leux  est 
 ia  toz  empulentez  de  ton  repere . Et  quant  il  ot 
 ceste  parole  si  est  tant  dolenz  qu   il  ne  set  que 
 il  doie  fere . Si  se  part  maintenant  d   iluec  sospirant 
 dou  cuer  et  lermoiant  des  eulz  si  maudit  l   ore 
 qu   il  fu  nez  car  or  set  il  bien  qu   il  est  uenuz  au  point 
 qu   il  n   aura  iamés  honor  puis  qu   il  a  perdu  a  sauoir  la  uerité  del  saint  Graal  mais  les  .iii.  paroles  dom  il  a  esté  apelé  n   a  il  pas  oubliees  ne  n   oubliera  iamés  tant  com  il  uiue . Ne  ne  sera  granment  aeise  deuant  qu   il  sache  por  que  quoi  il  fu 
 einsi  apelez . Et  quant  il  est  uenuz  a  la  croiz  si 
 ne  troeue  ne  son  hiaume  ne  s   espee  ne  son  cheual . Si  s   aperçoit  maintenant  qu   il  a  ueu  uerité  et  lors  comence  .i.  duel  grant  et  merueilleux 
 et  se  claime  chaitif  dolenz  et  dist  Ha . ́ Diex  or  i  pert 
 mes  pechiez  et  ma  mauuese  uie  or  uoi  ie  bien 
 que  ma  chetiuetez  m   a  confondu  plus  que  nule  autre  chose  car  quant  ie  me  deusse  amender 
 lors  me  destruit  li  anemis  qui  m   a  si  tolue  la 
 ueue  que  ie  ne  puis  trouer  chose  qui  de  par  Dieu 
 fust  et  ce  n   est  mie  de  merueille  se  ie  ne  puis 
 ueoir  cler  car  des  lors  que  ie  fui  primes  cheualier  ne 
 fu  il  hore  que  ie  ne  fusse  couerz  de  teniebres 
 et  de  pechié  mortel  car  tout  adés  ai  habité  en 
 luxure  et  en  la  uilté  de  cest  monde  plus  que 
 nus  autres  pechierres .
 Einsi  se  depart  et  blasme  Lancelot  mout  forment  et  fet  son  duel  toute  la  nuit  et  quant 
 li  iorz  parut  biaux  et  clers  et  li  oiselet  commencent  a  chanter  parmi  le  bois  et  li  soleux  commença 
 a  luire  parmi  les  arbres  et  il  uoit  le  biau  tens 
 et  il  ot  le  chant  des  oiesiax  dom  il  s   estoit  maintes  foiz  esioïz  et  lors  se  uoit  desgarni  de  toutes 
 choses  et  de  ses  armes  et  de  son  cheual  et  bien  uoit 
 que  Nostre  Sires  s   est  corrociez  a  lui . Si  ne  cuide  iames  uenir  a  point  qu   il  truist  chose  ou  monde 
 qui  sa  ioie  li  rende  car  la  ou  il  cuidoit  ioie  trouer 
 et  toutes  honors  terrianes  a  il  failli  ce  est  as  auentures  dou  saint  Graal  et  ce  est  une  chose  qui 
 mout  le  desconforte  et  quant  il  s   est  grant  piece 
 plainz  et  dementez  et  regretee  sa  maleurté  si  se  part 
 de  la  croiz  et  s   en  uet  parmi  la  forest  sanz  hiaume 
 et  sanz  espee  et  sanz  escuz . Si  ne  retorne  mie  a  la  chapele  ou  il  ot  oïes  les  .iii.  merueilleuses  paroles 
 ainz  s   en  torne  parmi  un  sentier  et  tant  qu   il  uint 
 a  hore  de  prime  en  .i.  tertre  ou  il  troeue  .i.  hermitage  et  l   ermite  qui  uouloit  comencier  la  messe 
 et  estoit  ia  armez  des  armes  de  sainte  eglise  et  il 
 entre  en  la  chapele  mornes  et  pensis  et  tant  dolenz 
 que  nus  plus . Si  s   agenoille  enmi  le  chancel  et  bat 
 sa  corpe  et  crie  merci  a  Nostre  Seignor  des  males  oeures  qu   il  a  fet  en  cest  siecle  si  escoute  la 
 messe  que  li  preudons  a  chantee  lui  et  son  clerc .
 Et  quant  ele  fu  chantee  et  li  preudons  se  fu  desgarniz  des  armes  Nostre  Seignor  Lancelot  l   apela  maintenant  et  le  tret  a  une  part  et  li  prie  por 
 Dieu  qu   il  le  conseult  et  li  preudons  li  demande  donc 
 il  est  et  il  dist  qu   il  est  de  la  meson  le  roi  Artus 
 et  compainz  de  la  table  reonde  et  li  preudons  li  demande  De  quoi  uolez  uos  conseil . Est  ce  de  confession .
- Sire  oïl  fet  il .- Et  de  par  Nostre  Seignor  fait  li  preudon .
 Et  lors  l   enmeine  deuant  l   autel  et  s   asieent  ensemble 
 et  lors  li  demande  li  preudons  coment  il  a  a  non 
 et  il  dist  qu   il  a  a  non  Lancelot  dou  Lac  et  fu  filz  le 
 roi  Ban  de  Benoyc . Et  quant  li  preudons  ot  que 
 ce  est  Lancelot  del  Lac  li  hons  ou  monde  de  quoi  l en 
 disoit  plus  de  bien  si  en  est  toz  esbahiz  de  ce  que  il 
 li  uoit  si  grant  duel  demener  et  il  li  dit  Sire  uos 
 deuez  a  Dieu  mout  grant  guerredon  de  ce  que  il 
 uos  a  fet  si  bel  et  si  uaillant  que  nos  ne  sauons  ou 
 monde  ne  de  biauté  ne  de  ualor  uostre  pareil 
 il  uos  a  presté  le  sens  et  le  memoire  que  uos  auez 
 si  l   en  deuez  faire  si  grant  bonté  que  s   amors  soit 
 sauue  en  uos  en  tel  maniere  que  deables  n   i  ait 
 preu  ou  large  don  que  il  uos  a  doné  si  le  seruez  de 
 tout  uostre  pooir  et  fetes  ses  comandemenz  si  ne 
 seruez  pas  del  don  qu   il  uos  a  doné  son  anemi  mortel  ce  est  li  deables  car  se  il  uos  a  esté  plus  larges 
 que  a  autre  et  il  ore  i  perdoit  mout  uos  en  deuroit 
 l en  blasmer . Si  ne  resemblez  mie  le  mauués  seriant 
 dom  il  parole  en  l   euangile  donc  li  uns  des  euangelistes  fait  mencion  que  li  riches  hons  bailla  a 
 .iii.  de  ses  serianz  grant  partie  de  son  or . Car  il 
 bailla  a  l   un  un  besant  et  a  l   autre  en  bailla  .ii. 
 et  au  tierz  en  bailla  ..  Cil  a  qui  il  en  bailla  ..  les 
 monteplia  en  tel  maniere  que  quant  il  uint 
 deuant  son  seignor  et  il  dut  fere  conte  et  reson  rendre  de  son  gaang  si  dist . Sire  tu  me  baillas  ..  besanz  oiz  les  ci  et  ..  autres  auec  que  i   ai  gaangniez .
 Et  quant  li  sires  l   oï  si  dist . uien  auant  serianz  bons 
 et  loiaux  ie  t   acoil  en  la  compaignie  de  mon  ostel .
 Aprés  reuint  li  autres  qui  les  .ii.  besanz  auoit 
 renduz  et  dist  a  son  seignor  qu   il  en  auoit  .ii.  autres  gaangniez  et  li  sires  respondi  tout  einsi  come 
 il  auoit  fet  a  l   autre  seriant . Mes  il  auint  que  cil 
 qui  n   en  auoit  receu  que  .i.  ot  le  suen  enfoï  en  terre 
 et  se  fu  esloigniez  de  la  face  son  seignor  et  n   osa  uenir 
 auant . Cil  fu  le  mauués  serianz  li  faux  symoniaux 
 et  li  ypocrites  de  cuer  ou  li  filz  dou  saint  esperit  n   entra  onques  et  par  ce  ne  pot  il  eschaufer  de  l   amor 
 Nostre  Seignor  qui  embrace  cels  a  qui  il  annonce 
 la  sainte  parole  car  si  com  l   escriture  dit   Cil  n   art  il 
 ne  brulle  pas  . ce  est  a  dire  se  li  feux  dou  saint  esperit  n   eschaufe  celui  qui  raconte  la  parole  de  l   euangile . ́ ia  li  hons  qui  l   ot  n   en  ardra  ne  n   en  eschaufera . Et  ceste  parole  uos  ai  ie  trete  por  le  large  don 
 que  Nostre  Sires  uos  a  doné  car  ie  uoi  qu   il  uos  a  fet 
 plus  bel  que  nul  autre  et  meillor  ce  m   est  auis  par 
 les  choses  qui  defors  en  aperent . Et  se  uos  de  cest  don 
 qu   il  uos  a  fet  estes  ses  anemis  sachiez  qu   il  uos 
 tornera  a  noient  en  assez  petit  de  tens  se  uos  prochainnement  ne  li  criez  merci  en  ueraie  confession  et 
 en  repentance  dou  cuer  et  en  amendement  de 
 uie  et  ie  uos  di  ueraiement  que  se  uos  en  tel  maniere  li  criez  merci . ́ il  est  tant  debonaires  et  tant 
 aime  le  uerai  repentement  dou  pecheor  plus 
 qu   il  ne  fait  le  dampnement  si  uos  releuera  plus 
 fort  et  plus  uiguereux  que  uos  ne  fustes  onques  nul  ior .
- Sire  fet  Lancelot  ceste  semblance  que  uos 
 m   auez  ci  mostree  de  ces  .iii.  serianz  qui 
 auoient  receuz  les  besanz  me  desconforte  plus 
 que  nule  autre  chose  car  ie  sai  bien  que  Ihesucrist  me  garni  en  m   enfance  de  toutes  les  bones  graces  que  onques  nus  hons  poïst  auoir .
 Et  par  ce  qu   il  me  fu  si  larges  de  prest  et  ie  li  ai  si 
 mal  rendu  ce  qu   il  m   ot  baillié  sai  ie  bien  que 
 ie  en  serai  iugiez  come  li  mauués  serianz  qui 
 le  besant  repost  en  terre  car  i   ai  serui  toute  ma 
 uie  son  anemi  et  l   ai  guerroié  par  mon  pechié 
 et  si  me  sui  ocis  en  la  uoie  que  l en  troeue  au  comencement  large  et  enmielee  ce  est  li  comencemenz  de  pechié  li  deables  m   a  mostree  la  douçor  et  le  miel  mes  il  ne  me  mostra  mie  la  peine 
 pardurable  ou  cil  sera  mis  qui  en  cele  uoie  demore . Et  quant  li  preudons  oï  ceste  parole  si  comença  a  plorer  et  dist  a  Lancelot . Sire  de  cele  uoie 
 que  uos  dites  sai  ie  bien  que  nus  n   i  demore  qui 
 ne  soit  morz  pardurablement . Mes  ausi  come 
 uos  ueez  que  li  hons  forsuoie  aucune  foiz  en  son 
 chemin  quant  il  s   endort  et  il  reuient  arriere 
 si  tost  com  il  est  esueilliez . ́ tout  ausi  est  dou  pecheor  qui  s   endort  en  pechié  mortel  et  torne  fors 
 de  la  droite  uoie  et  il  retorne  a  son  creator  et  s   adrece 
 a  aler  au  haut  seignor  qui  crie  toz  iorz  Ie  sui 
 foiz  et  ueritez  et  uoie  et  uie .
 Lors  se  resgarde  et  uoit  une  croiz  ou  li  signes  de  la  ueraie  croiz  estoit  peinz  si  la  mostre 
 a  Lancelot  et  li  dist . Sire  ueez  uos  cele  croiz - Oïl  fet 
 il .- Or  sachiez  ueraiement  fet  li  preudons  que 
 cele  figure  a  estenduz  ses  braz  ausi  come  por 
 receuoir  chascun . Tout  en  tel  maniere  a  Nostre 
 Sires  estendu  ses  braz  por  receuoir  chascun  pecheor  et  uos  et  les  autres  qui  a  lui  s   adrecent .
 Et  crie  toz  dis  uenez  uenez . Et  puis  qu   il  est 
 si  debonaires  qu   il  est  adés  prest  de  receuoir 
 cels  et  celes  qui  a  lui  reuienent . ́ sachiez  que  il 
 ne  uos  refusera  ia  se  uos  uos  offrez  a  lui  en  tel 
 maniere  com  ie  uos  di  de  ueraie  confession 
 de  bouche  et  de  repentance  de  cuer  et  en  amendement  de  uie  et  dites  orendroit  ici  uostre  estre 
 a  fere  a  lui  en  audience  deuant  moi  et  ie  uos 
 aiderai  a  secorre  a  mon  pooir  et  uos  conseillerai  de  quan  que  ie  porrai . Et  Lancelot  pense  .i.  petit 
 come  cil  qui  onques  ne  reconut  l   afere  de  lui 
 et  de  la  reïne  ne  ne  dira  tant  come  il  uiue  se  trop 
 grant  amonestement  ne  le  meine  a  ce . Si  gite 
 .i.  sospir  dou  parfont  dou  cuer  et  est  tel  atornez 
 qu   il  ne  puet  issir  parole  de  sa  bouche  et  neporec  il  le  diroit  uolentiers  mes  il  n   ose  come 
 cil  qui  plus  est  coarz  que  hardiz  et  li  preudons 
 l   amoneste  toute  uoies  de  regehir  son  pechié 
 et  de  laissier  le  tout  car  autrement  est  il  honiz 
 s   il  ne  fet  ce  qu   il  li  amoneste  et  li  promet  la  uie 
 pardurable  por  regehir  et  enfer  por  le  celer .
 Si  li  dit  tant  par  bones  paroles  et  par  bons  essamples  que  Lancelot  li  comence  a  dire .
 Sire  fet  Lancelot  il  est  einsi  que  ie  sui  morz 
 de  pechié  d   une  moie  dame  que  i   ai  amee  toute  ma  uie  et  ce  est  la  reïne  Guenieure 
 la  fame  le  roi  Artus  ce  est  cele  qui  a  plenté  m   a 
 doné  l   or  et  l   argent  et  les  riches  dons  que  ie  ai  aucune  foiz  donez  as  poures  cheualiers . Ce  est  cele  qui 
 m   a  mis  ou  grant  boban  et  en  la  grant  hautece  ou  ie  sui  ce  est  cele  por  qui  amor  i   ai  faites 
 les  granz  proeces  donc  toz  li  mondes  parole  ce 
 est  cele  qui  m   a  fet  uenir  de  poureté  en  richece 
 et  de  mesaise  a  toutes  les  terriannes  beneurtez .
 Mes  ie  sai  bien  que  par  cest  pechié  de  li  s   est  Nostre 
 Sires  si  durement  corrociez  a  moi  qu   il  le  m   a 
 bien  mostré  puis  ersoir . Et  puis  li  conte  comment 
 il  auoit  ueu  le  saint  Graal  si  c   onques  ne  s   estoit 
 remuez  encontre  lui  ne  por  honor  de  lui . ́ ne 
 por  amor  de  Nostre  Seignor . Et  quant  il  ot  au 
 preudome  conté  tout  son  estre  et  toute  sa  uie  si 
 li  prie  por  Dieu  qu   il  le  conseult . Certes  sire  fet 
 il  nus  consauz  ne  uos  i  auroit  mestier  se  uos 
 ne  creantez  a  Dieu  que  uos  iamés  en  cestui 
 pechié  n   encharroiz . Mes  se  uos  del  tout  uos 
 en  uoliez  oster  et  crier  merci  et  repentir  uos  de 
 bon  cuer  encore  quit  ie  que  Nostre  Sires  uos 
 rapeleroit  o  ses  serianz  et  uos  feroit  ourir 
 la  porte  des  cielx  ou  la  uie  pardurable  est  apareilliee  a  çax  qui  laienz  entreront . Mes  en  celui 
 point  ou  uos  estes  ore  ne  uos  porroit  auoir 
 consauz . Car  ce  seroit  ausi  comme  cil  qui  fet 
 drecier  sor  fondement  mauués  une  tor  fort 
 et  haute  si  li  auient  quant  il  a  grant  piece  maçonné  que  tout  ce  qu   il  a  fet  chiet  en  .i.  mont .
 Tout  ausi  seroit  perdue  en  uos  la  peine  Nostre 
 Seignor  se  uos  ne  la  receuiez  de  bon  cuer  et  metiez  a  hueure  et  ce  seroit  la  semence  que  l en 
 gite  sus  la  roche  que  li  oiesel  enportent  et  degietent  et  ne  uient  a  nul  preu .- Sire  fet  il  uos 
 ne  me  diriez  chose  que  ie  ne  feïsse  se  Diex  me 
 done  uie .- Donc  uos  requier  ie  fait  li  preudom 
 que  uos  me  creantez  que  iamés  ne  mefferoiz 
 a  uostre  creator  en  fesant  pechié  mortel  de  la 
 reïne  ne  d   autre  dame . Ne  de  chose  donc  uos 
 le  doiez  corrocier . Et  il  li  creante  come  loiaux  cheualiers .
 Or  me  contez  fait  li  preudons  encor  dou  saint 
 Graal  coment  uos  est  il  auenu . Et  il  li  conte  et  deuise  les  .iii.  paroles  que  la  uoiz  li  ot  dites  en  la  chapele  ou  il  fu  apelez  pierre  et  fust  et  figuiers . Et 
 por  Dieu  fet  il  dites  moi  la  senefiance  de  ces  .iii. 
 choses  car  ie  n   oï  onques  mes  parole  que  ie  desirrasse  tant  a  sauoir  comme  ceste  et  por  ce  uos 
 pri  ie  que  uos  m   en  façoiz  certain  car  ie  sai  bien 
 que  uos  en  sauez  la  uerité .
 Lors  comence  li  preudons  a  penser  grant 
 piece . Et  quant  il  parole  si  dist . Certes 
 fet  il  Lancelot  ie  ne  me  merueil  mie  se  ces  .iii.  paroles  uos  ont  esté  dites . Car  uos  auez  esté  touz 
 dis  li  plus  merueillex  hons  dou  siecle  et  por  ce 
 n   est  il  mie  merueille  se  l en  uos  dist  plus  merueilleuses  paroles  que  autres . Et  puis  que  uos  auez 
 talent  de  sauoir  en  la  uerité  ie  la  uos  dirai  uolentiers  or  escoutez . uos  me  contez  que  l en  uos  dist .
 Lancelot  plus  durs  que  pierre  plus  amers  que  fiel 
 plus  nuz  et  plus  despris  que  figuiers  a  t   en  de  ci .
 En  ce  que  l en  uos  apela  plus  durs  que  pierre  puet 
 l en  une  merueille  entendre  car  toute  pierre 
 est  dure  de  sa  nature  et  meesmement  l   une  plus 
 que  l   autre . Et  par  la  pierre  ou  l en  troeue  durté 
 puet  l en  entendre  le  pecheor  qui  tant  s   est  endormiz 
 en  son  pechié  que  ses  cuers  en  est  si  endurciz  que  il 
 ne  puet  estre  amoloiez  ne  par  feu  ne  par  eue . Par 
 feu  ne  puet  il  estre  amoloiez  car  li  feus  dou  saint 
 esperit  n   i  puet  entrer  ne  trouer  leu  por  le  uessel 
 qui  tant  est  ort  et  lez  des  uiez  pechiez  que  cil  a 
 creuz  et  amoncelez  de  ior  en  ior  et  por  ce  ne  puet  il 
 estre  amoloiez . Car  la  parole  dou  saint  esperit 
 qui  est  la  douce  eue  ne  puet  estre  recitee  en  son  cuer 
 car  Nostre  Sires  ne  se  herbergera  ia  en  leu  ou  ses 
 anemis  soit  ainz  ueut  que  li  ostiex  ou  il  descendra  soit  nez  de  touz  uices  et  de  toutes  ordures  et 
 par  cele  entencion  est  li  pechierres  apelez  pierre 
 por  la  grant  durté  qu   il  trueue  en  lui  mes  ce 
 couient  ueoir  par  droit  come  tu  es  plus  durs 
 que  pierre  ce  est  a  dire  coment  tu  es  plus 
 pecheors  de  toz  autres  pecheors . Et  quant  il  a  ce 
 dit  si  comence  a  penser  et  maintenant  li  respont .
 Ie  te  dirai  coment  tu  es  plus  pechierres  d   autres 
 pecheors . Tu  as  bien  oï  des  .iii.  serianz  a  qui  li 
 riches  hons  bailla  les  besanz  a  acroistre  et  a 
 monteploier  li  dui  qui  plus  en  auoient  receu 
 en  furent  seriant  bon  et  loial  et  sage  et  poruoiant .
 Et  li  autres  cil  qui  moins  en  auoit  receu  en  fu  serianz 
 fox  et  desloiax . Or  garde  se  tu  porroies  estre  de  ses  serianz  a  qui  Nostre  Sires  bailla  ses  besanz  a  garder 
 por  acroistre  et  monteploier  il  m   est  auis  qu   il  te 
 bailla  mout  plus  car  qui  or  resgarderoit  entre 
 cheualiers  terriens  il  m   est  auis  qu   il  ne  troueroit  pas 
 home  a  qui  Nostre  Sires  donast  tant  de  grace  com 
 il  t   a  presté  il  te  dona  biauté  a  comble  et  te  dona  et 
 sens  et  discretion  de  conoistre  le  bien  dou  mal  il  te 
 dona  proece  et  hardement . Et  aprés  ce  te  dona  il  bon 
 eur  si  largement  que  tu  es  adés  uenuz  au  desus  de 
 quan  que  tu  as  comencié . Toutes  ces  choses  te  presta 
 Nostre  Sires  por  ce  que  tu  fusses  ses  cheualiers  et  ses  serianz .
 Ne  il  nes  te  dona  mie  por  ce  que  toutes  ces  choses 
 fussent  en  troi  petites  mes  escreues  et  amendees .
 Et  tu  en  as  esté  si  mauués  serianz  et  si  desloiaux  que 
 tu  l   en  as  guerpi  et  serui  son  anemi  que  toz  iorz  as 
 guerroié  contre  lui . Tu  as  esté  li  maués  soudoiers 
 qui  se  part  de  son  seignor  si  tost  com  il  a  ses  soudees 
 receues  et  uet  aidier  son  anemi  einsint  as  tu  fet 
 a  Nostre  Seignor  car  si  tost  com  il  t   ot  paié  bel  et  richement  tu  le  lessas  et  alas  seruir  celui  qui  toz  iorz  le  guerroie . Ce  ne  feïst  pas  nus  hons  a  mon  escient  qu   il  eust 
 ausi  bien  paié  com  il  te  paia . Et  por  ce  puez  tu  bien  ueoir  que  tu  es  plus  durs  que  pierre  et  plus  pechierre 
 que  nul  autre  pechierres . Et  encore  qui  uelt  puet 
 l en  bien  entendre  pierre  en  autre  maniere . Car  de 
 pierre  uirent  bien  genz  issir  aucune  douçor  es  deserz 
 outre  la  rouge  mer  ou  li  pueples  Israel  demora  si  lonc 
 tens  la  uit  l en  bien  apertement  que  quant  li  pueples  auoit  talent  de  boiure  que  li  uns  se  dementoit 
 a  l   autre . ́ que  Moyses  uint  a  une  roche  dure  et 
 ancienne  et  dist  tout  einsint  com  se  ce  ne  poïst 
 auenir . Ne  porrons  nos  giter  eue  de  ceste  roche 
 Et  maintenant  issi  eue  de  la  roche  a  si  grant  habondance  et  a  tel  plenté  que  toz  li  pueples  en  ot  a  boiure  et  einsi  fu  acoisiee  lor  murmure  et  estanchiee 
 lor  soif . Einsint  puet  l en  dire  que  de  pierre  issi 
 aucune  foiz  douçor . Mes  de  toi  n   en  issi  onques 
 nule  por  quoi  tu  puez  ueoir  apertement  que  tu 
 es  plus  durs  que  pierre .
- Sire  fet  Lancelot  or  me  dites  por  quoi  l en  me 
 dist  que  ie  estoie  plus  amers  que  fust .
- Ie  le  te  dirai  fet  li  preudons . or  m   escoute . Ie  t   ai  mostré  que  en  toi  est  toute  durtez . Et  la  ou  si  grant 
 durté  est  herbergiee  ne  puet  nule  douçors  repairier . Ne  nos  ne  deuons  pas  cuidier  que  il  i  remaigne  riens  fors  amertume  et  amertume  est 
 donc  en  toi  si  grant  com  la  douçors  i  deust  estre .
 Donc  tu  es  semblables  au  fust  mort  et  porri 
 ou  nule  douçor  n   est  remese  fors  amertume .
 Or  t   ai  mostré  coment  tu  es  plus  durs  que 
 pierre  et  plus  amers  que  fust . Or  est  la 
 tierce  chose  a  mostrer  coment  tu  es  plus  nuz 
 et  plus  despris  que  figuiers . Dou  figuier  dom 
 il  parole  ci  fet  mencion  l   euangile  la  ou  il  parole  de  la  Pasque  florie . ́ que  celui  ior  uint  Nostre 
 Sires  en  la  cité  de  Ierusalem  sor  l   asnesse  le  ior  que  li  en 
 enfant  des  Ebreux  chantoient  encontre  sa  uenue 
 les  douz  chanz  donc  sainte  eglise  fet  chascun 
 an  mencion  celui  ior  que  l en  apele  le  ior  des 
 flors . Celui  ior  sermonna  li  hauz  sires  li  hauz 
 mestres  li  hauz  prophetes  en  la  cité  de  Ierusalem  entre 
 cels  en  qui  toute  durtez  ert  herbergiee  et  quant 
 il  se  fu  trauailliez  toute  ior  et  il  se  fu  partiz  dou  sermon  il  ne  troua  en  toute  la  uile  qui  le  herberiast 
 en  son  ostel  por  quoi  il  se  parti  de  la  cité . Et  quant 
 il  en  fu  hors  issuz  il  troua  en  sa  uoie  .i.  figuier  qui 
 mout  ert  biax  et  bien  garniz  de  fueilles  et  de  branches . Mes  de  fruit  n   i  auoit  il  point . Et  Nostre  Sires 
 uint  a  l   arbre . Et  quant  il  le  uit  si  dist  ausi  come 
 toz  corrociez  dom  il  maudist  l   arbre  qui  fruit  ne 
 portoit .
 Einsi  auint  dou  figuier  qui  estoit  defors 
 Ierusalem . Or  resgarde  se  tu  porroies  estre  autiex 
 et  si  nuz  et  si  despoilliez  come  il  fu . Quant  li  hauz 
 sires  uint  a  l   arbre  il  troua  fueilles  dom  il  poïst  prendre  se  il  uousist . Mes  quant  li  sainz  Graax  uint  la  ou  tu  estoies 
 il  te  troua  si  desgarniz  qu   il  ne  troua  en  toi  ne  bone 
 pensee  ne  bone  uolenté  mes  uilain  et  ort  et  conchiez 
 de  luxure  te  troua  il  et  tout  desgarni  des  fueilles 
 et  des  flors . Ce  est  a  dire  de  toutes  bones  oeures  por 
 quoi  l en  te  dist  puis  la  parole  que  tu  m   as  dite .
 Lancelot  plus  durs  que  pierre  plus  amers  que  fust 
 plus  nuz  et  plus  despris  que  figuiers . ́ a  t   en 
 hastiuement  de  ci .
- Certes  sire  fet  Lancelot  tant  m   auez  dit  et  mostré 
 apertement  que  ie  a  droit  sui  apelez  pierre 
 et  fust  et  figuiers . Car  toutes  les  choses  que  uos  m   auez  dites  sont  herbergiees  dedenz  moi . Mes  por 
 ce  que  uos  m   auez  dit  que  ie  n   ai  mie  encor  tant 
 alé  que  ie  ne  puisse  retorner  se  ie  me  uueil  garder  de  renchaoir  en  pechié  mortel  creant  ie 
 premierement  a  Dieu  et  a  uos  aprés  que  iamés 
 a  la  uie  que  i   ai  menee  si  longuement  ne  retornerai  ainz  tendrai  chasteé  et  garderai  mon  cors 
 au  plus  netement  que  ie  porrai  de  fuire  siure  cheualerie  et 
 de  fere  d   armes  ne  me  porroie  ie  mie  encore  soffrir 
 ne  tenir  tant  com  ie  fusse  si  sains  et  si  haitiez  come 
 ie  sui . Et  quant  li  preudons  ot  ceste  parole  si  est 
 mout  liez  et  dist  a  Lancelot  Certes  se  uos  le  pechié  de 
 la  reïne  uoliez  lessier  ie  uos  di  por  uoir  que  Nostre  Sires  uos  ameroit  encore  et  uos  enuoieroit 
 secors  et  uos  regarderoit  en  pitié  et  uos  donroit 
 pooir  d   acheuer  mainte  chose  ou  uos  ne  poez 
 auenir  par  uostre  pechié .- Sire  fet  il  ie  le  les  en  tel 
 maniere  que  iamés  ne  pecherai  en  li  ne  en  autre .
 Et  quant  li  preudons  l   ot  si  li  enioint  tel  penitance 
 com  il  cuide  qu   il  puisse  fere  et  l   asoult  et  beneïst 
 et  li  prie  qu   il  remaigne  huimés  o  lui  et  il  respont 
 que  a  fere  li  couient  car  il  n   a  cheual  sor  quoi  il 
 puisse  monter . Ne  escu  ne  lance  ne  espee . De  ce 
 uos  aeiseré  ie  bien  fet  li  preudons  ainz  demain 
 au  soir . Car  ci  pres  maint  uns  miens  freres  cheualiers 
 qui  m   enuoiera  cheual  et  armes  et  tout  ce  que  mestier 
 sera  si  tost  com  ie  li  manderai . Et  Lancelot  respont 
 que  donc  remaindra  il  uolentiers  et  li  preudons 
 en  est  liez  et  ioianz .
 Einsi  demora  Lancelot  o  le  preudome  qui  l   amonestoit  de  bien  fere  et  tant  li  dist  li  hermites  bones  paroles  que  Lancelot  se  repent  mout  de 
 la  uie  qu   il  a  si  longuement  menee  car  il  uoit 
 bien  que  s   il  i  moreust  il  perdist  s   ame  et  le  cors 
 par  auenture  en  fust  maubailliz  s   il  poïst  de 
 ce  estre  atainz . Et  por  ce  se  repent  il  que  il  ot 
 onques  fole  amor  uers  la  reïne  car  il  i  a  usé  son 
 tens  si  s   en  blasme  et  honist  et  creante  bien  en  son 
 cuer  que  iamés  n   i  rencharra . Mes  a  tant  lesse 
 ore  li  contes  a  parler  de  lui  et  retorne  a  Perceual .
 Or  dit  li  contes  que  quant 
 Perceual  se  fu  partiz  de  Lancelot 
 qu   il  retorna  a  la  recluse 
 dom  il  cuidoit  oïr  noueles 
 dou  cheualier  qui  eschapez  leur 
 estoit . Et  quant  il  fu  retornez  si  li  auint  qu   il  ne  pot  trouuer  nul  droit  sentier  qui  cele  part  le  menast . Et  neporec  il  s   adreça  la  ou  il  cuidoit  que  ce  fust  au  mielz  qu   il  pot  et 
 quant  il  uint  a  la  chapele  si  hurta  a  la  petite  fenestre  a  la  recluse  et  ele  li  ouri  maintenant  come  cele 
 qui  ne  dormoit  mie  si  mist  sa  teste  au  plus  auant 
 que  ele  pot  et  li  demande  qui  il  est  et  il  dist  que  il 
 est  de  la  meson  le  roi  Artus  et  a  non  Perceual  le  Galois .
 Et  quant  cele  ot  son  non  si  a  mout  grant  ioie  car  mout 
 l   amoit  et  ele  si  deuoit  fere  come  celui  qui  ses  niés 
 estoit  et  ele  apele  sa  mesniee  de  laienz  et  lor  comande  qu   il  oeurent  l   uis  au  cheualier  qui  la  fors  est  et  li  doingnent  a  mengier  se  mestier  est  et  le  seruent  de  quan 
 qu   il  pueent  car  ce  est  li  hons  ou  monde  que  ele 
 plus  aime  et  cil  de  laienz  font  son  comandement 
 et  uiennent  a  l   uis  et  le  defferment  et  reçoiuent 
 le  cheualier  et  le  desarment  et  li  donent  a  mengier  et  il 
 demande  s   il  porra  mes  hui  parler  a  la  recluse  reïne . Sire 
 font  il  nanil  mes  demain  aprés  la  messe  cuidons 
 nos  bien  que  uos  i  puissiez  parler . Et  il  s   en  sueffre  a 
 tant  et  se  couche  en  .i.  lit  que  cil  de  laienz  li  firent 
 et  se  reposa  toute  la  nuit  come  cil  qui  las  estoit 
 et  trauailliez .
 L   endemain  quant  li  iorz  fu  clers  se  leua 
 Perceual  et  oï  messe . Et  li  preudons  de  laienz 
 li  chanta . Et  quant  il  fu  armez  si  uint  a  la  recluse  et  li  dist . Dame  por  Dieu  dites  moi  noueles  dou 
 cheualier  qui  par  ci  passa  hier  a  qui  uos  deïstes  que  uos 
 le  deuiez  bien  conoistre  car  il  m   est  tart  que  ie 
 le  sache  qui  il  est . Et  quant  la  dame  ot  ceste  nouele  si  demande  por  quoi  il  le  quiert . Por  ce  fet 
 il  que  ie  ne  serai  iamés  aeise  deuant  que  ie  sache 
 qui  il  est  et  que  ie  l   aie  trouué  et  me  combate  a  lui .
 Car  il  m   a  tant  meffet  que  ie  nel  porroie  mie  lessier  sanz  honte  auoir .- Ha . ́ Perceual  fet  ele  que 
 est  ce  que  uos  dites . uoulez  uos  combatre  a  lui 
 Auez  uos  talent  de  morir  ausi  come  uostre  frere 
 qui  sont  mort  et  ocis  par  lor  outrage . Et  certes  se  uos 
 morez  en  tel  maniere  ce  sera  damages  granz  et  uostre 
 parenté  en  abessera  mout . Et  sauez  uos  que  ie  i 
 perdrai  se  uos  a  cel  cheualier  uos  combatez  Ie  le  uos  dirai .
 Il  est  uoirs  que  la  grant  queste  dou  saint  Graal 
 est  comenciee . Et  en  estes  compainz  ce  m   est  auis 
 et  sera  menee  a  fin  prochainnement  se  Dieu  plaist .
 Et  il  est  einsint  que  uos  querez  mout  greignor  honor  que  uos  ne  cuidiez . Se  uos  solement  uos  tenez 
 de  combatre  a  cel  cheualier . Car  ce  sauons  nos  bien  en 
 cest  païs  et  en  maint  autre  leu  que  au  parsommer 
 aura  .iii.  precieux  cheualiers  qui  auront  le  los  et  le  pris 
 de  la  queste  sor  toz  les  autres . Si  en  seront  li  dui  uirge 
 et  li  tierz  chastes . Et  de  ces  .ii.  uirges  sera  li  cheualiers 
 que  uos  querez  li  uns  et  uos  li  autres  et  li  tierz  Boorz 
 de  Gaunes . Par  ces  .iii.  sera  la  queste  acheuee .
 Et  puis  que  Diex  uos  a  ceste  honor  apareilliee  a  auoir  mout  seroit  granz  domages  se  uos  entre  tant 
 queriez  uostre  mort  et  uos  la  hasterez  bien  se  uos 
 a  celui  que  uos  querez  uos  combatez  car  sanz  faille 
 il  est  mout  mieldres  cheualiers  que  uos  n   estes  ne  que 
 hons  que  l en  conoisse .
- Dame  fet  Perceual  il  me  semble  a  ce  que  uos 
 me  dites  de  mes  freres  que  uos  sachiez  bien 
 qui  ie  sui .- Ie  le  sai  bien  fait  ele  et  bien  le  doi  sauoir 
 car  ie  sui  uostre  ante  et  uos  mes  niés  ne  nel  doutez 
 mie  por  ce  se  ie  sui  ci  en  poure  leu  ainz  sachiez  por 
 uoir  que  ie  sui  cele  que  l en  apela  iadis  la  reïne  de 
 la  terre  Gaste . Si  me  ueïstes  ia  en  autre  point 
 que  ie  ne  sui  ore . Car  ie  estoie  une  des  plus  riches 
 dames  dou  monde . Et  neporquant  onques  cele 
 richece  ne  me  plot  tant  ne  embeli  come  fet  ceste 
 pouretez  ou  ie  sui  ore .
 Ouant  Qant  Perceual  ot  ceste  parole  si  commence 
 a  plorer  de  la  pitié  qu   il  a  si  l   en  souient  tant 
 qu   il  la  conut  a  s   antain  et  lors  s   asiet  deuant 
 li  et  li  demande  noueles  de  sa  mere  et  de  ses  parenz .
 Coment  fet  ele  biaux  niés  sauez  uos  nules  noueles  de  uostre  mere .- Certes  fet  il  dame  nanil  ie 
 ne  sai  se  ele  est  morte  ou  uiue . Mes  maintes 
 foiz  m   est  ia  uenue  dire  en  mon  dormant  que 
 ele  se  deuoit  mout  mielz  plaindre  de  moi  que 
 loer  car  ie  l   auoie  pres  que  maubaillie . Et  quant 
 la  dame  ot  ceste  parole  si  li  respont  morne  et 
 pensiue . Certes  fait  ele  a  uostre  mere  ueoir 
 se  ce  n   est  en  songe  auez  uos  failli . Car  ele  est 
 morte  des  ce  que  uos  alastes  a  la  cort  le  roi  Artus .
- Dame  fet  il  coment  fu  ce .- Par  foi  fet  ele  uostre  mere 
 fu  si  dolente  de  uostre  departement  que  le  ior 
 meïsmes  si  tost  com  ele  fu  confesse  morut .- Or 
 ait  Diex  merci  de  s   ame  fet  il . car  certes  ce  poise 
 moi  mout . Mes  puis  que  einsint  est  auenu  a  soffrir  le  me  couient  car  a  ce  repairerons  nos  tuit 
 car  certes  ie  n   en  oï  onques  mes  nouele . Mes 
 de  cel  cheualier  que  ie  quier  por  Dieu  sauez  uos  qui  il 
 est . Ne  dont  Ne  se  ce  est  cil  qui  uint  en  armes 
 uermeilles  a  cort .- Oïl  fet  ele  par  mon  chief  il  i  uint 
 a  droit  si  uos  dirai  par  quele  senefiance  ce  fu .
 uos  sauez  bien  que  puis  l   auenement  Ihesucrist  a  eu  .iii.  principaus  tables  ou  monde 
 la  premiere  fu  la  table  Ihesucrist  ou  li  apostre 
 mengierent  par  plusor  foiz . Cele  fu  la  table 
 qui  sostenoit  les  cors  et  les  ames  de  la  uiande 
 dou  ciel . A  cele  table  sistrent  li  frere  qui  estoient  une  meïsme  chose  en  cors  et  en  ame . Donc 
 Dauid  li  prophetes  dit  en  son  liure  une  mout 
 merueilleuse  parole . Mout  est  fist  il  bone  chose  quant  frere  habitent  ensemble  en  une  uolenté  et  en  une  hueure . Par  les  freres  qui  a  cele 
 table  sistrent  fu  pes  et  acorde  et  pacience  et  toutes 
 bones  hueures  pot  l en  bien  en  aux  ueoir  et  icele 
 table  establi  li  aingniax  sanz  tache  qui  fu  sacrez 
 por  nostre  redemption .
 Aprés  cele  table  fu  une  autre  table  en  semblance  et  en  remembrance  de  lui . Ce  fu  la  table 
 dou  saint  Graal . Donc  si  granz  miracles  furent 
 iadis  ueu  en  cest  païs  au  tens  Ioseph  d   Arimacie 
 au  comencement  que  crestientez  fu  aportee  en 
 cest  païs  que  tuit  preudome  et  tuit  mescreant 
 deuroient  auoir  toz  iorz  mes  celui  miracle  en 
 remembrance . Il  auint  lors  que  Ioseph  d   Arimacie  uint  en  ceste  terre  et  mout  granz  pueples 
 auec  lui  tant  qu   il  porent  bien  estre  par  conte 
 .iiii.  m. . tuit  poure  home . Et  quant  il  uindrent  en 
 cest  païs  si  se  desconforterent  mout  de  ce  que  il  orent 
 poor  que  pain  et  uiande  ne  lor  fausist . Por  ce  que 
 si  grant  pueple  de  gent  auoit  entr   ax . Un  ior 
 errerent  par  une  forest  si  ne  trouerent  que  mengier .
 Ne  gent  nule . Si  en  furent  mout  esmaiez . Car  il 
 n   auoient  pas  ce  apris  si  se  souffrirent  celui  ior 
 einsint  et  l   andemain  cerchierent  amont  et  aual 
 et  trouuerent  une  uielle  fame  qui  aportoit 
 .xii.  pains  dou  for  et  il  les  achaterent . Et  quant  il 
 le  uouloient  departir  si  monta  ire  et  mautalent 
 entr   ax  car  li  un  ne  se  pooient  acorder  a  ce  que 
 li  autre  uoloient  fere .
 Ceste  auenture  fu  nonciee  a  Ioseph  dom  il 
 fu  mout  corociez  quant  il  le  sot . Si  comanda  que  li  pain  fussent  aporté  par  deuant  lui  et  l en 
 les  i  aporta  si  i  uindrent  cil  qui  achatez  les  auoient 
 et  lors  sot  il  par  la  bouche  de  çax  que  li  un  ne  se  uouloient  acorder  as  autres  et  lors  commanda  a  tout 
 le  pueple  qu   il  s   aseïssent  ausi  com  s   il  fussent  a 
 la  ceinne  et  il  despeça  les  pains  et  les  mist  ça  et  la  et 
 mist  ou  chief  de  la  table  le  saint  Graal  par  qui  li 
 .xii.  pain  foisonnerent  si  que  toz  li  pueples  donc 
 il  i  auoit  bien  .iiii.  m. . en  furent  repeu  et  rasaziez 
 trop  merueilleusement . Et  quant  il  uirent  ce 
 si  rendirent  graces  et  merciz  a  Nostre  Seignor  de  ce  que 
 il  les  auoit  secoreuz  si  apertement .
 En  cele  table  auoit  .i.  siege  ou  Iosephés  li  filz 
 Ioseph  d   Arymacie  deuoit  seoir  et  cil  sieges 
 estoit  establiz  a  ce  que  li  mestres  d   aux  et  li  pastres 
 s   i  aseïst . Ne  a  nul  autre  n   ert  otroiez  et  estoit  sacrez  et  beneïz  de  la  main  Nostre  Seignor  meïsmes 
 si  com  l   estoire  le  deuise  et  auoit  receue  la  cure  que 
 Ioseph  dut  auoir  sus  crestiens  et  en  cel  siege  l   auoit 
 Nostre  Sires  assis  et  por  ce  n   i  auoit  il  si  hardi  qui  s   i 
 osast  aseoir  et  cil  sieges  auoit  esté  fez  par  essample 
 de  celui  siege  ou  Nostre  Sires  sist  le  ior  de  la  ceninne  ceinne 
 quant  il  fu  entre  ses  apostres  tout  ausi  deuoit  Iosephés 
 conduire  çax  qui  a  la  table  dou  saint  Graal  seoient .
 Il  en  deuoit  estre  mestres  et  sires . Mes  il  auint 
 quant  il  furent  uenu  en  cest  païs  et  il  orent  grant 
 piece  erré  par  les  estranges  terres  que  dui  frere 
 qui  estoient  parent  Ioseph  orent  enuie  de  ce  qu   il 
 l   auoit  esleu  au  meillor  de  la  compaingnie  si  en 
 parlerent  priueement  et  distrent  qu   il  nel  soffreroient  mie  a  lor  mestre . Car  d   ausi  haut  lingnage  estoient  il  com  il  estoit  et  por  ce  ne  se  tendroient 
 il  plus  a  si  deciple . Ne  mestre  ne  l   apeleroient  et  l   endemain  quant  il  orent  monté  .i.  grant  tertre  et 
 les  tables  furent  mises  et  il  uoldrent  aseoir  Iosephé 
 ou  plus  haut  siege  si  li  contredirent  li  dui  frere 
 et  s   i  asist  uoiant  toz  li  uns  d   aux . Et  maintenant 
 en  auint  uns  tiex  miracles  que  la  terre  absorbi  celui  qui  ou  siegie  siege  s   estoit  assis . Et  cest  miracles  fu 
 tantost  seuz  par  cest  païs  donc  li  sieges  fu  apelez 
 li  sieges  redoutez . Si  ne  fu  puis  nus  si  hardiz  qui 
 s   i  aseïst  fors  cil  qui  Nostre  Sires  i  auoit  esleu .
 Aprés  cele  table  fu  la  table  reonde  par  le  conseil  Mellin  qui  ne  fu  pas  establie  sanz  grant 
 senefiance . Car  en  ce  que  ele  est  apelee  table  reonde  est  entendue  la  reondece  del  monde  et  la  ciconstance  des  planetes  et  des  elemenz  el  firmament 
 et  es  circonstances  dou  firmament  uoit  l en  les 
 estoiles  et  mainte  autre  chose  donc  l em  puet 
 dire  que  en  la  table  reonde  est  li  mondes  senefiez 
 a  droit  car  uos  poez  ueoir  que  de  toutes  autres 
 terres  ou  cheualerie  repere  soit  de  crestienté  ou  de  paiennie  uiennent  a  la  table  reonde  li  cheualier . Et  quant 
 Diex  lor  en  done  tel  grace  qu   il  en  sont  compaingnon . ́
 il  se  tiennent  a  plus  beneuré  que  s   il  auoient 
 tout  le  monde  gaangnié  et  bien  uoit  l en  que  il 
 en  lessent  lor  peres  et  lor  meres  et  lor  fames  et  lor  enfanz  por  estre  en . De  uos  meïsmes  auez  uos  ce  ueu 
 auenir  car  puis  que  uos  partistes  de  uostre  mere 
 et  l en  uos  ot  fet  compaignon  de  la  table  reonde 
 n   eustes  uos  talent  de  reuenir  ça  ainz  fustes  maintenant  sorpris  de  la  douçor  et  de  la  fraternité 
 qui  doit  estre  entre  cels  qui  en  sont  compaignon .
 Et  quant  Mellins  ot  la  table  reonde  establie  si  dist 
 il  que  par  cels  qui  en  seront  compaignon  sauroit 
 l en  la  uerité  dou  saint  Graal  donc  l en  ne  pot  ueoir 
 nul  signe  au  tens  Mellin  et  l en  li  demanda  comment 
 l en  porroit  conoistre  cex  qui  plus  uaudroient  et  il 
 respondi . .iii.  seront  qui  l   acheueront  li  dui  uirge  et 
 li  tierz  chastes  li  uns  des  .iii.  passera  son  pere  comme 
 li  lyons  passe  le  lipart  de  pooir  et  de  hardement .
 Cil  deura  estre  tenuz  a  mestre  et  a  pastre  seur  touz  les 
 autres  et  toz  dis  foloieront  li  compaignon  de  la  table  reonde  a  quierre  le  saint  Graal  iusqu   a  tant 
 que  Nostre  Sires  l   enuoiera  entr   aux  si  soudainnement 
 que  ce  sera  merueille . Et  quant  cil  oïrent  ceste  parole  si  distrent . Ore  Mellin  puis  que  cil  sera  si  preudons 
 come  tu  diz  tu  deuroies  fere  .i.  propre  siege  ou  nus  ne 
 s   asiee  fors  lui  solement  et  fust  si  granz  sor  toz  les  autres  que  chascuns  le  poïst  conoistre .- Si  feré  ie  fet  Mellins .
 Et  lors  fist  un  siege  entre  les  autres  granz  et  merueilleux . Et  quant  il  ot  ce  fet  si  le  commença  a  besier  et  dist 
 que  ce  auoit  il  fet  por  l   amor  dou  bon  cheualier  qui  s   i  reposeroit  et  il  li  distrent  maintenant . Mellin  que  porra  il 
 de  cest  siege  auenir - Certes  fet  il  il  en  auendra  encore  mainnte  mainte  merueille  car  iamés  nus  ne  s   i  asserra 
 qui  n   i  soit  morz  ou  mehaigniez  iusqu   a  tant  que 
 li  uerais  cheualiers  s   i  asserra .- A  non  Dieu  font  il  donc  se 
 metroit  il  en  trop  grant  peril  qui  s   i  asserroit .- En 
 peril  se  metroit  il  dist  Mellins . et  por  le  peril  qui  en 
 auendroit  aura  il  non  li  sieges  perilleux .
 Biaux  niés  fet  la  dame  or  uos  ai  dit  par  quel 
 raison  la  table  reonde  fu  faite  et  por  quoi  li 
 sieges  perilleux  fu  fez  ou  maint  cheualier  ont  esté  mort 
 qui  n   erent  pas  digne  qu   il  i  asseïssent  or  si  uos  dirai  par  quel  maniere  li  cheualiers  uint  a  cort  en  armes  uermeilles . uos  sauez  bien  que  Ihesucriz  fu 
 entre  ses  apostres  pastres  et  mestres  a  la  table  de 
 la  ceinne  aprés  fu  senefiee  par  Ioseph  la  table  dou 
 saint  Graal  et  la  table  reonde  par  cest  cheualier . Nostre 
 Sires  promist  a  ses  apostres  deuant  sa  passion 
 qu   il  les  uendra  uisiter  et  ueoir  et  il  s   atendirent 
 a  ceste  promesse  triste  et  esmaiez  dom  il  auint 
 le  ior  de  la  Pentecoste  que  quant  il  estoient  tuit 
 en  une  meson  et  li  huis  erent  clos  que  li  sainz 
 esperiz  descendi  entr   ax  en  guise  de  feu  et  les 
 reconforta  et  aseura  de  ce  dom  il  estoient  en  doutance  et  lors  les  fist  departir  et  les  enuoia  parmi 
 les  terres  preechier  le  monde  et  enseignier  la  sainte  euangile .
 Einsint  auint  as  apostres  le  ior  de  la  Pentecoste  que  Nostre  Sires  les  uint  reconforter . Si  m   est  auis  que  en  ceste  semblance  uos 
 uint  reconforter  li  cheualiers  que  uos  deuez  tenir 
 a  mestre  et  a  pastor . Car  tout  ausi  com  Nostre  Sires 
 uint  en  semblance  de  feu . ́ ausi  uint  li  cheualiers  en  armes  uermeilles  qui  sont  de  color  a  feu  semblables . Et  ausi  come  li  huis  ou  li  apostre  erent  enclos  en  la  uenue  de  Nostre  Seignor  ausi  furent 
 les  portes  dou  palés  fermees  deuant  ce  que  li 
 Graax  uenist  dom  il  auint  qu   il  uint  si  soudainnement  entre  uos  qu   il  n   i  ot  si  sage  qui 
 seust  dom  il  uint . Et  li  iorz  meïsmes  fu  emprise  la  queste  dou  saint  Graal  qui  iamés  ne  sera 
 lessiee  deuant  que  l en  en  sache  la  uerité  et  de 
 la  lance  et  por  quoi  ce  est  que  tantes  auentures 
 en  sont  auenues  en  cest  païs .
 Or  uos  ai  dite  la  uerité  dou  cheualier  por  ce  que 
 uos  ne  uos  combatez  ia  encontre  lui  car 
 bien  sachiez  que  uos  nel  deuez  mie  fere  por  ce 
 que  uos  estes  ses  freres  et  por  la  compaignie 
 de  la  table  reonde  et  por  ce  que  uos  n   auriez 
 ia  duree  encontre  lui  car  trop  est  mieldres 
 cheualiers  de  uos .- Dame  fet  il  tant  m   auez  dit 
 que  iamés  n   auré  talent  de  combatre  moi 
 a  lui . Mes  por  Dieu  enseigniez  moi  que  ie 
 porrai  fere  que  ie  le  poïsse  trouer  car  se  ie  l   acompaignoie  ie  ne  partiroie  iamés  de  lui  tant  com  ie 
 le  poïsse  siure .- De  ce  fet  ele  uos  conseillerai  ie  au  mielz 
 que  ie  porré  car  orendroit  ne  uos  porroie  ie  mie 
 dire  ou  il  est . Mes  les  enseignes  par  quoi  uos  le  porroiz  plus  tost  trouer  uos  dirai  ie  bien  et  lors  quant 
 uos  l   auroiz  troué  si  tenez  sa  compaignie  au  plus 
 que  uos  porroiz .
 uos  uos  en  iroiz  de  ci  a  .i.  chastel  que  l en 
 apele  Got  ou  il  a  une  soe  cousine  germaine  por  qui  amor  ie  cuit  bien  qu   il  s   i  herbergera  et  qu   il  i  uint  ersoir  et  se  ele  uos  set  enseignier 
 quel  part  il  uet  si  le  siuez  au  plus  tost  que  uos 
 porroiz . Et  se  ele  ne  uos  en  dit  rien  si  uos  en  alez 
 droit  au  chastel  de  Corbenyc  la  ou  li  Rois  Mehangniez  maint  et  ilec  sai  ie  bien  que  uos  en  orroiz 
 ueraies  noueles  s   il  auient  que  uos  la  ne  le 
 puissiez  trouer .
 Einsi  parlerent  dou  cheualier  entre  Perceual  et 
 la  recluse  tant  qu   il  fu  hore  de  midi . Et 
 lors  dist  ele  a  Perceual . Biaux  niés  uos  remaindroiz  anuit  mes  o  moi  si  en  serai  plus  aeise  car 
 il  a  si  lonc  tens  que  ie  ne  uos  ui  mes  que  mout 
 me  sera  grief  de  uostre  departie .- Dame  fet  il 
 ie  ai  tant  a  fere  que  a  peines  porroie  ie  huimés 
 remanoir . Si  uos  pri  por  Dieu  que  uos  m   en 
 lessiez  aler .- Certes  fait  ele  par  mon  congié  ne 
 uos  en  iroiz  uos  huimés  mes  demain  quant 
 uos  auroiz  oï  messe  uos  donrai  ie  uolentiers 
 congié . Et  il  dist  que  donques  remaindra  il  si  se 
 fet  tantost  desarmer  et  cil  de  laienz  metent 
 la  table . Si  mengierent  de  ce  que  la  dame 
 auoit  fet  apareillier . Si  demora  laienz  Perceual  auec  s   antain . Si  parlerent  entr   ax  .ii.  de 
 maintes  choses  tant  que  ele  li  dist . Biax  niés 
 il  est  einsi  que  uos  uos  estes  gardez  iusque  a 
 cest  terme  en  tel  maniere  que  uostre  uirginitez  ne  fu  maumise  ne  empoiriee . Ne  onques 
 ne  seustes  de  uoir  quex  chose  est  chars  ne 
 assemblement  et  il  uos  en  est  bien  mestiers .
 Car  se  tant  uos  fust  auenu  que  uostre  char  fust 
 uiolee  par  corruption  de  pechié  a  estre  principaus  compainz  des  compaignons  de  la  queste 
 eussiez  uos  failli  ausi  come  a  fet  Lancelot  del  Lac 
 qui  par  eschaufement  de  char  et  par  sa  mauuese 
 luxure  a  perdu  a  mener  a  fin  grant  tens  a  ce  donc 
 tuit  li  autre  sont  or  en  peine  et  por  ce  uos  pri  ie 
 que  uos  gardez  uostre  cors  si  net  com  Nostre  Sires  uos  mist  en  cheualerie  si  que  uos  puissiez  uenir 
 uirges  et  nez  deuant  le  saint  Graal  et  sanz  tache 
 de  luxure  certes  ce  sera  une  des  plus  beles 
 proesces  que  onques  cheualier  feïst  car  de  toz  çax 
 de  la  table  reonde  n   i  a  il  .i.  sol  qui  ne  se  soit 
 meffez  en  uirginité  fors  uos  et  Galaad  le  bon 
 cheualier  de  qui  ie  uos  paroil . Et  il  dist  que  se  Diex  plest 
 il  se  gardera  si  bien  com  a  fere  li  couient .
 Tout  le  ior  demora  laienz  Perceual  et 
 mout  le  chastia  sa  tante  et  amonesta  de 
 bien  fere . Mes  sor  toutes  choses  li  pria  ele  que  il 
 gardast  sa  char  si  netement  com  il  deuoit  et  il  li 
 creante  que  si  feroit  il . Et  quant  il  orent  grant 
 piece  parlé  dou  cheualier  et  de  la  cort  le  roi  Artus  si  li  demanda  Perceual  par  quele  achaison  ele  s   estoit 
 mise  en  si  sauuage  leu  et  auoit  lessiee  sa  terre .
 Par  Dieu  fait  ele  ce  fu  par  poor  de  mort  que  ie  m   en 
 afoï  ça  car  uos  sauez  bien  que  quant  uos  alastes 
 a  cort  que  mes  sires  li  rois  auoit  guerre  contre 
 le  roi  Libran . Dom  il  auint  si  tost  come  mes  sires 
 fu  morz  que  ie  qui  ere  fame  et  poorose  oi  poor 
 qu   il  ne  m   oceïst  se  il  me  poïst  prendre  si  pris  maintenant  grant  partie  de  mon  auoir  et  m   en  afoï 
 en  si  sauuage  leu  por  ce  que  ie  ne  fusse  trouee 
 et  fis  fere  cest  reclus  et  ceste  meson  tele  com  uos 
 la  ueez  et  i  mis  o  moi  mon  chapelain  et  ma  mesniee 
 et  entrai  en  cest  reclus  en  tel  maniere  que  iamés 
 se  Dieu  plest  n   en  istrai  tant  com  ie  uiue  ainz 
 morré  ou  seruise  Nostre  Seignor  et  userai  le  remanant  de  ma  uie .- Par  foi  fet  Perceual  ci  a 
 merueilleuse  auenture  mes  or  me  dites  que 
 uostre  filz  Dyabiaus  deuint  car  ie  desir  mout 
 a  sauoir  coment  il  le  fet .- Certes  fet  ele  il  ala  seruir  le  roi  Pellés  uostre  parent  por  auoir  armes 
 et  puis  ai  ie  oï  dire  qu   il  l   a  fet  cheualier  mes  il  a  ia  passé 
 .ii.  anz  que  ie  nel  ui  ainz  uet  siuant  les  tornoiemenz  par  la  Grant  Bretaingne  si  quit  que  uos 
 le  troueroiz  a  Corbenyc  se  uos  i  alez .- Certes  fet  il 
 se  ie  n   i  aloie  fors  por  lui  ueoir  si  iré  ge  car  mout 
 le  desir  a  ueoir .- Par  Dieu  fait  ele  ie  uoldroie  mout 
 que  uos  l   eussiez  troué  car  lors  seroie  ie  aeise  se 
 il  ert  auec  uos .
 Einsi  demora  Perceual  auec  s   antain  celui 
 ior  et  l   andemain  si  tost  com  il  ot  messe 
 oïe  et  il  fu  armez  s   em  parti  et  cheuaucha  tout  le  ior 
 parmi  la  forest  qui  ert  grant  a  merueille  en  tel 
 maniere  qu   il  n   i  encontra  home  ne  fame  et  aprés 
 uespres  li  auint  qu   il  oï  une  cloche  sonner  sor 
 destre  et  il  torne  cele  part  car  bien  sot  que  ce  est 
 meson  de  religion  ou  hermitages  et  quant  il  a 
 .i.  poi  alé  si  uoit  que  ce  est  une  meson  de  religion 
 qui  ert  close  de  murs  et  de  fossez  parfonz  et  il  uet 
 cele  part  et  apele  a  la  porte  tant  que  l en  li  oeure .
 Et  quant  cil  de  laienz  le  uoient  armé  si  pensent 
 lués  qu   il  est  cheualiers  erranz  si  le  font  desarmer  et  le 
 reçoiuent  a  mout  bele  chiere  si  prennent  son 
 cheual  et  l   enmeinent  en  l   estable  et  li  donent 
 fein  et  aueine  a  grant  plenté  et  .i.  des  freres  l   enmeine  en  une  chambre  por  reposer  si  fu  cele  nuit 
 herbergiez  au  mielz  que  li  frere  porent  et  au 
 matin  li  auint  qu   il  ne  s   esueilla  deuant  hore 
 de  prime  et  lors  ala  oïr  messe  en  l   abeïe  meïsmes .
 Et  quant  il  fu  entrez  ou  mostier  si  uit  a  destre 
 partie  unes  prones  de  fer  ou  il  auoit  .i.  frere 
 reuestu  des  armes  Nostre  Seignor  et  uouloit 
 comencier  la  messe  et  il  torne  cele  part  come 
 cil  qui  talent  auoit  d   oïr  le  seruise  et  uient 
 as  prones  et  cuide  dedenz  entrer  mes  non  fera 
 ce  li  est  auis  et  quant  il  uoit  ce  si  s   en  sueffre 
 atant  et  s   agenoille  par  deuant  et  resgarde 
 dedenz  et  uoit  .i.  lit  mout  richement  atorné 
 de  dras  de  soie  et  d   autres  choses  car  il  n   i  auoit 
 riens  se  blanc  non .
 Perceual  regarde  le  lit  et  auise  tant  que  il 
 conoist  que  dedenz  gist  .i.  home  ou  fame  mes  il  ne  set  lequel  car  il  a  son  uis  couert 
 d   une  toaille  blanche  et  deliee  si  que  il  nel  pooit  mie  ueoir  apertement . Et  quant  il  uoit 
 qu   il  i  museroit  por  noient  si  i  let  a  resgarder 
 et  entent  au  seruise  que  li  preudons  ot  comencié 
 et  quant  uint  a  cel  point  que  li  prestres  uolt 
 leuer  le  cors  Nostre  Seignor  si  se  dreça  en  son  lit 
 en  seant  cil  qui  se  gisoit  et  descouri  son  uis  et  ce 
 estoit  uns  hons  mout  ancien  et  uielz  et  chanuz 
 et  ot  une  coronne  d   or  en  sa  teste  et  ot  les  espaules 
 nues  et  descouertes  et  tout  ce  deuant  iusqu   au 
 nombril . Et  quant  Perceual  le  resgarde  si  uoit 
 qu   il  a  le  cors  plaié  et  nauré  et  les  paumes  et  les 
 braz  et  le  uis . Et  quant  ce  auint  que  li  prestres 
 mostra  apertement  le  cors  Ihesucrist  il  tendi  les 
 mains  encontre  et  comença  a  crier . Biax  douz 
 Peres  ne  m   oubliez  mie  de  ma  rente . Ne  puis 
 ne  se  uolt  recouchier  ainz  fu  adés  en  proieres  et  en  oroisons  et  ot  ses  mains  dreciees  uers 
 son  creator  et  toute  uoies  la  coronne  d   or  en  son 
¶ chief .
 Longuement  resgarda  Perceual 
 l   ome  qui  ou  lit  se  iut  car  trop  li  semble 
 estre  mesaiesiez  por  les  plaies  que  il  a . Si  le  uoit 
 si  uiel  par  semblant  qu   il  cuide  bien  qu   il  ait 
 .iiii.  c.  anz  ou  plus  d   aage  et  il  le  resgarde  toz  dis 
 car  il  tient  ceste  chose  a  trop  grant  merueille .
 Si  uoit  quant  la  messe  fu  chantee  que  li  prestres  prist  entre  ses  mains  corpus  domini  et  le  porta 
 a  celui  qui  gisoit  ou  lit  et  li  done  a  user  et  maintenant  qu   il  l   ot  receu  li  osta  sa  corone  de  sa  teste 
 et  la  mist  desus  l   autel  et  il  se  recoucha  en  son  lit 
 ausi  come  il  ert  deuant  et  fu  couuerz  si  qu   il 
 ne  paroit  riens  de  lui  et  maintenant  se  deuesti 
 li  prestres  come  cil  qui  auoit  la  messe  chantee .
 Quant  Perceual  ot  ueue  ceste  chose  si  issi 
 dou  mostier  et  uint  en  la  chambre  ou 
 il  auoit  geu  et  apela  .i.  des  freres  de  laienz  et 
 li  dist . Sire  por  Dieu  dites  moi  ce  que  ie  uos 
 demanderai  car  ie  croi  bien  que  uos  en  sauez  la  uerité .- Sire  fait  il  dites  moi  que  ce  est 
 et  se  ie  le  sai  ie  le  uos  dirai  uolentiers  se  ie  le  puis 
 fere  ne  doi .- Par  foi  fait  il  ie  le  uos  dirai  que  ce  est . Ie 
 fui  ore  en  cele  eglyse  et  oï  le  seruise  et  la  ui  ge 
 en  unes  prones  deuant  .i.  autel  gesir  .i.  uiel 
 home  de  tres  grant  aage  une  coronne  d   or  en 
 sa  teste . Et  quant  il  se  dreça  en  seant  ie  ui  qu   il 
 estoit  toz  plaiez  amont  et  aual  et  aprés  ce  que 
 la  messe  fu  chantee  li  dona  li  prestres  a  user 
 corpus  domini . Et  maintenant  qu   il  l   ot  usé  se  coucha  et  osta  sa  coronne  de  sa  teste . Si  me  semble 
 que  ce  soit  mout  grant  senefiance  si  le  uoldroie 
 sauoir  s   il  poïst  estre  et  por  ce  uos  pri  ge  que  uos 
 le  me  dioiz .- Certes  fet  li  freres  uolentiers .
 Il  est  uoirs  et  bien  l   auez  oï  dire 
 a  plusors  genz  que  Ioseph  d   Arymacie  li  preudons 
 li  uerais  cheualiers  fu  enuoiez  de  par  le  haut  seignor 
 en  ceste  terre  por  ce  qu   il  edefiast  sainte  crestienté  a  l   aide  de  son  criator . Et  quant  il  i  fu  uenuz  si  i  soffri  mout  de  persecutions  et  d   auersitez  que  li  anemi  de  la  loi  li  faisoient  car 
 a  cel  tens  n   auoit  en  cest  païs  se  Sarrazins  non .
 Et  en  ceste  terre  auoit  .i.  roi  que  l en  apeloit 
 Crudel  et  estoit  li  plus  fel  et  li  plus  cruiex  dou 
 monde  sanz  pitié  et  sanz  humilité . Et  quant 
 il  oï  dire  que  li  crestien  uenoient  en  sa  terre 
 et  qu   il  auoient  aporté  auec  aux  .i.  precieus 
 uessel  et  si  merueilleux  que  de  la  grace  de 
 lui  se  uiuoient  pres  que  tuit . ́ si  tint  ceste 
 parole  a  fable  et  l en  li  certefia  plus  et  plus 
 et  dist  l en  que  ce  estoit  uoirs  et  il  dist  que  ce 
 sauroit  il  par  tens  si  prist  Iosephé  le  filz  Ioseph  et  .ii.  de  ses  neueuz  et  iusqu   a  cent  de 
 celx  qui  auoient  esté  esleuz  a  estre  mestre 
 par  desus  crestienté . Et  quant  il  les  ot  pris 
 et  mis  en  prison  et  il  auoient  auec  aux  le 
 saint  uessel  par  quoi  il  ne  doutoient  rien 
 de  chose  qui  a  la  uiande  corporel  couenist .
 Et  li  rois  les  tint  en  sa  prison  en  tel  maniere  .xl. 
 iorz  qu   il  ne  lor  enuoia  que  mengier  et  bien  ot 
 deffendu  que  nus  ne  fust  tant  hardiz  qui  d   ax 
 s   entremeïst  dedenz  celui  terme . Si  en  ala  la 
 nouele  par  toutes  les  terres  ou  Ioseph  auoit 
 esté  que  li  rois  Crudel  le  tenoit  en  sa  prison  et  grant 
 partie  de  crestiens . Et  tant  que  li  rois  Mordrains 
 qui  ert  uers  les  parties  de  Ierusalem  en  la  cité  de 
 Sarraz  et  auoit  esté  conuertiz  par  les  paroles 
 Ioseph  et  par  ses  preechemenz  en  oï  parler  si  en 
 fu  mout  dolenz  car  par  le  conseil  Ioseph  auoit 
 il  recouree  sa  terre  que  Tholomers  li  toloit 
 et  tolue  li  eust  il  se  ne  fust  li  conseuz  Ioseph  et  l   aïe 
 de  son  serorge  que  l en  apeloit  Seraphe .
 Quant  li  rois  Mordrains  sot  que  Iosephés 
 estoit  en  prison  si  dist  qu   il  feroit  son  pooir 
 de  lui  deliurer . Si  semont  ses  oz  tant  com  il  en 
 pot  auoir  en  haste  et  se  mist  en  la  mer  garniz 
 et  d   armes  et  de  cheuax  et  fist  tant  que  en  cest  païs 
 uint  a  nauie . Et  quant  il  i  fu  ariuez  atout  sa  gent 
 si  manda  au  roi  Crudel  que  s   il  ne  li  rendoit  Iosephé 
 il  li  toudroit  sa  terre  et  le  deseriteroit  mes  il  nel 
 prisoit  mie  granment  ainz  ala  encontre  lui  a 
 ost . Si  assemblerent  les  unes  genz  as  autres .
 Si  auint  par  la  uolenté  Nostre  Seignor  que  li  crestien  orent  la  uictoire  et  li  rois  Crudel  i  fu  ocis  il  et 
 ses  genz . Et  li  rois  Mordrains  qui  Ewalach  auoit 
 a  non  ançois  qu   il  fust  crestiens  l   ot  en  la  bataille 
 si  bien  fet  que  tuit  si  home  le  tenoient  a  merueille . Et  quant  il  l   orent  desarmé  si  trouerent 
 tant  de  plaies  que  uns  autres  hons  en  fust 
 morz . Si  li  demanderent  coment  il  li  estoit  et  il  dist 
 qu   il  ne  sentoit  ne  mal  ne  bleceure  qu   il  eust .
 Si  osta  Ioseph  de  prison  et  quant  il  le  uit  si  li  fist 
 grant  ioie  car  il  l   amoit  de  grant  amor  et  Ioseph 
 li  demanda  qui  l   auoit  cele  part  amené  et  il  dist 
 qu   il  i  estoit  uenuz  por  lui  deliurer  et  l   endemain 
 auint  que  li  crestien  alerent  deuant  la  table 
 dou  saint  Graal  et  i  firent  lor  oroisons . Et  quant 
 ce  fu  chose  que  Iosephés  qui  mestres  estoit 
 se  fu  reuestuz  por  aler  au  saint  Graal  et  il  fu  en  tel 
 seruise  li  rois  Mordrains  qui  toz  iorz  auoit  desirré  a  ueoir 
 le  saint  Graal  apertement  s   il  poïst  estre  se  trest 
 plus  pres  qu   il  ne  deust  et  une  uoiz  descendi  entr   aux  qui  li  dist . Rois  ne  ua  plus  auant  car  tu 
 nel  doiz  pas  fere . Et  il  estoit  ia  tant  alez  que  langue 
 mortiex  nel  porroit  dire . Ne  cuers  terriens  penser . Et  tant  fu  desirranz  del  ueoir  qu   il  se  traist 
 auant  plus  et  plus  et  maintenant  descendi  une 
 nue  deuant  lui  qui  li  toli  la  ueue  des  elz  et  le  pooir 
 dou  cors  en  tel  maniere  qu   il  ne  uit  goute  ne  ne 
 se  pot  aidier  se  petit  non . Et  quant  il  uit  que  Nostre 
 Sires  ot  de  lui  prise  si  grant  ueniance  por  ce  que 
 il  auoit  son  comandement  trespassé  si  dist  oiant 
 tout  le  pueple . Biau  sire  Diex  Ihesucrist  qui  a  cest 
 point  m   auez  mostré  que  folie  est  de  trespasser  le 
 uostre  comandement  einsi  ueraiement  com  cist 
 flaiax  me  plaist  que  uos  m   auez  enuoié  et  que  ie  le 
 sueffre  uolentiers . ́ einsi  m   otroiez  uos  par  uostre 
 plaisir  en  guerredon  de  mon  seruise  que  ie  ne  muire  iusqu   a  cele  hore  que  li  bons  cheualiers  li  nouiemes 
 de  mon  lignage  cil  qui  doit  les  merueilles  dou 
 saint  Graal  mener  a  chief  me  uiegne  uisiter 
 si  que  ie  le  puisse  acoler  et  besier .
 Quant  li  rois  ot  fete  ceste  requeste  a  Damedieu  si  li  dist  la  uoiz . Or  ne  t   esmaie  Nostre 
 Sires  a  oïe  ta  proiere  ta  uolenté  sera  acomplie 
 de  ceste  chose  car  tu  ne  uerras  goute  iusqu   a 
 cele  hore  que  li  cheualiers  que  tu  demandes  te  uendra 
 ueoir  et  au  terme  qu   il  uendra  deuant  toi  te 
 sera  rendue  la  clartez  de  tes  elz  si  que  tu  le  uerras  apertement . Et  lors  seront  tes  plaies  garies 
 qui  deuant  la  ne  reioindront . Si  parla  einsi 
 la  uoiz  au  roi  et  li  dist  qu   il  uerroit  la  uenue 
 del  cheualier  qu   il  auoit  tant  desirree . Si  nos  semble 
 que  ce  est  uoirs  de  toutes  car  il  a  ia  passé  .c. 
 anz  que  ceste  auenture  li  auint . Ne  puis  ne 
 uit  goute . Ne  ses  plaies  ne  furent  sanees . Ne  ne 
 se  pot  aidier . Et  ia  est  li  cheualiers  en  cest  païs  si  com 
 l en  dit  cil  qui  ceste  auenture  doit  mener  a 
 chief . Et  par  les  signes  que  nos  en  auons  ia  ueuz 
 pensons  nos  bien  que  encore  uerra  il  et  raura 
 le  pooir  de  ses  membres . Mes  aprés  ce  ne  uiura 
 il  pas  longuement .
 Qinsi  Einsi  auint  dou  roi  Mordrains  com  ie  uos 
 cont . Si  sachiez  de  uoir  que  ce  est  cil  que 
 uos  auez  hui  ueu  si  a  puis  uescu  .c.  anz  si  saintement  et  si  religieusement  que  onques  ne  gousta 
 de  uiande  terriane  fors  de  cele  meïsmes  que  li 
 prestres  nos  mostre  ou  sacrement  de  la  messe .
 Et  ce  est  li  cors  Ihesucrist  et  ce  poïstes  uos  hui  ueoir 
 car  si  tost  com  li  prestres  ot  la  messe  chantee  si 
 aporta  il  au  roi  corpus  domini  et  li  fist  user  si  a  li  rois 
 einsi  atendu  lonc  tens  a  iusqu   a  ceste  hore  d   ore 
 la  uenue  de  cel  cheualier  qu   il  a  tant  desirré  a  ueoir .
 Si  fet  ausi  come  Symeon  li  uielz  fist  qui  tant 
 atendi  la  uenue  Nostre  Seignor  qu   il  fu  aportez 
 ou  temple  et  la  le  reçut  li  uielz  hom  et  le  prist  entre 
 ses  braz  liez  et  ioiant  de  ce  que  sa  promesse  ert 
 acomplie . Car  li  sainz  esperiz  li  auoit  fait  sauoir 
 qu   il  ne  morroit  ia  deuant  qu   il  eust  ueu  Ihesucrist 
 le  filz  Dieu  le  haut  prophete  le  souuerain  pastre .
 Et  ausi  atent  ore  cist  rois  la  uenue  de  Galaad  le 
 bon  cheualier  le  parfet . Or  si  uos  ai  dite  la  uerité  de  ce 
 que  uos  me  demandez  einsi  com  ele  auint .
 Si  uos  requier  que  uos  me  diez  qui  uos  estes . Et  il 
 dist  qu   il  est  de  la  meson  le  roi  Artus  et  compainz 
 de  la  table  reonde  et  a  non  Perceual  de  Gales . Et 
 quant  li  preudons  ot  cel  non  si  li  fet  mout  grant 
 ioie  car  maintes  foiz  en  auoit  oï  parler  si  li  prie 
 qu   il  demort  mes  hui  laienz  si  li  feront  li  frere 
 feste  et  honor  mes  il  dit  qu   il  a  tant  a  fere  que 
 il  ne  remaindroit  en  nule  maniere  et  por  ce  l   en 
 couient  il  partir . Si  demande  ses  armes  et  l en 
 li  aporte  et  quant  il  est  apareilliez  si  monte  et  prent 
 congié  et  se  part  de  laienz  et  cheuauche  parmi 
 la  forest  iuis  qu   iusqu   aprés  tierce .
 A  hore  de  midi  le  mena  ses  chemins  en 
 en  une  ualee . Et  lors  a  il  encontré  iusqu   a 
 .xx.  homes  armez  qui  portoient  en  une  biere 
 cheualerece  .i.  home  ocis  nouelement  et  il  demandent  a  Perceual  dom  il  est  et  il  dist  que  il 
 est  de  la  meson  le  roi  Artus  et  il  s   escrient  tuit  ensemble  Or  a  lui . Et  quant  il  uoit  ce  si  s   apareille 
 de  deffendre  au  mielz  qu   il  puet  et  s   adrece  uers 
 celui  qui  premiers  li  uenoit  si  le  fiert  si  que 
 il  le  porte  a  terre  le  cheual  sor  le  cors . Et  quant 
 il  cuide  parfere  son  poindre  si  ne  puet  car  plus 
 de  .ii.  le  fierent  en  son  escu  et  li  autre  li  ocient 
 son  cheual  et  il  chiet  a  terre  et  se  cuide  releuer 
 come  cil  qui  ert  de  grant  proece  tret  l   espee  et 
 s   apareille  de  deffendre  mes  li  autre  li  corent 
 sus  si  angoisseusement  que  deffense  n   i  a  mestier 
 et  le  fierent  sor  l   escu  et  sor  le  hiaume  et  li  donent 
 tant  de  cox  qu   il  ne  se  puet  tenir  en  estant 
 ainz  flatist  a  terre  des  genolz  et  il  fierent  sor 
 lui  et  maillent  et  le  meinent  a  ce  qu   il  l   eussent 
 ocis  maintenant  car  il  li  auoient  ia  enrachié 
 le  hiaume  de  la  teste  et  l   auoient  nauré  se  ne 
 fust  li  cheualiers  as  armes  uermeilles  qui  auenture  amena  cele  part . Et  quant  il  uoit  le  cheualier 
 a  pié  entre  tant  de  ses  anemis  qui  ocirre  le 
 uouloient  si  s   adrece  cele  part  quan  que  li  cheuaux  puet  aler  et  lor  escrie  Lessiez  le  cheualier . Si  se 
 fiert  entr   ax  le  glaiue  aloignié  et  fiert  le  premier  si  durement  qu   il  le  porte  a  terre  puis 
 met  la  main  a  l   espee  quant  il  a  le  glaiue  brisié . Si  point  amont  et  aual  et  fiert  les  uns  et  les 
 autres  si  merueilleusement  qu   il  n   en  ateint 
 nul  a  droit  cop  qu   il  ne  face  uoler  a  terre  si  le 
 fait  si  bien  en  poi  d   ore  as  granz  cox  qu   il  lor 
 done  et  a  la  uistece  dom  il  est  pleins  qu   il  n   i  a 
 si  hardi  qui  a  cop  l   ost  atendre  ainz  s   en  uont  fuiant  li  uns  ça  et  li  autres  la  et  s   espandent  en 
 tel  maniere  parmi  la  forest  qui  granz  estoit 
 qu   il  n   en  puet  mes  nul  ueoir  fors  .iii.  donc 
 Perceual  auoit  l   un  abatu  et  nauré  et  il  les  .ii. 
 Et  quant  il  uoit  qu   il  sont  toz  einsi  departiz 
 et  que  Perceual  n   en  a  mes  garde  si  se  remet 
 en  la  forest  la  ou  il  la  uoit  plus  espesse  comme 
 cil  qui  ne  uoldroit  en  nule  maniere  que  l en 
 le  suïst . Et  quant  Perceual  uoit  qu   il 
 s   en  uet  si  hastiuement  si  li  escrie  au  plus  haut 
 qu   il  puet  et  dist  Ha . ́ sire  cheualiers  por  Dieu  arestez 
 uos  .i.  poi  tant  que  uos  aiez  parlé  a  moi .
 Li  bons  cheualiers  ne  fet  nul  semblant  que  il 
 oie  Perceual  ainz  s   en  uet  grant  aleure  come  cil  qui  n   a  talent  de  retorner . Et  Perceual  qui  n   a  point  de  cheual  car  cil  li  auoient 
 le  suen  ocis  le  suit  au  plus  tost  qu   il  puet  tot 
 a  pié  et  lors  a  encontré  .i.  uaslet  sor  un  roncin 
 fort  et  legier  et  bien  corant  qui  menoit  a  destre 
 .i.  grant  destrier  noir . Et  quant  Perceual  le 
 uoit  si  ne  set  que  fere . Car  il  uoldroit  uolentiers  le  cheual  auoir  por  siure  le  cheualier  et  mout 
 en  uoldroit  grant  meschief  fere  par  couent 
 qu   il  l   eust  par  la  uolenté  au  uaslet  car  a  force 
 ne  l   enmenroit  il  mie  se  trop  grant  besoing 
 ne  li  fesoit  fere . Et  por  ce  que  l en  nel  tenist  a  uilain  si  salue  le  uaslet  si  tost  com  il  l   aproche 
 et  cil  dist  que  Diex  beneïe  lui . Biax  amis  fet  Perceual  ie  te  pri  en  toz  seruises  et  en  toz  guerredons 
 et  por  ce  que  ie  soie  tes  cheualiers  ou  premier  leu  que 
 tu  m   en  requerras  que  tu  cel  cheual  me  prestes 
 tant  que  i   aie  ateint  .i.  cheualier  qui  ci  s   en  uet .- Sire 
 fet  li  uaslez  ie  nel  feroie  en  nule  maniere  car 
 il  est  a  tel  home  qui  me  honiroit  dou  cors  se 
 ie  ne  li  rendoie .- Biax  amis  fet  Perceual  fai  ce 
 que  ie  te  pri  certes  ie  n   oi  onques  si  grant  duel 
 come  cist  me  sera  se  ie  pert  cel  cheualier  par  defaute 
 de  cheual .- Par  foi  fet  cil  ie  n   en  ferai  autre 
 chose  ia  par  moi  ne  l   auroiz  tant  com  il  soit 
 en  ma  garde  par  force  le  me  poez  uos  tolir .
 Et  quant  il  ot  ce  si  est  tant  dolenz  qu   il  li  est 
 bien  auis  qu   il  doie  del  sens  issir  car  uilanie 
 ne  feroit  il  pas  au  uaslet  et  s   il  pert  einsi  le  cheualier 
 qui  s   en  uet  il  n   aura  iamés  ioie . Ices  .ii.  choses 
 li  metent  si  grant  ire  ou  cuer  qu   il  ne  se  puet 
 tenir  sor  piez  ainz  chiet  soz  .i.  arbre  et  li  cuers 
 li  faut . Si  deuient  pales  et  uains  ausi  com 
 s   il  eust  tot  le  pooir  dou  cors  perdu  si  a  si  tres 
 grant  duel  qu   il  uoudroit  orendroit  morir 
 et  lors  oste  il  son  hiaume  et  prent  s   espee  et  dist 
 au  uaslet . Biax  amis  des  que  tu  ne  me  uelz 
 oster  dou  grant  duel  donc  ie  ne  puis  eschaper  sanz  mort  ie  te  pri  que  tu  pregnes  m   espee 
 et  m   en  oci  orendroit  si  sera  ma  dolors  afinee . Et 
 lors  se  li  bons  cheualiers  que  i   aloie  querant  ot  dire  que 
 ie  soie  morz  de  duel  de  lui . ́ il  ne  sera  ia  si  uilains 
 qu   il  ne  prit  Nostre  Seignor  qu   il  ait  de  m   ame 
¶ merci .
- En  non  Dieu  fet  li  uaslez  ia  se  Dieu 
 plest  ne  uos  ocirrai  car  uos  ne  l   auez  pas 
 deserui . Si  s   en  uet  errant  grant  aleure  et  Perceual  remaint  tant  dolenz  qu   il  cuide  bien  morir 
 de  corroz  et  quant  il  ne  uoit  mes  le  uaslet  ne  autre  si  comence  a  fere  trop  grant  duel  et  se  claime 
 las  et  chaitis  et  dit  Ha . ́ las  maleureus  or  as  tu  failli 
 a  ce  que  tu  queroies  puis  que  il  t   est  ore  eschapez 
 iamais  ne  seras  en  si  bon  point  del  trouer  come 
 tu  estoies  maintenant .
 Endementres  que  Perceual  menoit  son 
 duel  en  tel  maniere  si  escoute  et  ot  uenir 
 une  friente  de  cheuax  et  il  oeure  les  ieuz  et  uoit 
 .i.  cheualier  armé  qui  s   en  aloit  le  grant  chemin  de 
 la  forest  et  cheuauchoit  le  cheual  que  li  uaslez 
 menoit  ore  et  Perceual  conoist  bien  le  cheual .
 Mes  il  ne  cuide  mie  que  cil  l   ait  eu  a  force  et  quant 
 il  nel  puet  mes  ueoir  si  recomence  son  duel  et 
 ne  demora  gueres  qu   il  uit  le  uaslet  uenir  sor 
 son  roncin  qui  fesoit  trop  grant  duel . Et  la  ou 
 il  uoit  Perceual  si  li  dist . Ha . ́ sire  ueïstes  uos  par 
 ci  passer  .i.  cheualier  armé  qui  menoit  le  destrier  que 
 uos  me  demandastes  ore .- Oïl  uoir  fet  Perceual . por  quoi  le  diz  tu .- Por  ce  fet  cil  qu   il  le  m   a 
 tolu  a  force  si  m   en  a  mort  et  maubailli  car  mes 
 sires  m   en  ocirra  en  quelque  leu  qu   il  me  truist .
- Et  de  ce  fet  Perceual  que  ueuz  tu  que  ie  te  face .
 Ie  nel  te  puis  rendre  car  ie  sui  a  pié  mes  se  ie 
 eusse  cheual  iel  te  cuidasse  ramener  par  tens .
- Sire  fet  li  uaslez  montez  sus  mon  roncin  et  se  uos 
 le  poez  conquierre  uostre  soit .- Et  ton  roncin  fet  Perceual  coment  rauras  tu  se  ie  puis 
 le  cheual  gaangnier .- Se  il  est  einsi  sire  fet  il 
 ie  uos  siurai  tout  a  pié  et  se  uos  poez  le  cheualier  conquierre  ie  prendrai  mon  roncin  et  li  cheuax  soit 
 uostre . Et  il  dist  qu   il  ne  demande  mielz .
 Lors  relace  Perceual  son  hiaume  et  monte 
 sus  le  roncin  et  prent  son  escu  et  s   en  uet 
 si  grant  oirre  com  il  puet  dou  cheual  trere 
 aprés  le  cheualier . Si  a  tant  alé  qu   il  uint  en  une  praerie  petite  dom  il  auoit  mainte  en  la  forest  et  lors 
 uoit  deuant  lui  le  cheualier  qui  s   en  aloit  les  granz 
 Galoz  sor  le  destrier  et  il  li  escrie  de  si  loign  com 
 il  le  uoit . Sire  cheualier  retornez  et  rendez  au  uaslet 
 son  cheual  que  uos  enmenez  mauuesement .
 Et  quant  cil  uoit  qu   il  li  crie  si  retorne  le  glaiue  aloignié  et  Perceual  trest  l   espee  come  cil  qui 
 bien  uoit  qu   il  est  a  la  meslee  uenuz . Mé  li  cheualiers 
 qui  tost  s   en  uouloit  deliurer  uient  si  grant 
 erre  come  li  cheuax  puet  aler  et  fiert  le  roncin 
 parmi  le  piz  si  durement  qu   il  li  boute  d   outre 
 en  outre  et  cil  chiet  ius  qui  a  mort  estoit  feruz 
 si  que  Perceual  li  uole  par  desus  le  col . Et  quant 
 li  cheualiers  uoit  son  cop  si  reprent  son  poindre 
 et  se  met  contreual  la  praerie  et  se  fiert  en  la 
 forest  la  ou  il  la  uoit  plus  espesse . Et  quant  Perceual  uoit  ceste  auenture  si  est  tant  dolenz 
 qu   il  ne  set  qu   il  doie  dire  ne  fere  si  crie  a  celui  qui  s   en  uet . Failliz  de  cors  coarz  de  cuer . ́
 retornez  si  uos  combatez  a  moi  qui  sui  a  pié 
 et  uos  estes  a  cheual . Et  cil  ne  respont  a  chose 
 qu   il  li  die  car  poi  li  doute  ainz  se  fiert  en  la 
 forest . Et  quant  Perceual  nel  puet  plus  ueoir 
 si  a  si  grant  duel  qu   il  gite  son  escu  et  s   espee  a 
 terre  et  oste  son  hiaume  de  sa  teste  et  lors  recomence  son  duel  assez  plus  grant  que  deuant .
 Si  plore  et  crie  a  haute  uoiz  et  se  claime  las 
 chaitif  maleureus  et  le  plus  meschaanz  de 
 toz  autres  cheualiers  et  dit  que  ore  a  il  failli  a  tot 
 son  desirrier .
 En  tel  duel  et  en  tele  ire  demeure  ilec  Perceual 
 tout  le  ior  que  nus  ne  uint  sor  lui  por 
 lui  reconforter . Et  quant  il  uint  uers  la  nuit 
 si  se  troua  si  las  et  si  uain  que  tout  li  membre 
 li  failloient  ce  li  ert  auis . Et  lors  li  prent  talent 
 de  dormir  si  s   endort  et  ne  s   esueille  deuant  la 
 mienuit . Et  quant  il  se  fu  esueilliez  si  resgarda 
 deuant  soi  et  uit  une  fame  qui  li  demande 
 mout  effreement  Que  fes  tu  ci  Et  il  dist  que  il 
 n   i  fet  ne  bien  ne  mal . Et  que  s   il  eust  cheual  il 
 s   en  alast  d   iluec . Se  tu  me  uouloies  fait  ele 
 creanter  que  tu  feroies  ma  uolenté  quant  ie 
 t   en  semondroie  iel  te  donroie  orendroit  bon  et 
 bel  qui  te  porteroit  la  ou  tu  uoldroies . Et  quant  il 
 ot  ce  si  est  tant  liez  com  nus  plus  come  cil  qui 
 ne  se  donoit  garde  qui  ce  estoit  a  qui  il  parloit 
 et  il  cuide  bien  que  ce  soit  fame  a  qui  il  parole 
 mes  non  est  ainz  est  li  anemis  qui  le  bee  a  deceuoir  et  a  metre  en  tel  point  que  s   ame  soit  perdue 
 a  toz  iorz . Et  quant  il  ot  la  promesse  que  cele 
 li  fet  de  la  chose  dom  il  estoit  plus  desirranz 
 si  respont  qu   il  est  toz  prez  qu   il  l   en  face  si  seure 
 com  ele  uoldra . ́ que  se  ele  cheual  li  done  bon 
 et  bel  il  est  prez  qu   il  face  a  son  pooir  ce  que  ele 
 li  requerra . Le  me  creantez  uos  fet  ele  come 
 loiax  cheualiers - Oïl  fet  il .- Or  m   atendez  fait  ele . car  ie 
 reuendrai  orendroit . Et  ele  s   en  entre  en  la  forest 
 et  reuient  maintenant  et  ameine  .i.  cheual  qui 
 mout  estoit  grant  et  merueilleux  et  si  noir  que 
 ce  estoit  merueilles  a  ueoir .
 Quant  Perceual  uoit  le  cheual  si  le 
 resgarde  et  l   en  prent  hisdor  et  neporec 
 il  est  bien  tant  hardiz  qu   il  monte  sus  come 
 cil  qui  ne  se  prent  garde  de  l   agait  a  l   anemi .
 Et  quant  il  est  montez  si  prent  son  escu  et  sa 
 lance . Et  cele  qui  deuant  lui  estoit  si  li  dist .
 Perceual  uos  uos  en  alez  or  uos  souiegne  que 
 uos  me  deuez  .i.  guerredon . Et  il  dit  que  si  fera 
 il . Si  s   en  uet  grant  aleure  et  se  fiert  en  la 
 forest  et  la  lune  luisoit  clere  mes  cil  l   emporte 
 si  tost  qu   il  l   ot  mis  hors  de  la  forest  en  petit  d   ore 
 et  esloingnié  plus  de  .iii.  iornees  loign  et  il  cheuauche  tant  qu   il  uit  deuant  soi  en  une  ualee  une 
 grant  eue  rade  et  li  cheuax  uint  cele  part  et  se 
 uolt  ferir  dedenz . Et  quant  Perceual  la  uit  si  grant 
 si  la  redoute  mout  a  passer  por  ce  qu   il  estoit 
 nuiz . Ne  il  n   i  uoit  ne  pont  ne  planche  et  lors 
 lieue  sa  main  et  fait  le  signe  de  la  croiz  en  son 
¶ front .
 Quant  li  anemis  se  senti  chargié 
 dou  fessel  de  la  croiz  qui  trop  li  ert  pesanz 
 et  griés  si  s   escout  et  desuelope  de  Perceual . Si  se  fiert 
 en  l   eue  ullanan  et  criant  et  faisant  la  plus  male 
 fin  dou  monde . Si  auint  maintenant  que  l   eue 
 fu  esprise  de  feu  en  plusors  leus  et  de  flamme  clere .
 Si  qu   il  li  sembloit  que  l   eue  arsist . Et  quant  Perceual  uoit  ceste  auenture  si  s   aperçoit  bien  tantost  que  ce  est  l   anemi  qui  ça  l   auoit  aporté  por 
 lui  deceuoir  et  por  metre  a  perdicion  de  cors  et  d   ame .
 Et  lors  se  seigne  et  comande  a  Dieu  et  prie  Nostre 
 Seignor  qu   il  nel  laist  chaoir  en  temptacion  par 
 quoi  il  perde  la  compaignie  des  cheualiers  celestielx .
 Si  tent  les  mains  uers  le  ciel  et  mercie  Nostre 
 Seignor  de  bon  cuer  de  ce  qu   il  li  a  si  bien  aidié 
 a  cest  besoign . Car  quant  li  anemis  fu  en  l   eue 
 il  l   i  eust  sanz  faille  lessié  chaoir  et  einsint  poïst 
 estre  noiez  et  periz . Si  eust  perdu  et  cors  et  ame  et 
 il  se  tret  ensus  de  l   eue  car  tote  uoies  a  il  poor  des 
 asauz  a  son  anemi . Si  s   agenoille  uers  orient 
 et  dist  ses  proieres  et  ses  oroisons  teles  come  il  les 
 sauoit . Si  desirre  mout  le  ior  por  sauoir  en 
 quel  terre  il  estoit  car  il  pense  bien  que  li  anemis  l   ait  porté  mout  loign  de  l   abeïe  ou  il  uit 
 ier  le  roi  Mordrain .
 Einsi  fu  Perceual  en  proieres  iusqu   au  ior  et  en 
 oroisons  et  atendi  que  li  solaux  ot  fet 
 son  tor  ou  firmament  et  qu   il  aparut  au  monde 
 et  qu   il  ot  auques  abatue  la  rosee  et  lors  resgarde  Perceual  tot  entor  soi  et  uoit  qu   il  est 
 en  une  montaigne  grant  et  merueilleuse 
 et  sauuage  durement  qui  estoit  close  de  mer 
 tout  entor  si  largement  qu   il  ne  uoit  de  nule 
 part  terre  se  trop  loign  non  et  lors  s   aperçoit  que 
 il  est  portez  en  une  ille . Mes  il  ne  set  en  quele  ille 
 si  le  sauroit  uolentiers  mes  il  ne  fet  set  coment  ce 
 puisse  estre . Car  il  n   a  pres  ne  chastel  ne  forterece 
 ne  recet  ne  meson  ou  genz  puissent  habiter 
 ce  li  est  auis . Et  neporquant  il  n   est  mie  si  seuls 
 qu   il  ne  uoie  entor  lui  bestes  sauuages  ors  et  lions 
 et  liepars  et  serpenz  uolanz . Et  quant  il  uoit  qu   il 
 est  en  tel  leu  si  n   est  mie  mout  aeise  car  il  redoute  les  bestes  sauuages  qui  nel  lairont  mien  mie  en  pes 
 ce  set  il  bien  ainz  l   ocirront  s   il  ne  se  puet  deffendre . Et  neporquant  se  cil  qui  sauua  Ionas  ou 
 uentre  dou  poisson  et  qui  gari  Danyel  en  la  fosse 
 au  lyon  li  ueut  estre  escuz  et  deffendemenz  il  n   a 
 garde  de  quan  qu   il  uoit . Si  se  fie  plus  en  s   aide  et 
 en  son  secors  qu   il  ne  fet  en  s   espee  car  ce  uoit  il 
 bien  que  par  proesce  de  cheualerie  terriane  n   en  porroit 
 il  eschaper  se  Nostre  Sires  n   i  metoit  conseil  et  lors 
 se  resgarde  et  uoit  enmi  l   ille  une  mout  haute 
 roche  et  mout  merueilleuse  ou  il  ne  cuidoit  auoir 
 doute  de  nule  beste  sauuage  s   il  s   i  estoit  mis .
 Et  por  ce  s   adrece  il  cele  part  Si  se  regarde  et  uoit 
 une  serpent  qui  portoit  .i.  petit  lion  et  le  tenoit 
 par  le  col  as  denz  et  s   asist  ou  sommet  de  la  montaingne .
 Et  aprés  le  serpent  coroit  .i.  lyon  criant  et  braiant 
 et  fesant  si  male  fin  qu   il  semble  a  Perceual  que 
 li  lyons  face  son  duel  por  le  petit  lyoncel  que  li 
 serpenz  emporte .
 Quant  Perceual  uoit  ceste  auenture  si  cort 
 au  plus  tost  qu   il  puet  contremont  la 
 montaigne  mais  li  lyons  qui  plus  ert  legiers 
 l   ot  ia  trespassé  et  ot  comenciee  la  meslee  encontre  la  serpent  ainz  qu   il  i  poïst  estre  uenuz . Et 
 neporquant  quant  il  fu  amont  uenuz  en  la 
 roche  et  il  uit  les  .ii.  bestes  si  pense  qu   il  aidera 
 au  lyon  por  ce  que  plus  est  naturelx  beste  et 
 de  plus  gentil  ordre  que  li  serpenz  et  lors  tret 
 l   espee  et  met  l   escu  deuant  son  uis  por  le  feu 
 qui  mal  ne  li  face  et  uet  requierre  le  serpent 
 et  li  done  .i.  grant  cop  entre  les  .ii.  oreilles  et  cil 
 gite  feu  et  flamme  si  qu   il  li  art  tot  son  escu  et  son 
 hauberc  par  deuant  et  encore  li  eust  il  plus 
 mal  fet  mes  cil  fu  uistes  et  legiers  et  reçut  la 
 flamme  del  feu  si  qu   il  nel  feri  pas  de  droit  et  por 
 ce  fu  li  feux  mains  nuisanz  et  quant  il  uoit 
 ce  si  est  mout  esmaiez  et  esfreez  car  il  doute  que 
 li  feus  ne  soit  entremellez  de  uenim  et  toute 
 uoies  recort  il  sus  au  serpent  et  li  done  de  granz 
 cox  la  ou  il  le  puet  ateindre . Si  li  auint  einsi  a 
 celui  point  qu   il  l   asena  en  cel  leu  meïsmes  ou 
 il  l   auoit  asené  au  comencement  et  l   espee  fu  legiere  et  bone  si  cola  legierement  parmi  la  teste 
 puis  que  li  cuirs  fu  entamez  a  ce  que  li  os  n   estoient  mie  durs  si  qu   il  chaï  morz  en  la  place .
 Quant  li  lyons  se  uoit  deliurez  dou  serpent 
 par  l   aide  del  cheualier  si  ne  fet  pas  semblant  que 
 qu   il  ait  talent  de  combatre  a  lui  ainz  uient 
 deuant  lui  et  besse  la  teste  et  li  fet  la  greignor 
 ioie  qu   il  puet  si  que  Perceual  aperçoit  bien 
 qu   il  n   a  talent  de  maufere  li  si  remet  s   espee  ou 
 fuerre  et  gite  ius  son  escu  qui  toz  ert  brullez  et  oste 
 son  hiaume  de  sa  teste  por  le  uent  recoillir  car 
 assez  l   ot  eschaufé  li  serpenz  et  li  lyons  aloit  adés 
 aprés  lui  coetant  et  fesant  ioie  et  quant  il  uoit 
 ce  si  li  comence  a  aplanier  le  col  et  la  teste  et  les 
 espaules  et  dit  que  Nostre  Sires  li  a  enuoiee  cele 
 beste  por  fere  li  compaignie  si  le  tient  a  mout 
 bele  auenture  et  li  lyons  li  fet  si  grant  ioie 
 come  beste  mue  puet  fere  a  home  et  tout  le 
 ior  demora  o  lui  iusqu   a  hore  de  nonne . Mes 
 si  tost  come  hore  de  nonne  fu  passee  si  s   en  uint 
 tout  aual  la  roche  et  enporta  le  lioncel  en  son 
 col  a  son  repaire . Et  quant  Perceual  se  uoit  sanz  compaignie  en  la  roche  soutiue  et  haute  a  merueilles 
 si  ne  fet  mie  a  demander  s   il  est  a  malaise  car 
 il  uoit  trop  loign  et  plus  encore  le  fust  assez 
 se  ne  fust  li  granz  espoirs  qu   il  auoit  en  son  criator . Car  il  estoit  uns  des  homes  dou  monde 
 qui  plus  parfetement  creoit  en  Nostre  Seignor .
 Et  neporquant  ce  estoit  contre  la  costume  de 
 la  terre . Car  a  cel  tens  estoient  si  desrees  genz 
 et  si  sanz  mesure  par  tout  le  roiaume  de  Logres  que  se  li  filz  trouast  le  pere  gisant  en 
 son  lit  par  achaison  d   enfermeté  il  le  tresist 
 hors  par  la  teste  ou  par  les  piez  ou  par  les  braz 
 et  l   oceïst  erranment . Car  a  uiltance  li  fust  atorné  se  ses  peres  moreust  en  son  lit . Mes  quant 
 il  auenoit  que  li  filz  oceïst  le  pere  ou  li  peres 
 li  filz  et  toz  li  parentez  moroit  d   armes  lors  disoient  tuit  cil  dou  païs  qu   il  estoit  de  haut  parage .
 Tout  le  ior  fu  Perceual  en  la  roche 
 et  resgardoit  en  la  mer  loign  por  sauoir 
 s   il  ueïst  nule  nef  trespassant  mes  einsi  li  auint  celui  ior  qu   il  ne  sot  tant  baer  amont 
 ne  aual  qu   il  en  ueïst  nule  et  quant  il  uoit 
 ce  si  prent  cuer  en  soi  meïsmes  et  se  reconforte 
 en  Nostre  Seignor  et  li  prie  qu   il  le  gart  en  tel  maniere  qu   il  ne  chiee  en  temptacion  d   anemi  par 
 mal  engin  ne  par  male  pensee  mes  einsi  comme 
 li  peres  doit  garde  le  filz  le  gart  et  norrisse . Si 
 tent  ses  mains  uers  le  ciel . Biax  sire  Diex  qui  en 
 si  haut  leu  comme  est  l   ordre  de  cheualerie  me  lessastes 
 monter  qui  m   esleustes  a  uostre  tout  n   en  fusse 
 ie  mie  dignes . ́ Sire  par  uostre  pitié  ne  soffrez 
 uos  mie  que  ie  isse  de  uostre  seruise  mes  soie 
 si  come  li  bons  compainz  et  li  seurs  qui  deffent 
 bien  la  querele  son  seignor  contre  celui 
 qui  a  tort  l   apele  biau  douz  sire  einsi  me  doingniez  uos  que  ie  puisse  deffendre  m   ame  qui  est 
 uostre  querele  et  uostre  heritage  contre  celui 
 qui  a  tort  la  uelt  auoir  biax  douz  peres  qui 
 deïstes  en  l   euangile  de  uos  meïsmes  Ie  sui  bons 
 pastres  et  li  bons  pastres  met  s   ame  por  ses  oeilles 
 mes  ce  n   est  mie  li  marcheanz  pastres  ançois 
 let  ses  oeilles  sanz  pastre  et  sanz  garde  tant 
 que  li  leux  les  estrangle  et  deuore  si  tost  come 
 il  i  uient . Sire  uos  me  soiez  pastres  et  deffenderres  et  conduisierres  si  que  ie  soie  de  uoz  oeilles .
 Et  s   il  auient  biax  sire  Diex  que  ie  soie  la  centieme  oeille  fole  et  chetiue  qui  se  departi  des  nonante  noef  et  s   en  ala  fuiant  es  deserz . Sire  pregne 
 uos  pitié  de  moi  et  ne  me  lessiez  pas  ou  desert 
 mes  ramenez  moi  a  uostre  part  ce  est  a  sainte 
 eglyse  et  a  sainte  creance  la  ou  les  bones  oeilles 
 sont  et  la  ou  li  uerai  home  et  li  bon  crestien  sont .
 Si  que  li  anemis  qui  en  moi  ne  demande  fors 
 la  substance  ce  est  l   ame  de  moi  ne  me  truist 
 sanz  garde  ne  sanz  pastor .
 Quant  Perceual  ot  ce  dit  si  uoit  uers  lui  uenir 
 le  lyon  por  qui  il  s   estoit  combatuz  mes 
 il  ne  fet  mie  semblant  qu   il  li  uoille  maufere 
 ainz  uient  uers  lui  fesant  ioie . Et  quant  Perceual  uoit  ce  si  l   apele  et  il  uet  a  lui  demanois  ausi 
 com  se  ce  fust  la  plus  priuee  beste  del  monde  et  il 
 s   acoste  delez  lui  et  met  sa  teste  sor  s   espaule  si  atent 
 tant  que  la  nuiz  fu  uenue  oscure  et  noire  si  s   endort  erranment  delez  le  lion  si  ne  li  prent  talent 
 de  mengier  car  assez  pensoit  a  autre  chose .
 Quant  Perceual  se  fu  endormiz  si  li  auint 
 une  auenture  merueilleuse  car  il  li  fu 
 auis  en  son  dormant  que  deuant  lui  uenoient 
 .ii.  dames  dont  l   une  est  uielle  et  ancienne  et  l   autre  n   ert  mie  de  mout  grant  aage  mes  bele  estoit 
 mes  les  .ii.  dames  ne  uenoient  pas  a  pié  ainz  estoient  montees  sus  .ii.  mout  diuerses  bestes  car 
 l   une  estoit  montee  sus  .i.  lion  et  l   autre  sus  .i.  serpent 
 et  il  resgarde  les  .ii.  dames  a  grant  merueille 
 de  ce  que  eles  pooient  si  iustisier  les  .ii.  bestes 
 et  la  plus  iuene  uenoit  deuant  si  dist  a  Perceual 
 Perceual  mes  sires  te  salue  et  te  mande  que  tu  t   apareilles  au  mielz  que  tu  porras  car  demain 
 te  couendra  combatre  encontre  le  champion 
 dou  monde  qui  plus  fet  a  redouter  et  se  tu  es 
 uaincuz  tu  ne  seras  pas  cuites  por  .i.  de  tes  membres  ainz  te  menra  l en  si  mal  que  tu  en  seras 
 honiz  a  toz  iorz  mes . Et  quant  il  ot  ceste  parole 
 si  li  respont . Dame  qui  est  uostre  sires .- Certes 
 fet  ele  li  plus  riches  hons  dou  monde  or  garde  que  tu  soies  si  preuz  et  si  seurs  que  tu  de  la 
 bataille  fere  aies  honor . Et  lors  s   en  uet  si  soudainement  que  Perceual  ne  set  que  ele  est  deuenue .
 Lors  uient  l   autre  dame  auant 
 qui  sor  le  serpent  estoit  montee  et  dist  a  Perceual 
 Perceual  ie  me  plaign  mout  de  uos  car  uos  auez 
 meffet  a  moi  et  as  miens  et  si  ne  l   auoie  mie  deserui .
 Et  quant  il  ot  ceste  parole  si  respont  toz  esbahiz .
 Dame  certes  ne  a  uos  ne  a  dame  qui  soit  ou  monde 
 ne  cuit  ie  riens  auoir  meffet . Si  uos  pri  que  uos 
 me  diez  en  quoi  ie  uos  ai  meffet  et  se  i   ai  pooir  de 
 l   amender  ie  le  uos  amenderai  uolentier  a  uostre 
 uolenté .- Ie  uos  dirai  bien  fet  ele  en  quoi  uos  m   auez 
 meffet . Ie  auoie  une  piece  norrie  en  .i.  mien  chastel 
 une  moie  beste  que  l en  apeloit  serpent  qui  me 
 seruoit  de  mout  plus  que  uos  ne  cuidiez  et  cele 
 beste  uola  ier  par  auenture  iusqu   a  ceste  montaigne  et  i  troua  .i.  lioncel  que  ele  aporta  iusqu   a 
 ceste  roche  et  uos  uenistes  aprés  corant  o  uostre  espee  et  l   oceïstes  sanz  ce  que  ele  ne  uos  demandoit 
 rien  or  me  dites  por  quoi  uos  l   oceïstes . uos  auoie 
 ie  riens  meffet  por  quoi  uos  la  deussiez  mener  a 
 mort  Estoit  li  lyons  uostre  ne  en  uostre  subiection 
 que  uos  uos  deussiez  combatre  por  lui  Sont  les 
 bestes  si  abandonnees  que  uos  les  doiez  ocierre  sanz 
¶ reson 
 Quant  Perceual  ot  les  paroles  que 
 la  damoisele  li  dist  si  respont . Dame  ne 
 uos  ne  m   auiez  meffet  que  ie  seusse . ́ ne  li  lyons 
 n   estoit  a  moi . Ne  les  bestes  de  l   air  ne  me  sont  pas 
 abandonnees . Mes  por  ce  que  li  lyons  est  de  plus 
 gentil  nature  que  li  serpenz  et  de  plus  aut  afere .
 Et  por  ce  que  ie  ui  que  li  lyons  estoit  meins  mesfesanz  que  li  serpenz . ́ corui  ie  sus  au  serpent  et  l   ocis .
 Si  me  semble  que  ie  ne  me  soie  mie  tant  uers  uos 
 meffez  come  uos  dites . Et  quant  la  dame  oï  ceste 
 response  si  dist . Perceual  ne  m   en  feroiz  uos  plus - Dame 
 fait  il  que  uolez  uos  que  ie  uos  face - Ie  uoil  fet 
 ele  que  en  amende  de  mon  serpent . Dame  fait  il 
 que  uolez  uos  que  ie  uos  face  Ie  uoil  fet  ele  que 
 en  amende  de  mon  serpent  deuenez  mes  hons . Et 
 il  respont  que  ce  ne  feroit  il  pas . Non  fet  ele . ia  le 
 fustes  uos  ia  ançois  que  uos  receussiez  l   omage 
 de  uostre  seignor  estiez  uos  a  moi . Et  por  ce  que 
 uos  fustes  ainz  miens  que  autrui  ne  uos  claim 
 ie  pas  quite  ainz  uos  aseur  que  en  quelque 
 leu  que  ie  uos  truisse  sanz  garde  que  ie  uos  prendrai  come  celui  qui  iadis  fu  miens .
 Aprés  ceste  parole  s   em  parti  la  dame  et  Perceual 
 remest  dormant  qui  mout  fu  trauailliez 
 de  ceste  auision . Si  dormi  tote  la  nuit  si  bien 
 que  onques  ne  s   esueilla . Et  a  l   andemain  quant 
 li  iorz  fu  clers  et  li  solauz  fu  leuez  qui  ia  li  raia  sor 
 le  uis  chauz  et  ardanz  si  ouri  Perceual  les  euz  et  uit 
 qu   il  estoit  iorz  et  lors  se  dreça  il  en  seant  et  leua  sa 
 main  et  se  seigna  et  pria  Nostre  Seignor  que  il  li 
 enseigna  et  pria  Nostre  Seignor  qu   il  li  enuoit 
 conseil  qui  profitables  li  soit  a  l   ame  car  dou 
 cors  ne  li  chaut  il  mes  tant  come  il  seut  por 
 ce  qu   il  ne  croit  pas  qu   il  puisse  iamés  issir  de  cele 
 roche  ou  il  est . Si  resgarde  tot  entor  lui  mé  il 
 ne  uoit  riens  ne  le  lyon  qui  li  auoit  fet  compaingnie . Si  se  merueille  mout  qu   il  sont  deuenuz .
 En  ce  que  Perceual  pensoit  a  ceste  chose  si 
 esgarda  en  la  mer  mout  loign  et  uoit 
 une  nef  qui  acoroit  le  uoile  tendu  et  uenoit 
 droit  au  leu  ou  Perceual  estoit  et  atendoit  por  sauoir  se  Diex  li  donast  auenture  qui  li  pleust .
 Et  la  nef  coroit  mout  tost  car  ele  auoit  le  uent 
 derriere  qui  la  hastoit  et  ele  uient  uers  lui  le  droit 
 cors  et  ariua  au  pié  de  la  roche  et  quant  Perceual 
 qui  ert  en  la  roche  amont  uit  ce  si  ot  mout 
 grant  ioie  car  il  cuide  bien  que  il  ait  dedenz 
 plenté  de  gent  et  por  ce  se  drece  il  en  estant  et  prent 
 ses  armes  et  quant  il  est  armez  si  descent  de  la 
 roche  come  cil  qui  uoudra  sauoir  quel  gent  il  a 
 dedenz  la  nef . Et  quant  il  uient  pres  si  uoit  que 
 la  nef  est  encortinee  et  par  dedenz  et  par  defors 
 de  blans  samiz  si  qu   il  n   i  pert  se  blanches  choses 
 non . Et  quant  il  uient  au  bort  si  troeue  .i.  home 
 reuestu  de  sorpeliz  et  d   aube  en  semblance  de  prestre .
 Et  en  son  chief  auoit  une  coronne  de  blanc  samit 
 ausi  lee  com  uoz  .ii.  doiz . Et  en  cele  coronne  auoit  letres  escrites  en  quoi  li  haut  non  Nostre 
 Seignor  estoient  saintefié  et  quant  Perceual  le 
 uoit  si  s   en  merueille  et  se  trait  pres  de  lui  et  le 
 salue  et  li  dist  Sire  bien  soiez  uos  uenuz .- Diex 
 uos  ament  biax  douz  amis  fet  li  preudom . Qui 
 estes  uos .- Ie  sui  fait  il  de  la  meson  le  roi  Artus .- Et 
 quele  auenture  uos  a  ça  aporté  fet  li  preudom .-
 Sire  fet  il  ie  ne  sai  en  quel  maniere  ne  coment 
 ie  i  uign .- Et  que  uolez  uos  fet  li  preudom .- Sire 
 fet  il  s   il  plesoit  a  Nostre  Seignor  ie  uoldroie  bien 
 issir  fors  de  ci  et  aler  o  mes  freres  de  la  table 
 reonde  et  en  la  queste  dou  saint  Graal  car  por 
 autre  chose  ne  m   esmui  ie  de  la  cort  mon  seignor 
 le  roi .- Quant  il  plaira  a  Dieu  fait  li  rois  uos 
 en  istroiz  bien  fors  il  uos  en  aura  bien  tost  gité 
 quant  lui  plaira  s   il  uos  tenoit  a  son  seriant 
 et  il  ueoit  que  uos  fussiez  mielz  aillors  que  ci  sachiez  qu   il  uos  en  osteroit  assez  tost . Mes  il  uos 
 i  a  ore  mis  en  esproeue  et  en  essai  por  sauoir  et  por 
 conoistre  se  uos  estes  ses  feelx  serianz  et  ses  loiax 
 cheualiers . ́ ausi  com  l   ordre  de  cheualerie  car  puis  que  uos 
 en  si  haut  degré  estes  montez  uostre  cuers  ne 
 se  doit  abessier  por  poor  ne  por  peril  terrien  car 
 cuers  de  cheualier  doit  estre  si  durs  et  si  serrez  encontre 
 l   anemi  son  seignor  que  nule  riens  ne  le  puist 
 flechir . Et  s   il  est  esmenez  menez  iusqu   a  poor  il  n   est 
 pas  des  uerais  cheualiers  des  uerais  compaignons 
 qui  se  lairoient  ocirre  en  champ  ainz  que  la 
 querele  lor  seignor  ne  fust  deresniee .
 Lors  li  demande  Perceual  dom  il  est  et  de 
 quel  terre  et  il  dist  qu   il  est  d   estrange 
 païs . Et  quele  auenture  fet  Perceual  uos  amena 
 en  si  estrange  leu  et  si  sauuage  com  cist  me 
 semble .- Par  foi  fait  li  preudons  ie  i  uign  por 
 uos  ueoir  et  reconforter . Et  por  ce  que  uos  me 
 dioiz  uostre  estre  car  il  n   est  riens  donc  uos 
 soiez  a  conseillier  se  uos  le  me  dites  que  ie  ne 
 uos  en  conseil  si  bien  come  l en  porroit  mielz 
 fere .- Merueilles  me  dites  fet  Perceual  qui  me  dites  que  uos  uenistes  ça  por  moi  conseillier . Mes 
 ie  ne  uoi  pas  coment  ce  puist  estre . Car  en  ceste 
 roche  ou  ie  sui  ne  me  sauoit  nus  fors  Diex  et 
 moi . Et  encore  m   i  seussiez  uos  ne  cuit  ie  mie  que 
 uos  sachiez  mon  non  car  onques  mes  a  mon  escient  ne  me  ueïstes . Et  por  ce  me  merueil  ie  de  ce  que 
 uos  me  dites .- Ha . ́ Perceual  fet  li  preudons  ie  uos  conois 
 mout  mielz  que  uos  ne  cuidiez . Pieça  que  uos  ne 
 feïstes  chose  que  ie  ne  sache  mielz  que  uos  meesmes .
 Et  quant  il  ot  que  li  preudons  le  nomme  si  en  deuient 
 toz  esbahiz  et  lors  se  repent  de  ce  qu   il  li  ot  dit  si  li 
 crie  merci  et  dit . Ha . ́ sire  por  Dieu  car  me  pardonez 
 ce  que  ie  uos  ai  dit  car  ie  cuidoie  que  uos  ne  me 
 conneussiez  pas . Mes  or  uoi  ie  bien  que  uos  me 
 connoissiez  mielz  que  ie  uos  si  m   en  tiegn  a  fol  et  uos 
¶ a  sage .
 Lors  s   acoute  Perceual  sor  le  bort 
 de  la  nef  ou  le  preudome  estoit  si  parolent 
 ensemble  de  plusors  choses . Si  le  troeue  Perceual  si  sage  en  toutes  choses  que  il  se  merueille  mout 
 qui  il  puet  estre  si  li  plaist  tant  sa  compaignie 
 que  se  il  ert  toz  iorz  auec  lui  ne  li  prendroit  il  talent 
 de  boiure  ne  de  mengier  tant  li  sont  ses  paroles  douces  et  plesanz . Et  quant  il  ont  grant  piece 
 parlé  ensemble  si  li  dist  Perceual  Sire  car  me  fetes 
 sage  d   une  auision  qui  m   auint  anuit  en  mon 
 dormant  qui  me  semble  si  diuerse  que  iamés  ne 
 serai  aeise  deuant  que  ie  en  sache  la  uerité .- Dites 
 fet  li  preudons . et  ie  uos  en  certefierai  si  que  uos 
 sauroiz  apertement  que  ce  puet  estre .- Et  ie  le  uos 
 dirai  fet  Perceual . Il  m   auint  anuit  en  mon  dormant 
 que  deuant  moi  uenoient  .ii.  dames  donc  l   une 
 estoit  montee  sor  .i.  lyon  et  l   autre  sor  .i.  serpent .
 Et  cele  qui  sor  le  lyon  estoit  montee  estoit  iuene 
 dame  et  cele  desus  le  serpent  estoit  uielle  et  la  plus 
 iuene  parla  a  moi  premierement . Et  lors  li  commence 
 a  conter  toutes  les  paroles  qu   il  auoit  oïes  en  son 
 dormant  si  bien  com  eles  li  auoient  esté  dites 
 qu   il  n   en  auoit  encore  nule  oubliee . Et  quant 
 il  ot  tout  reconté  son  songe . ́ si  prie  por  Dieu  le  preudome  qu   il  l   en  die  la  senefiance  et  cil  dit  que  si  fera  il 
 uolentiers . Si  li  commence  a  dire . Perceual  fet 
 fet  il  de  ces  .ii.  choses  qui  estoient  en  semblance 
 de  .ii.  dames  que  uos  ueïstes  montees  si  diuersement  que  l   une  estoit  montee  sor  .i.  lion  et  l   autre 
 sor  .i.  serpent  est  la  senefiance  merueilleuse  et  si 
 la  uos  dirai  apertement .
 En  cele  qui  desus  le  lyon  estoit  est  senefiee 
 la  nouele  loi  qui  fu  sor  le  lyon . Ce  est  sor 
 Ihesucrist  qui  prist  pié  et  fondement  et  qui  est  edefiee  et  montee  en  la  ueue  et  en  l   esgart  de  toute  creature  et  de  toute  crestienté . Et  por  ce  que  ele  fu  mireors  et  ueraie  lumiere  a  toz  çax  qui  i  metent  lor  cuers 
 et  lor  entencions  et  cele  dame  siet  sor  le  lyon  ce  est 
 sor  Ihesucrist . Et  cele  dame  si  est  foi  et  esperance  et 
 creance  et  baptesmes . Icele  dame  si  est  la  pierre  dure  et  ferme  sor  quoi  Ihesucrist  dist  qu   il  fermeroit 
 sainte  eglyse  la  ou  il  dist . Sor  ceste  pierre  edefierai 
 ie  m   eglyse . Et  icele  dame  qui  estoit  montee  sor 
 le  lyon  doit  estre  entendue  la  nouele  loi  que  Nostre 
 Sires  maintient  en  force  et  en  pooir  ausi  come  li  peres 
 fet  l   enfant . Et  ce  que  ele  uos  sembloit  plus  iuene 
 de  l   autre  n   est  pas  merueille  car  de  cel  aage 
 ne  cel  semblant  n   est  ele  pas  car  ceste  dame  fu 
 nee  en  la  passion  Ihesucrist  et  en  la  resurrection 
 et  l   autre  auoit  ia  regné  en  terre  trop  longuement .
 Icele  uint  a  toi  parler  come  a  conseil  car  tuit  li 
 bon  crestien  sont  si  enfant  et  bien  te  mostra  que 
 ele  estoit  ta  mere  car  ele  auoit  de  toi  si  grant  poor  que  ele  te  uint  auant  le  cop  noncier  ce  que 
 t   estoit  a  auenir . Cele  te  uint  dire  de  par  ton  seignor 
 ce  est  de  par  Ihesucrist  qu   il  te  couenoit  combatre .
 Par  la  foi  que  ie  te  doi  se  ele  ne  t   amast  ele  nel  te  uenist  pas  dire  car  il  ne  li  chausist  de  toi  se  tu  fusses 
 uaincuz . Si  le  te  uint  si  tost  dire  por  ce  que  tu  fusses 
 mielz  garniz  au  point  de  la  bataille .- Et  a  qui -
 Encontre  le  plus  redouté  champion  dou  monde 
 li  plus  redoutez  champions  dou  monde  si  est  cil 
 par  cui  Enoc  et  Helyes  qui  tant  furent  preudome 
 furent  rauiz  de  terre  et  porté  ou  ciel  et  ne  reuendront  deuant  le  ior  dou  iugement  por  combatre 
 encontre  celui  qui  tant  est  redoutez . Icil  champion  si  est  li  anemis  qui  tant  se  peine  adés  et 
 trauaille  qu   il  meine  home  a  pechié  mortel 
 et  d   iluec  le  conduit  en  enfer . Ce  est  li  champions 
 a  qui  il  te  couient  combatre  et  se  tu  es  uaincuz 
 si  come  la  dame  te  dist  tu  ne  seras  mie  cuites 
 por  .i.  de  tes  membres  perdre  ainz  en  seras 
 honiz  a  toz  iorz  mais  et  bien  puez  tu  ueoir  par 
 toi  meïsmes  se  ce  est  uoirs  car  il  est  einsi  que 
 se  li  anemis  puet  uenir  a  desus  de  toi  il  te  metra 
 a  perdicion  de  cors  et  d   ame  et  d   iluec  te  conduira 
 en  la  meson  tenebreuse  ce  est  en  enfer  ou 
 tu  soffreras  honte  et  dolor  et  martire  autant 
 longuement  come  la  poesté  Ihesucrist  durra .
 Or  t   ai  deuisé  que  cele  dame  senefie  que  tu 
 ueïs  en  ton  songe  qui  cheuauchoit  le  lyon 
 et  par  ce  que  ie  t   ai  mostré  puez  tu  assez  sauoir 
 qui  l   autre  puet  estre .
- Sire  fet  Perceual  de  l   une  m   auez  uos  tant 
 dit  que  ie  en  sai  la  senefiance . Mes  or 
 me  dites  de  l   autre  qui  cheuauchoit  le  serpent .
 Car  de  cele  ne  conoistroie  ie  mie  la  senefiance  se 
 uos  ne  la  me  disiez .- Donc  la  te  diré  ie  fait  li  preudons . or  m   escoute . Cele  dame  a  qui  tu  ueïs  le 
 serpent  cheuauchier  ce  est  la  synagogue 
 la  uiez  loi  et  li  serpenz  qui  la  porte  ce  est  l   escriture  mauuesement  entendue  et  mauuesement 
 esponse . Ce  est  ypocrisie  et  heresie  et  iniquitez 
 et  pechié  mortel . Ce  est  li  anemis  meïsmes  ce 
 est  li  serpenz  qui  par  son  orgueil  fu  gitez  de  paradis . Ce  est  li  serpenz  qui  dist  a  Adam  et  a  sa 
 moillier . Se  uos  mengiez  de  cest  fruit  uos  seroiz  ausi  come  Dieu . Et  par  ceste  parole  entra 
 en  aus  couuoitise . Car  il  baerent  maintenant  a 
 estre  plus  haut  qu   il  n   estoient . Si  crurent 
 le  conseil  a  l   anemi  et  pechierent  par  quoi  il 
 furent  hors  mis  de  paradis  et  mis  en  essil . Auquel  meffet  tuit  li  oir  partirent  et  le  parerent 
 chescun  ior  et  font  encore . Et  quant  la  dame 
 uint  deuant  toi  ele  se  plainst  de  son  serpent 
 que  tu  auoies  ocis . Et  sez  tu  de  quel  serpent 
 Ele  ne  se  plainst  pas  de  cel  serpent  que  tu  oceïs  hier  ainz  est  de  celui  serpent  que  ele  cheuauche  ce  est  li  anemis . Et  sez  tu  ou  tu  li  feïs 
 itel  duel  Au  point  que  li  anemis  te  portoit 
 quant  tu  uenis  en  ceste  roche  a  cele  hore  que 
 tu  feïs  sor  toi  la  croiz  car  par  la  croiz  que  tu 
 feïs  sor  toi  qu   il  ne  pot  sostenir  en  nule  maniere  ot  il  si  grant  poor  qu   il  cuida  bien  estre  morz .
 Si  s   en  foï  grant  erre  come  celui  qui  ne  te  pooit 
 fere  compaignie  et  einsint  l   oceïs  tu  et  destruisis  et  li  tolis  pooir  et  force  de  sa  baillie  et  de  son  conduit  et  si  te  cuidoit  il  bien  auoir  gaangnié  et 
 de  ce  est  li  granz  duelx  que  ele  a  a  toi . Et  quant 
 tu  l   eus  respondue  au  mielz  que  tu  poïs  et  que 
 tu  seus  de  ce  que  ele  te  demandoit  te  requist 
 ele  que  por  amende  de  ce  que  tu  li  auoies  si 
 meffet  deuenisses  ses  hons  et  tu  deïs  que  non 
 feroies  et  ele  dist  que  aucune  foiz  l   auoies 
 tu  esté  ainz  que  tu  receusses  l   omage  de  ton 
 seignor  et  a  ceste  chose  as  tu  hui  mout  pensé 
 et  si  le  deusses  tu  bien  sauoir  car  sanz  faille  deuant  ce  que  tu  eusses  receu  baptesme  et  crestienté  estoies  tu  de  la  subiection  a  l   anemi  mes 
 si  tost  com  tu  eus  receu  le  seel  Ihesucrist  ce  est 
 le  saint  cresme  et  la  sainte  uncion  estoies 
 tu  hors  de  sa  poesté  et  fus  mis  hors  de  sa  baillie 
 car  tu  eus  fet  homage  a  ton  creator . Si  t   ai  ore 
 einsi  deuisé  de  l   une  et  de  l   autre  dame  la  senefiance . Si  m   en  irai  car  trop  ai  a  fere  et  tu  remaindras  ici  et  si  te  souuiegne  bien  de  la  bataille 
 que  tu  as  a  fere  car  se  tu  es  uaincuz  autre  chose 
 que  ce  que  l en  te  promet  n   i  auras .
- Biaux  sire  fet  Perceual  por  quoi  uos  en 
 alez  uos  si  tost  Certes  uoz  paroles  me  plaisent  tant  et  uostre  compaignie  que  ie  iamais 
 ne  me  queïsse  de  uos  partir . Et  por  Dieu  s   il  puet 
 estre  remanez  encor  o  moi . Car  certes  de  tant 
 com  uos  m   auez  dit  cuit  ie  mielz  ualoir  touz 
 les  iorz  de  ma  uie .- A  aler  m   en  couient  fait  li 
 preudons  car  mout  de  gent  m   atendent  et  uos 
 remaindrez  si  gardez  que  uos  ne  soiez  desgarniz 
 contre  celui  a  qui  uos  deuez  combatre  car  se  il 
 uos  troeue  desgarni  tost  uos  en  porra  meschaoir  en  prochain  tens .
 Quant  il  ot  ce  dit  si  s   em  part  et  li  uenz  se 
 fiert  ou  uoile  qui  enmeine  la  nef  si  tost 
 com  l em  poïst  regarder . Si  est  tant  esloignie 
 en  poi  d   ore  que  Perceual  n   en  puet  mes  riens  ueoir  et  quant 
 il  en  a  del  tout  perdue  la  ueue  si  reuet  contremont  la  roche  einsint  armez  com  il  estoit .
 Et  si  tost  com  il  est  amont  si  troeue  le  lyon  qui  le 
 ior  deuant  li  auoit  fet  compaignie  et  il  le  comence 
 a  aplanier  por  ce  qu   il  uoit  qu   il  li  fet  merueilleuse  ioie . Et  quant  il  ot  ilec  demoré  iusqu   aprés 
 midi  si  esgarde  loign  en  la  mer  et  uoit  uenir  une 
 nef  autresi  fendant  com  se  toz  li  uenz  dou  monde  la  chaçassent  et  deuant  uenoit  uns  estorbeillons  qui  fesoit  la  mer  mouoir  et  les  ondes  saillir 
 de  toutes  parz . Et  quant  il  uoit  ce  si  s   en  merueille 
 mout  que  ce  est  car  li  estorbeillons  li  toloit  la  ueue 
 de  la  nef . Et  neporec  ele  aproche  tant  qu   il  set 
 ueraiement  que  ce  est  nef  et  est  toute  couerte 
 de  dras  noirs  ne  sai  de  soie  ou  de  lin . Et  quant 
 ele  est  auques  pres  si  descent  car  il  uordra  uoldra  sauoir 
 que  ce  est  et  il  qui  bien  uoloit  que  ce  fust  li  preudom  a  qui  il  auoit  hui  parlé  descent  si  li  auint 
 si  bien  tote  uoies  ou  par  la  uertu  de  Dieu  ou  par 
 autre  chose  qu   il  n   a  si  hardie  beste  en  la  montaigne  qui  l   osast  adeser  ne  assaillir  et  il  auale 
 le  tertre  et  uient  a  la  nes  au  plus  tost  qu   il  puet 
 et  quant  il  est  a  l   entree  si  i  uoit  seoir  une  damoisele  de  trop  grant  biauté  et  fu  uestue  si  richement  com  nule  plus . Et  si  tost  com  ele  uoit  uenir 
 Perceual  si  se  lieue  encontre  lui  et  li  dist  sanz  saluer .
 Perceual  que  fetes  uos  ci . Qui  uos  amena  en  ceste 
 montaigne  qui  si  est  estrange  que  iamés  n   i 
 seroiz  secoreuz  se  merueille  n   est . Ne  n   i  auroiz 
 a  mengier  ainz  morroiz  de  fain  et  de  mesaise 
 a  ce  que  uos  n   i  troueroiz  qui  uos  i  regart .- Damoisele  fait  il  se  ie  moroie  de  fain  donc  ne  seroie 
 ie  pas  loiax  serianz  car  nus  ne  sert  si  haut 
 home  come  ie  faz  por  quoi  il  le  serue  loiaument 
 et  de  bon  cuer  qu   il  ne  demandera  ia  chose  qu   il 
 n   ait . Et  il  meïsmes  dist  que  sa  porte  n   est  close 
 a  nul  qui  i  uiegne  mes  qui  i  boute  si  i  entre 
 et  qui  i  demande  si  a . Et  se  aucuns  le  demande 
 il  ne  se  repont  pas  ainz  se  lait  legierement  trouer .
 Et  quant  cele  ot  qu   il  li  fet  mencion  de  l   euangile  si  ne  respont  pas  a  cele  parole  ainz  le  met 
 en  autre  matiere  et  li  dit  Perceual  sez  tu  donc  ie  uieng -
 Coment  damoisele  fet  il  qui  uos  aprist  mon  non .
- Ie  le  sai  bien  fet  ele . et  uos  conois  mielz  que  uos 
 ne  quidiez .- Et  donc  uenez  uos  fet  il  einsi .- Par  foi 
 fait  ele  ge  uieng  de  la  forest  Gaste  ou  i   ai  ueue  la 
 plus  merueilleuse  auenture  del  monde  dou 
 bon  cheualier .- Ha . ́ damoisele  fet  il  dites  moi  dou  bon 
 cheualier  par  la  foi  que  uos  deuez  a  la  riens  ou  monde  que  uos  plus  amez .- Ie  ne  uos  en  diroie  fet  ele 
 ce  que  i   en  sai  en  nule  maniere  se  uos  ne  me  creantez  sor  l   ordre  que  uos  tenez  de  cheualerie  que  uos  ma 
 uolenté  feroiz  de  quele  hore  que  ie  onques  uos  en 
 semondrai . Et  il  li  dist  qu   il  le  fera  s   il  onques  puet .
 Assez  en  auez  dit  fet  ele  or  uos  en  dirai  la  uerité .
 uoirs  est  que  ie  estoie  ore  n   a  gueres  en  la 
 Gaste  forest  droit  ou  mileu  cele  part 
 ou  la  grant  eue  cort  que  l en  apele  Marcoise  ilec 
 ui  ge  que  li  bons  cheualiers  uint  et  chaçoit  deuant  lui 
 .ii.  autres  cheualiers  qu   il  uouloit  ocirre  et  cil  se  ferirent 
 en  l   eue  par  poor  de  mort . Si  lor  auint  si  bien  que  il 
 passerent  outre  mes  a  lui  en  mesauint  il  car 
 ses  cheuax  i  fu  noiez  et  il  meïsmes  si  fust  s   il  ne  s   en 
 fust  issuz  maintenant  et  par  ce  qu   il  s   en  retorna 
 fu  il  gariz . Si  as  ore  oïe  la  uerité  dou  cheualier  que  tu 
 demandes  or  si  uoil  que  tu  me  dies  coment  tu 
 l   as  puis  fet  que  tu  uenis  en  ceste  isle  estrange 
 ou  tu  seras  ausi  come  perduz  se  tu  n   en  es  gitez .
 Car  tu  uoiz  bien  que  ci  ne  uient  nus  donc  tu  aies 
 secors  et  a  issir  t   en  couient  il  ou  a  morir . Dom  il  couient  se  tu  n   en  ueuz  morir  que  tu  faces  tel  plet 
 a  aucun  par  quoi  tu  en  soies  gitez  et  tu  n   en  puez 
 estre  gitez  se  par  moi  non  por  quoi  tu  doiz  tant 
 fere  por  moi  que  ie  t   en  ost  se  tu  es  sages  car  ie  ne 
 sai  nule  greignor  mauuestié  que  de  celui  qui  se 
 puet  aidier  et  nel  fet .
- Damoisele  fet  Perceual  se  ie  cuidoie  que  il  pleust 
 a  Nostre  Seignor  que  ie  m   en  ississe  ie  m   en 
 istroi  se  ie  pooie . Car  autrement  n   en  uoldroie 
 ie  pas  estre  fors  car  il  n   est  riens  ou  monde  que  ie 
 uousisse  auoir  fete  se  ie  ne  cuidoie  que  ele  li  pleust .
 Car  donc  auroie  ie  cheualerie  mauuesement  emploié  et  receue  de  male  hore  se  ie  l   en  fesoie  guerre .
- Tout  ce  fet  ele  lessiez  ester  et  me  dites  se  uos  meniastes  hui .- Certes  fet  il  de  terrienne  uiande  ne 
 meniai  ge  hui . Mes  ci  uint  ores  .i.  preudons  por 
 moi  conforter  qui  tant  m   a  dites  de  bones  paroles 
 qu   il  m   a  peu  et  resazié  si  largement  que  ie  n   auroie 
 iamés  talent  de  mengier  ne  de  boiure  tant  com 
 il  me  souuenist  de  lui .- Sauez  uos  fait  ele  qui  il  est 
 Ce  est  uns  enchanterres  uns  monteploierres  de 
 paroles  qui  fet  adés  d   une  parole  .c.  et  ne  dira  ia 
 uoir  qu   il  puisse  et  se  uos  le  creez  uos  estes  honiz 
 car  uos  n   istroiz  iamés  de  ceste  roche  ainz  i  morroiz 
 de  fain  et  si  seroiz  deuorez  des  bestes  sauuages  et 
 si  em  poez  ia  ueoir  grant  semblance . uos  auez  ia 
 ci  esté  .ii.  iorz  et  .ii.  nuiz  et  tant  com  de  cest  ior  est  alé .
 Ne  onques  cil  de  qui  uos  parlez  ne  uos  i  dona  a  mengier  ainz  uos  i  a  lessié  et  lessera  que  ia  par  lui  n   i 
 seroiz  secoruz  si  sera  granz  domages  et  grant  malauenture  se  uos  i  morez  car  uos  estes  si  iuenes 
 hom  et  si  bons  cheualiers  que  encore  porriez  uos  mout 
 ualoir  a  moi  et  a  autres  se  uos  estes  de  ci  gitez 
 et  ie  uos  di  que  ie  uos  en  giterai  se  uos  uoulez .
 Quant  Perceual  ot  ce  que  cele  li  offre  si  dist 
 Damoisele  qui  estes  uos  qui  si  uolentiers 
 m   osteriez  de  ci  se  ie  uouloie .- Sire  fait  ele  ie  sui 
 une  damoisele  deseritee  qui  fusse  la  plus  riche 
 fame  dou  monde  se  ie  ne  fusse  chaciee  de  mon 
 heritage  deseritee .- Damoisele  fet  il  or  me  dites 
 qui  uos  deserita  car  assez  me  prent  ore  greignor 
 pitié  de  uos  qu   il  ne  fist  huimés .- Et  ie  le  uos  dirai  fait  ele . uoirs  fu  que  iadis  me  mist  uns  riches  hons  en  son  ostel  por  lui  seruir  et  estoit  cil 
 riches  hons  le  plus  riche  rois  que  l en  sache 
 et  ie  fui  si  bele  et  si  clere  qu   il  n   est  nus  qui  de  ma 
 biauté  ne  se  poïst  merueillier  car  ie  fui  bele  sor 
 toute  rien  et  en  cele  biauté  sanz  faille  m   enorgueilli  .i.  poi  plus  que  ie  ne  deusse  et  dis  une  parole  qui  ne  li  plot  pas  si  tost  come  ie  l   oi  dite  si  fu  si 
 corrociez  a  moi  qu   il  ne  me  uout  puis  soffrir  en 
 en  sa  compaignie  ainz  m   en  chaça  poure  et  deseritee . Ne  onques  n   ot  pitié  de  moi  ne  de  nului 
 qui  a  mon  acort  se  tenist . Si  en  chaça  einsint  li 
 riches  hons  moi  et  ma  mesniee  et  m   enuoia  en 
 desert  et  en  essil  si  me  cuida  bien  auoir  maubaillie  et  si  eust  il  fet  se  ne  fust  mes  granz  sens  par 
 quoi  ie  començai  contre  lui  la  guerre  maintenant . Si  m   en  est  si  bien  puis  auenu  que  mout 
 i  ai  gaaingnié  car  ie  li  ai  tolu  partie  de  ses  homes  qui  l   ont  lessié  por  uenir  a  moi  por  la  grant 
 compaignie  qu   il  uoient  que  ie  lor  port  car  il 
 ne  me  demandent  riens  que  ie  ne  lor  doigne 
 et  encore  assez  plus .
 Einsi  sui  en  guerre  ior  et  nuit  contre  celui 
 qui  m   a  deseritee . Si  ai  assemblez  cheualiers  et  serianz  et  gent  de  toutes  manieres . Si  uos  di  que  ie 
 ne  sai  nul  cheualier  ou  monde  ne  nul  preudome  a  qui 
 ie  ne  face  offrir  le  mien  por  estre  de  ma  partie .
 Et  por  ce  que  ie  uos  sai  a  bon  cheualier  et  a  preudome 
 sui  ie  ça  uenue  que  uos  m   en  aidiez  et  uos  le  deuez  bien  fere  puis  que  uos  estes  compainz  de  la 
 table  reonde  car  nus  qui  compainz  en  soit 
 ne  doit  faillir  a  damoisele  deseritee  por  quoi 
 ele  le  requiere  d   aide  ce  sauez  uos  bien  se  ce  est 
 uoirs  car  quant  uos  i  fustes  assis  que  li  rois  Artus 
 uos  i  mist . Si  iurastes  uos  ou  premier  serement 
 que  uos  feïstes  que  ia  ne  faudriez  mais  d   aide 
 a  damoisele  qui  uos  en  requeïst . Et  il  dist  que 
 cest  serement  i  fist  il  sanz  faille  si  l   en  aidera  uolentiers  puis  que  ele  l   en  requiert  et  ele  l   en  mercie  mout .
 Tant  parlerent  ensemble  que  midis  fu  bien 
 passez  et  l   ore  de  nonne  aprochiee  et  lors  fu  li 
 solaux  chauz  et  ardanz . Si  dist  la  damoisele  a  Perceual 
 Perceual  il  a  en  ceste  nef  le  plus  riche  paueillon  de  soie 
 que  uos  ueïssiez  onques . Se  il  uos  plest  ie  le  feré 
 trere  fors  et  le  ferai  ci  tendre  por  l   ardor  dou  soleil  que 
 mal  ne  uos  face . Et  il  dist  que  ce  ueut  il  bien  et  ele 
 entre  maintenant  en  la  nef  et  fet  tendre  le  paueillon  sor  la  riue  a  .ii.  serianz  et  quant  il  l   orent  tendu  au  mielz  qu   il  porent  si  dist  la  damoisele  a  Perceual 
 uenez  uos  reposer  et  seoir  tant  que  la  nuiz  uiengne 
 et  issiez  fors  dou  soleil  car  il  me  semble  que  uos  eschaufez  trop . Et  il  entre  ou  paueillon  et  s   endort  maintenant . Mes  que  ele  le  fet  auant  desarmer  de  son 
 hiaume  et  de  son  hauberc  et  de  s   espee . Et  quant  il 
 est  remés  en  pur  le  cors  si  le  lesse  endormir  et  quant 
 il  a  grant  piece  dormi  si  s   esueille  et  demande  a  mengier  et  cele  comande  que  la  table  soit  mise  et  l en 
 la  met  et  il  resgarde  que  l en  l   enore  de  grant 
 plenté  de  mes  si  que  ce  n   est  se  merueille  non  et  il 
 meniut  entre  lui  et  la  damoisele . Et  quant  il  demande  a  boiure  et  l en  li  done  et  il  troeue  que  ce  est 
 uins  li  plus  bons  et  li  plus  forz  dom  il  onques  beust .
 Si  se  merueille  trop  dom  il  puet  estre  uenuz  car 
 a  celui  tens  n   auoit  en  la  Grant  Bretaigne  point  de 
 uin . Se  ce  n   estoit  en  mout  riche  leu . Ainz  boiuent 
 comunalment  ceruoise  et  autres  beurages  que  il 
 fesoient  si  en  but  tant  qu   il  en  eschaufa  outre 
 ce  qu   il  ne  deust . Et  lors  resgarde  la  damoisele 
 qui  li  est  si  bele  ce  li  est  auis  que  onques  n   ot  sa 
 pareille  ueue  de  biauté . Si  li  plest  tant  et  embelist 
 por  le  grant  acesmement  qu   il  uoit  en  li  et  por 
 les  douces  paroles  que  ele  li  dit  qu   il  en  eschaufe 
 outre  ce  qu   il  ne  deust  lors  parole  a  lui  de  maintes  choses  et  tant  qu   il  la  requiert  d   amors  et  la  prie 
 que  ele  soit  soe  et  il  sera  suens  et  ele  li  uee  quant 
 que  ele  puet  por  ce  que  ele  ueut  qu   il  en  soit 
 plus  ardanz  et  plus  desirranz  et  il  ne  cesse  de  prier 
 la . Et  quant  ele  uoit  qu   il  est  bien  eschaufez  si 
 li  dist . Perceual  itant  sachiez  uos  bien  que  ie  en  nule 
 maniere  ne  feroie  chose  qui  uos  pleust  se  uos  ne  me 
 creantiez  que  des  ore  mes  seriez  miens  et  en  m   aide  contre  toz  homes  ne  ne  feroiz  riens  fors  ce 
 que  ie  uos  comanderé . Et  il  dist  que  ce  fera  il  uolentiers . Le  me  creantez  uos  fet  ele  come  loiaux 
 cheualiers .- Oïl  fait  il .- Et  ie  m   en  soffrerai  fet  ele  atant 
 et  ferai  quan  que  uos  plaira  et  sachiez  ueraiement 
 que  uos  ne  m   auez  mie  tant  desirree  a  auoir  com 
 ie  uos  desirroie  encore  plus  car  uos  estes  .i.  des 
 cheualiers  dou  monde  a  qui  i   ai  plus  baé . Et  lors  commande  a  ses  uaslez  qu   il  facent  .i.  lit  le  plus  bel  et  le 
 plus  riche  qu   il  porront  et  lors  soit  fet  enmi  le 
 paueillon  et  cil  dient  qu   il  feront  son  commandement . Si  font  tantost  .i.  lit  et  deschaucent  la  damoisele  et  la  couchent  et  Perceual  auec  et  quant  il  fu 
 couchiez  auec  la  damoisele  et  il  se  uolt  couurir 
 si  li  auint  einsi  par  auenture  qu   il  uit  s   espee  a 
 terre  gesir  que  cil  li  auoient  desçainte  et  il  tent 
 la  main  por  prendre  la  et  en  ce  qu   il  la  uouloit  apuier  a  son  lit  il  uit  ou  pont  une  croiz  uermeille 
 qui  entailliee  i  estoit  et  si  tost  com  il  la  uit  si  li  souuint  de  soi  et  lors  fist  le  signe  de  la  croiz  enmi  son 
 front  et  maintenant  uit  le  paueillon  uerser  et  une 
 fume  et  une  nublece  fu  entor  lui  si  grant  que  il  ne 
 pot  ueoir  goute  et  il  senti  si  grant  puor  de  totes 
 parz  qu   il  li  fu  auis  qu   il  fu  en  enfer  et  lors  s   escrie 
 a  haute  uoiz  et  dist . Biax  douz  peres  Ihesucrist 
 ne  me  lessiez  ici  perir  mes  me  secorez  moi  par  uostre 
 grace  ou  autrement  ie  sui  perduz . Et  quant  il  a 
 ce  dit  si  oeure  les  euz  mes  il  ne  uoit  mie  del  paueillon  ou  il  s   ert  ore  couchiez  et  il  resgarde  uers 
 la  riue  et  uoit  la  nef  autele  com  il  l   auoit  ore  ueue 
 et  la  damoisele  qui  li  dist  Perceual  traïe  m   auez . Et 
 maintenant  s   empeint  en  mer  et  Perceual  uoit  que 
 une  si  grant  tempeste  la  siuoit  que  il  sembloit 
 que  tuit  li  feu  dou  monde  i  fussent  espris  et  la  nef 
 aloit  si  bruiant  que  il  sembloit  que  tuit  li  sofflement  de  uenz  qui  onques  fussent  i  fussent 
 assemblez  ensemble .
 Quant  Perceual  uoit  ceste  auenture  si  est 
 tant  dolenz  par  semblant  qu   il  li  est  bien  auis 
 qu   il  doie  morir  il  resgarde  la  nef  tant  come 
 il  la  puet  ueoir  et  li  ore  male  auenture  et  quant 
 il  em  pert  la  ueue  si  dist  Ha . ́ las  mort  sui . Si  est 
 tant  dolenz  qu   il  cuide  bien  morir  lors  trest 
 s   espee  dou  fuerre  et  s   en  fiert  si  durement  que  il  l   embat  en  sa  senestre  cuisse  et  li  sans  en  saut  de  toutes  parz  et  quant  il  uoit  ce  si  dist  Biax  sire  Diex 
 ce  est  en  amende  de  ce  que  ie  me  sui  meffet 
 uers  uos . Lors  resgarde  et  uoit  qu   il  est  toz  nuz 
 fors  de  ses  braies  et  uoit  ses  dras  d   une  part  et  ses 
 armes  d   autre  et  se  claime  Las  chaitif  tant  ai  esté 
 uilx  et  mauués  qui  ai  si  tost  esté  meuz  au  point 
 de  perdre  ce  ou  nus  ne  puet  recourer  ce  est 
 uirginitez  qui  ne  puet  estre  recouree  puis  que 
 ele  est  perdue  une  foiz . Il  retrait  s   espee  a  soi  et  met 
 ou  fuerre . Si  li  poise  plus  de  ce  qu   il  cuide  que  Diex 
 soit  a  lui  corrociez  que  de  ce  qu   il  est  naurez  il  uest 
 sa  chemise  et  sa  cote  et  s   atorne  au  mielz  que  il 
 pot  et  se  couche  sus  la  roche  et  prie  Nostre  Seignor 
 qu   il  li  enuoit  tel  conseil  qu   il  puisse  trouuer  pitié  qu   il  i  puisse  trouer  conseil  et  misericorde  car 
 il  se  sent  tant  uers  lui  meffez  et  corpables  que  il 
 ne  cuide  iamés  estre  apesiez  a  lui  se  ce  n   est  par 
 sa  grant  misericorde .
 Einsi  fu  Perceual  toute  ior  delez  la  riue  com  cil 
 qui  ne  pooit  aler  auant  ne  arrieres  por 
 la  plaie  qu   il  auoit  si  prie  Nostre  Seignor  que  il  li 
 aït  et  qu   il  li  enuoit  tel  conseil  qui  profitables 
 li  soit  a  l   ame  car  il  ne  demande  autre  chose .
 Ne  iamés  fet  il  biau  sire  Diex  ne  quier  de  ci  mouoir  ne  por  mort  ne  por  uie  se  uostre  uolentez 
 n   i  est . Einsi  demora  Perceual  tout  le  ior  en  la  roche 
 et  perdi  mout  dou  sanc  por  la  plaie  qu   il  auoit .
 Mes  quant  il  uit  la  nuit  uenue  et  l   oscurté  aparoir  par  le  monde  si  se  tret  uers  son  hauberc  et 
 coucha  sa  teste  desus  et  fist  la  croiz  en  son  front 
 et  pria  Nostre  Seignor  qu   il  par  sa  douce  pitié 
 le  gart  en  tel  maniere  que  li  deables  li  anemis  n   ait  tant  de  pooir  sus  lui  qu   il  le  meint 
 a  temptacion . Quant  il  a  sa  proiere  finee 
 si  se  drece  en  estant  et  trenche  le  pan  de  sa  chemise  et  estoupe  la  plaie  por  ce  que  ele  ne  saingnast  trop . Si  comence  ses  proieres  et  ses  oroisons 
 dom  il  sauoit  plusors  et  atent  en  tel  maniere 
 tant  que  li  iorz  uint . Et  quant  Nostre  Sires 
 uint  a  plaisir  qu   il  espanoui  la  clarté  de  son 
 ior  par  les  terres  et  li  solaux  gitoit  ses 
 rais  la  ou  Perceual  estoit  couchiez  il  resgarde 
 entor  lui  et  uoit  d   une  part  la  mer  et  d   autre  part 
 la  roche  et  quant  il  li  souient  de  l   anemi  qui  le 
 ior  deuant  l   ot  tenu  en  guise  de  damoisele  car 
 anemis  pense  il  bien  que  ce  soit  si  comence 
 un  duel  grant  et  merueilleus  et  dit  que  uoirement  est  il  morz  se  la  grace  dou  saint  esperit 
 nel  reconforte .
 Endementres  qu   il  parloit  en  tel  maniere 
 resgarde  loign  en  la  mer  uers  orient 
 et  uoit  uenir  la  nef  qu   il  auoit  autre  foiz  ueue 
 cele  qui  estoit  couerte  dou  blanc  samit  ou 
 li  preudons  qui  estoit  uestuz  en  guise  de  prestre 
 estoit  et  quant  il  la  conoist  si  est  mout  aseurez  por  les  bones  paroles  qu   il  li  auoit  autre 
 foiz  dites  et  por  le  grant  sens  qu   il  auoit  en  lui 
 trouué . Quant  la  nef  fu  ariuee  et  il  uit  le  preudome  au  bort  si  se  dreça  en  son  seant  si  com 
 il  puet  et  dit  que  bien  soit  il  uenuz  et  li  preudons  ist  fors  de  la  nef  et  uient  auant  et  s   asiet 
 sus  la  roche  et  dit  a  Perceual  Coment  l   as  tu  puis 
 fait .- Sire  pourement  car  a  poi  que  une  damoisele  ne  m   a  mené  iusqu   a  temptation  de 
 pechié  mortel . Lors  li  conte  coment  il  li  estoit 
 auenu  et  li  preudons  li  dist  Conois  la  tu .- Sire 
 fet  il  nanil  mes  ie  sai  bien  que  li  anemis  la 
 m   enuoia  por  moi  honiz  honir  et  deceuoir  si  en  eusse 
 esté  honiz  se  ne  fust  li  signes  de  la  sainte  croiz 
 dom  il  couint  que  ele  me  ramenast  en  mon 
 droit  sens  et  en  mon  droit  memoire . Si  tost 
 come  i   oi  fet  le  signe  de  la  sainte  croiz  maintenant 
 s   en  ala  li  anemis  qui  estoit  en  guise  de  damoisele 
 que  onques  puis  nel  ui . Si  uos  pri  por  Dieu  que  uos 
 me  conseilliez  que  ie  feré  car  onques  mes  n   oi  si 
 grant  mestier  de  conseil  comme  i   ai  orendroit .- Ha . ́
 Perceual  fet  li  preudons  toz  iorz  seras  tu  nices . Si  ne  conois 
 mie  qui  te  mena  iusqu   a  pechié  mortel  quant 
 li  signes  de  la  croiz  t   en  deliura - Certes  ie  ne  la  conois 
 mie  bien . Si  uos  pri  por  Dieu  que  uos  me  diez  qui 
 ele  est  et  de  quel  païs  et  qui  est  cil  riches  hons  qui 
 l   a  deseritee  contre  qui  ele  me  requeroit  que  ie  li 
 aidasse .- Ce  te  dirai  ie  bien  fet  li  preudons  si  que 
 tu  le  sauras  apertement . Or  escoute .
 La  damoisele  a  qui  tu  as  parlé  si  est  li  anemis 
 li  mestres  d   enfer  cil  qui  a  pooir  sor  toz  autres .
 Et  si  est  uoirs  que  ele  fu  iadis  ou  ciel  de  la  compaignnie  compaignie  des  autres  anges  et  si  biaux  et  si  clers  que  por  la 
 grant  biauté  de  lui  s   enorgueilli  et  se  uolt  fere  pareil  a  la  trinité  et  dist . Ie  monterai  en  haut  et  serai 
 semblables  au  biau  seignor . Mes  si  tost  com  il  ot 
 ce  dit  Nostre  Sires  qui  ne  uoloit  mie  que  sa  meson 
 fust  conchiee  de  uenim  d   orgueil  le  trebucha  del 
 haut  siege  ou  il  l   auoit  mis  si  le  fist  aler  en  la  meson  tenebreuse  que  l en  apele  enfer . Quant  il  se  uit 
 si  abessié  dou  haut  siege  et  de  la  grant  hautesce 
 ou  il  souloit  estre  et  il  fu  mis  en  pardurables  teniebres  il  se  porpensa  qu   il  guerroieroit  celui  qui  gité 
 l   en  auoit  de  quan  qu   il  porroit  qui  gite  l   en  auoit 
 mes  il  ne  ueoit  pas  legierement  de  quoi . A  la  parfin 
 s   acointa  de  la  moillier  Adam  la  premiere  fame 
 de  l   umain  lignage  et  tant  la  gueta  et  engigna 
 qu   il  l   ot  esprise  de  pechié  mortel  par  quoi  il  auoit 
 esté  gitez  et  trebuchiez  de  la  grant  gloire  des  cielx 
 ce  fu  de  couuoitise . ́ il  li  fist  son  desloial  talent  mener 
 a  ce  que  ele  cueilli  dou  mortel  fruit  de  l   arbre  qui 
 li  auoit  esté  deffenduz  par  la  bouche  de  son  creator . Quant  ele  l   ot  cueilli  si  en  menia  et  en  dona 
 a  mengier  a  Adam  a  tel  eur  que  tuit  li  oir  s   en  sentent 
 mortelment  li  anemis  qui  ce  li  ot  conseillié  ce  fu  li 
 serpenz  que  tu  ueïs  auant  hier  la  uielle  dame  cheuauchier . Ce  fu  la  damoisele  qui  ersoir  te  uint 
 ueoir  et  de  ce  que  ele  te  dist  que  ele  guerreoit 
 nuit  et  ior  dist  ele  uoir  et  tu  meïsmes  le  sez  bien 
 car  il  ne  sera  ia  hore  que  ele  ne  gait  les  cheualiers  Ihesucrist 
 et  les  preudomes  et  les  sers  en  qui  Ihesucrist  est  herbergiez .
 Quant  ele  ot  fait  pais  a  toi  par  ses  fauses  paroles  et  par  son  deceuement  si  fist  tendre  son 
 tref  por  toi  herbergier  et  dist  Perceual  uien  toi  reposer 
 et  seoir  tant  que  la  nuit  uiegne  et  is  fors  dou  soleil 
 car  il  m   est  auis  qu   il  t   eschaufe  trop . Ces  paroles  que 
 ele  te  dist  ne  sont  pas  sanz  grant  senefiance  car  mout 
 i  entendi  autre  chose  que  tu  n   i  entendoies  li  paueillons  qui  estoit  reonz  a  la  maniere  et  a  la  circonstance  dou  monde  senefie  tout  apertement 
 le  monde  qui  ia  ne  sera  sanz  pechié  et  por  ce  que 
 pechiez  i  abite  toz  dis  ne  uolt  ele  mie  que  tu  fusses  herbergiez  fors  ou  paueillon  ele  le  te  fist  apareillier  et  quant  ele  t   apela  si  dist  Perceual  uien 
 toi  reposer  et  seoir  tant  que  la  nuiz  uiegne . En  ce 
 que  ele  te  dist  que  tu  te  seïsses  et  reposasses  entent 
 ele  que  tu  soies  huiseus  et  norrisses  ton  cors  des 
 terrianes  uiandes  et  des  gloutonnies  ele  ne  te 
 loe  pas  que  tu  te  trauailles  en  cest  monde  et  semes 
 tel  semence  en  celui  ior  que  li  preudome  doiuent 
 recoillir  ce  sera  le  ior  dou  grant  iuise . Ele  te  pria 
 que  tu  te  reposasses  tant  que  la  nuit  uiegne  ce 
 est  a  dire  tant  que  morz  te  prengne  qui  ueraiement  est  apelee  nuiz  toutes  les  hores  que  ele 
 sorprent  home  en  pechié  mortel . Ele  t   apela  por 
 ce  que  ele  doutoit  que  li  solaux  ne  t   eschaufast 
 trop  et  ce  n   est  pas  merueille  se  ele  en  a  poor  car 
 quant  li  solaux  par  quoi  nos  atendons  Ihesucrist 
 la  ueraie  lumiere  eschaufe  le  pecheor  del  feu  del 
 saint  esperit  petit  li  puet  puis  forfere  la  froidure  ne  la  glace  de  l   anemi  por  quoi  il  ait  fichié 
 son  cuer  ou  uerai  soleil .
 Or  t   ai  tant  dit  de  cele  dame  que  tu  doiz 
 bien  sauoir  qui  ele  est  et  que  ele  te  uint 
 ueoir  plus  por  ton  mal  que  por  ton  bien .- Sire  fet 
 Perceual  uos  m   auez  tant  dit  de  cele  dame  que  ie 
 sai  bien  que  ce  est  li  champions  a  qui  ie  me  deuoie  combatre .- Par  foi  fait  li  preudons  tu  diz  uoir 
 or  garde  coment  tu  t   es  combatuz .- Sire  mauuesement  ce  me  semble  car  ie  eusse  esté  uaincuz 
 se  ne  fust  la  grace  dou  saint  esperit  qui  ne  me 
 laissa  perir  soe  merci .- Coment  ce  soit  or  auenu  fait  li  preudons  a  Perceual  des  ore  mes  te  garde 
 car  se  tu  chiez  une  autre  foiz  tu  ne  trouueras 
 pas  qui  si  tost  t   en  reliet  com  tu  feïs  ore . Longuement  parla  li  preudons  a  Perceual  et  mout  l   amonesta 
 de  bien  fere  et  dist  que  Diex  ne  l   oublieroit  mie 
 ainz  dit  qu   il  li  enuoieroit  secors  nouelement 
 lors  li  demande  coment  il  li  estoit  auenu  de 
 sa  plaie . Par  foi  fet  il  onques  puis  que  uos  uenistes  deuant  moi  ne  senti  mal  ne  dolor  ne  plus 
 que  se  ie  onques  n   eusse  plaie . Ne  encor  tant  com 
 uos  parlez  a  moi  n   en  sent  ie  point  ainz  me  uient 
 de  uostre  parole  et  de  uostre  regart  une  si  grant 
 douçor  et  un  si  grant  asouagement  de  mes  membres  que  ie  ne  uoi  pas  que  uos  soiez  hons  terriens 
 mes  esperitiex . Si  sai  de  uoir  se  uos  demoriez  toz 
 dis  o  moi  ie  n   auroie  ia  ne  fain  ne  soif  et  se  ie  l   osoie 
 dire  ie  diroie  que  uos  estes  li  pains  qui  descent 
 des  ciex  donc  nus  ne  meniue  dignement  qui 
 pardurablement  ne  uiue . Si  tost  com  il  ot  ce 
 dit  si  s   esuanoï  li  preudons  en  tel  maniere 
 qu   il  ne  sot  qu   il  deuint  lors  dist  une  uoiz  Perceual 
 tu  as  uaincu  et  es  garriz  entre  en  cele  nef  et  ua 
 la  ou  auenture  te  menra  et  ne  t   esmaier  de 
 chose  que  tu  uoies  en  quel  leu  que  tu  ailles 
 te  conduira  Diex  et  de  tant  t   est  bien  auenu 
 que  tu  uerras  par  tens  tes  compaingnons  Boort 
 et  Galaad . Ce  sont  cil  que  tu  plus  desirres . Et 
 quant  il  ot  ceste  parole  si  a  si  grant  ioie  comme 
 hons  puet  auoir  greignor  et  tent  ses  mains  uers 
 le  ciel  et  mercie  Nostre  Seignor  de  ce  que  si  bien  li 
 est  auenu . Cil  prent  ses  armes  et  quant  il  est 
 armez  si  entre  en  la  nef  et  s   empeint  en  mer  et 
 esloigne  la  roche  si  tost  com  li  uenz  se  fu  feruz 
 ou  uoile . Mes  a  tant  lesse  ore  li  contes  a  parler 
 de  lui  et  retorne  a  Lancelot  qui  estoit  remés  chiés 
 le  preudome  qui  si  bien  li  ot  deuisee  la  senefiance  des  trois  paroles  que  la  uoiz  li  auoit  dites 
¶ en  la  chapele .
 Or  dit  li  contes 
 que  .iii.  iorz  fist  li  preudons 
 Lancelot  demorer  o  lui  entre 
 tant  com  il  le  tint  en  sa  compaignie  li  sermonna  touz 
 dis  et  l   amonesta  de  bien  fere 
 et  li  dist  Bien  certes  Lancelot  por  noient  iriez  en  ceste 
 queste  se  uos  ne  uos  baez  a  atenir  de  touz  pechiez 
 mortiex  en  retrere  uostre  cuer  des  terrianes  pensees  et  des  deliz  dou  monde . Car  bien  sachiez  que 
 en  ceste  queste  ne  uos  puet  uostre  cheualerie  riens  ualoir 
 se  li  sainz  esperiz  ne  uos  fet  la  uoie  en  toutes  les  auentures  que  uos  acheuerez . Car  uos  sauez  bien  que 
 ceste  queste  est  emprise  por  sauoir  aucune  chose  des  merueilles  dou  saint  Graal  que  Nostre  Sires  a  promis  au  uerai  cheualier  qui  de  bonté  et  de  cheualerie 
 passera  touz  cels  qui  deuant  lui  auront  esté  et 
 qui  aprés  lui  uendront . Cel  cheualier  ueïstes  uos  le  ior 
 de  Pentecoste  ou  siege  perileus  de  la  table  reonde 
 ou  quel  siege  nus  ne  s   estoit  assis  qu   il  n   i  moreust .
 Ceste  auenture  ueïstes  uos  aucune  foiz . Cil  cheualiers 
 si  est  li  granz  lyons  qui  mostrera  en  son  uiuant 
 toute  terriane  cheualerie  et  quant  il  aura  tant  fet  que 
 il  ne  sera  plus  terriens  mes  esperitielx  por  quoi  il 
 lessera  le  terrien  abit  et  entrera  en  la  celestiel  cheualerie .
 Einsi  dist  Mellins  de  cel  cheualier  que  uos  auez  aucune  foiz  ueu  come  cil  qui  mout  sauoit 
 des  choses  qui  estoient  a  auenir  et  neporec  tot 
 soit  il  ore  que  cil  cheualiers  ait  en  soi  plus  proesce  et  hardement  que  autres  n   ait  sachiez  de  uoir  que 
 s   il  se  menoit  iusqu   a  pechié  mortel  dont  Nostre 
 Sires  le  gart  par  sa  pitié  il  ne  feroit  en  ceste  queste 
 ne  que  uns  autres  simples  cheualiers  car  cist  seruises 
 ou  uos  estes  entré  n   apartient  de  riens  as  terriennes 
 choses  mes  as  celestiex . Donc  uos  poez  ueoir  que 
 qui  ueut  uenir  a  perfection  d   aucune  chose  il 
 li  couient  auant  espurgier  et  netoier  de  toutes 
 ordures  terriennes . Si  que  li  anemis  ne  parte 
 en  lui  de  nule  chose  et  en  tel  maniere  quant 
 il  aura  dou  tout  renoié  l   anemi  et  il  sera  netoiez 
 et  mondez  de  touz  pechiez  mortiex  lors  porra  il  maintenant  seurement  entrer  en  ceste  queste  et  en  cest 
 haut  seruise  et  s   il  est  tiex  qu   il  soit  de  si  foible  creance 
 et  de  si  poure  qu   il  cuide  plus  fere  par  sa  cheualerie  que 
 par  la  grace  de  Nostre  Seignor  sachiez  qu   il  ne  s   en 
 partira  ia  sanz  honte .
 Einsint  parloit  li  preudons  a  Lancelot  et  le  tint 
 en  tel  maniere  .iii.  iorz  auec  lui  se  tint  mout 
 Lancelot  a  beneuré  de  ce  que  Diex  l   auoit  amené 
 cele  part  a  cel  preudome  qui  si  bien  l   auoit  enseignié  qu   il  en  cuidoit  mielz  ualoir  toz  les  iorz  de 
 sa  uie . Quant  li  quarz  iorz  fu  uenuz  si  manda 
 li  preudons  a  son  frere  qu   il  li  enuoiast  armes 
 et  cheual  a  un  cheualier  qui  o  lui  auoit  demoré  et  il  en 
 fist  sa  requeste  del  tout  ueraiement . Au  quint 
 ior  quant  Lancelot  ot  oïe  messe  et  il  fu  armez  et  montez  ou  cheual  il  se  parti  dou  preudome  plorant 
 et  mout  li  requist  por  Dieu  qu   il  priast  por  lui  que 
 Nostre  Sires  ne  l   oubliast  tant  qu   il  reuenist  a  sa 
 premiere  maleurté  et  il  li  promet  que  si  feroit 
 il  si  se  part  atant  de  laienz .
 Quant  il  se  fu  partiz  dou  preudome  si  cheuaucha  iusqu   a  hore  de  prime  parmi  la 
 forest  et  lors  encontra  .i.  uaslet  qui  li  demanda .
 Sire  cheualiers  donc  estes  uos .- Ie  sui  fait  il  de  la  meson 
 le  roi  Artus .- Et  coment  auez  uos  non  dites  le  moi .
 Et  il  dist  qu   il  a  non  Lancelot  del  Lac . Lancelot  fet  il  a  non 
 Dieu  uos  n   aloie  ie  mie  querant  car  uos  estes  .i. 
 des  plus  maleureus  cheualiers  dou  monde .- Biax  amis 
 fet  Lancelot  coment  le  sauez  uos .- Ie  le  sai  bien  fait 
 li  uaslez . N   estes  uos  celui  qui  le  saint  Graal  uit 
 uenir  deuant  lui  et  fere  apert  miracle . Ne  onques  por  sa  uenue  ne  se  remua  ne  plus  que  se  ce 
 fust  uns  mescreanz .- Certes  fet  Lancelot  ie  le  ui  si 
 ne  me  remuai  si  m   en  poise  plus  que  bel  ne  m   en 
 est .- Ce  n   est  pas  merueille  fet  li  uaslez  se  il 
 uos  em  poise  car  certes  uos  mostrastes  bien  que 
 uos  n   estiez  pas  preudome  ne  uerais  cheualiers  mais 
 desloiaux  et  mescreanz  et  puis  que  uos  honor  ne 
 li  uousistes  fere  de  uos  meïsmes  ne  uos  merueilliez 
 pas  se  honte  uos  en  uient  en  ceste  queste  ou  uos 
 estes  entrez  auec  les  autres  preudomes . Certes 
 mauués  failliz  mout  poez  auoir  grant  duel 
 qui  soliez  estre  tenuz  au  meillor  cheualier  dou  monde 
 or  estes  tenuz  au  plus  mauués  et  au  plus  desloial .
 Quant  il  ot  ceste  parole  si  ne  set  que  dire 
 car  il  se  sent  a  forfet  de  ce  donc  li  uaslez 
 l   acuse  et  toute  uoies  dit  il . Biax  amis  tu  me  diras 
 or  ce  que  tu  uoldras  et  ie  l   escouterai  car  nus  cheualiers 
 ne  se  doit  corrocier  de  chose  que  uaslez  li  die . ́ se 
 trop  grant  honte  ne  li  dit .- A  l   escouter  fet  li 
 uaslez  estes  uenuz  car  de  uos  n   istra  iamés  nul 
 autre  preu  si  soliez  estre  la  flor  de  terriane 
 cheualerie . Chetis  bien  estes  enfantosmez  par  cele 
 qui  ne  uos  aime  ne  ne  prise  se  petit  non  ele 
 uos  a  si  atorné  que  uos  auez  perdue  la  ioie  des 
 ciex  et  la  compaignie  des  anges  et  toutes  honors 
 terriannes  et  estes  uenuz  a  toutes  hontes  receuoir . Il  n   ose  respondre  comme  cil  qui  a  tant  de 
 corroz  qu   il  uoldroit  bien  estre  morz  et  li  uaslez 
 le  uet  laideniant  et  honissant  et  disant  la  greignor  uilanie  qu   il  puet  et  il  l   escoute  toute  uoies 
 come  cil  qui  est  tant  entrepris  qu   il  ne  l   ose  nes 
 regarder . Et  quant  li  uaslez  est  lassez  de  dire  li  ce 
 qu   il  uolt  et  il  uoit  qu   il  ne  respondra  mie  si  s   en 
 uet  tout  son  chemin  et  Lancelot  nel  resgarde  onques 
 ainz  s   en  uet  plorant  et  dolousant  et  priant  Nostre 
 Seignor  qu   il  le  rameint  a  tele  uoie  qui  profitable  li  soit  a  l   ame  car  ce  set  il  bien  que  il  a 
 tant  meffet  en  cest  siecle  et  tant  mesesré  uers 
 son  creator  que  se  la  misericorde  Nostre  Seignor 
 n   est  trop  grant  il  ne  porra  iamés  trouer  pardon . Si  est  a  tant  menez  que  la  uoie  deuant 
 ne  li  plot  onques  tant  que  ceste  ne  li  plaise  assez 
¶ plus .
 Quant  il  a  cheuauchié  iusque  au 
 midi  si  uoit  deuant  lui  fors  dou  chemin 
 une  petite  meson  il  torne  cele  part  car  il  set 
 bien  que  ce  est  hermitage . Quant  il  est  iusque  la  uenuz  si  uoit  une  petite  chapele  en  une 
 petite  meson  et  deuant  a  l   entree  si  seoit  .i. 
 uiel  home  uestu  de  robe  blanche  en  semblance  d   ome  de  religion  et  fesoit  trop  merueilleux  duel  et  disoit  Biau  sire  Diex  por  quoi  auez 
 uos  ce  soffert . Ia  uos  auoit  il  si  longuement 
 serui  et  tant  s   estoit  trauailliez  en  uostre  seruise . Quant  Lancelot  uoit  le  preudome  si  tendrement 
 plorer  si  li  em  prent  grant  pitié  il  le  salue  et  li 
 dit  Sire  Diex  uos  gart .- Diex  le  face  sire  cheualiers  fet 
 li  preudons . car  s   il  ne  me  garde  de  pres  ie  ne 
 dout  mie  que  li  anemis  ne  me  puisse  legierement  sorprendre  et  Diex  uos  gart  dou  pechié 
 ou  uos  estes  car  certes  uos  en  estes  plus  malbailliz 
 que  cheualier  que  ie  sache . Quant  Lancelot  entent  ce 
 que  li  preudons  dit  si  descent  et  pense  qu   il  ne 
 se  partira  mes  hui  de  laienz  ainz  se  conseillera 
 a  cel  preudome  qui  bien  le  conoist  ce  li  est  auis 
 as  paroles  que  cil  li  dit  lors  atache  son  cheual 
 a  .i.  arbre  et  uet  auant  et  uoit  que  dedenz  l   entree 
 dou  mostier  se  gisoit  mort  par  semblant  .i. 
 home  chanu  uestu  de  chemise  blanche  et  deliee 
 et  delez  lui  une  haire  aspre  et  poignant .
 Quant  Lancelot  uoit  ce  si  se  merueille  mout 
 de  la  mort  au  preudome  et  pense  qu   il 
 ne  s   em  partira  huimés  il  s   asiet  et  demande  coment  il  est  mort  et  cil  li  dit . Sire  cheualiers  ie  ne  sai 
 mais  ie  uoi  bien  qu   il  n   est  pas  morz  selonc  Dieu 
 ne  selonc  ordre  car  en  tel  ordre  come  uos  le  ueez 
 ne  puet  nus  tiex  hons  morir  qui  n   ait  religion 
 enfrainte  et  por  ce  sai  ie  bien  que  li  anemis  li  a 
 fet  cest  asaut  por  quoi  il  est  morz . Si  est  trop 
 grant  domage  ce  me  semble  car  il  a  bien  demoré  ou  seruise  Nostre  Seignor  plus  de  .xxx. 
 anz .- Par  Dieu  fet  Lancelot  cist  domages  me  semble  trop  grant  et  de  ce  qu   il  a  son  seruise  perdu 
 et  de  ce  qu   il  a  en  tel  aage  esté  sorpris  de  l   anemi .
 Lors  entre  li  preudons  en  sa  chapele  et  prent  .i. 
 liure  et  une  estole  et  uient  fors  et  comence  a 
 coniurer  l   anemi . Quant  il  a  grant  piece  leu  et 
 coniuré  il  resgarde  et  uoit  l   anemi  deuant 
 lui  en  si  laide  figure  qu   il  n   a  cuer  d   ome  ou 
 monde  qui  poor  n   en  eust . Tu  me  trauailles 
 trop  fet  l   anemis . or  m   as . Que  me  ueuz  tu 
- Ie  uoil  fait  il  que  tu  me  dies  coment  cist  miens 
 compainz  est  morz  et  s   il  est  periz  ou  sauuez  coment  puet  ce  estre  fet  li  preudons . il  me  semble 
 que  tu  me  mentes  car  einsi  nel  comande  pas 
 nostre  ordre  ainz  le  uee  tout  plainement 
 que  nus  ne  ueste  chemise  de  lin  et  qui  la  uest 
 il  trespasse  ordre . Et  qui  en  trespassant  ordre 
 muert  ce  n   est  mie  bien  ce  me  semble .- Ie  te  dirai 
 fet  li  anemis  coment  il  est  alé  de  lui  tu  sez 
 bien  qu   il  estoit  gentilx  hons  et  de  haut  lignage 
 or  a  encor  neueuz  et  nieces  en  cest  païs . Si  auint 
 auant  ier  que  li  quens  del  ual  comença  guerre 
 contre  .i.  suen  neueu  qui  auoit  non  Agaran .
 Quant  la  guerre  fu  comenciee  Agarans  qui 
 auques  s   en  ueoit  au  desoz  ne  sot  que  fere  si  s   en 
 uint  conseillier  a  son  oncle  que  tu  uoiz  ci  et  le 
 pria  si  doucement  qu   il  s   en  issi  de  son  hermitage  et  s   en  ala  o  lui  por  maintenir  la  guerre  contre 
 le  conte  si  reuint  a  ce  qu   il  selt  iadis  fere  ce  est 
 armes  porter . Et  quant  il  fu  assemblez  a  ses 
 parenz  si  le  fist  si  bien  de  toute  cheualerie  que  li  quens 
 fu  pris  a  la  tierce  iornee  qu   il  assemblerent  et 
 lors  firent  pes  encontre  le  conte  Agaran  et  dona  li  quens  bone  seurté  que  iamés  nel  guerreeroit . Quant  la  guerre  fu  apesiee  et  faillie  si  reuint 
 li  preudons  a  son  hermitage  et  recomença  li  preudon  son  seruise  qu   il  auoit  maintenu  maint  ior .
 Mes  quant  li  quens  sot  qu   il  auoit  esté  desconfiz 
 par  lui  si  pria  a  .ii.  de  ses  neueuz  qu   il  l   en  ueniassent  et  il  distrent  que  si  feroient  il . Il  uindrent 
 maintenant  ceste  part  et  quant  il  furent  descenduz  deuant  ceste  chapele  si  uirent  que  li  preudons  estoit  ou  secré  de  la  messe  si  ne  l   oserent 
 mie  assaillir  en  tel  point  ainz  distrent  que  il 
 atendroient  tant  qu   il  issist  de  laienz  si  tendirent  .i.  paueillon  deuant . Et  quant  ce  fu  chose 
 qu   il  ot  dit  son  seruise  et  il  fu  issuz  de  la  chapele 
 si  distrent  qu   il  ert  morz  si  le  pristrent  et  trestrent 
 lor  espees  et  quant  il  li  cuiderent  la  teste  couper 
 errant  cil  qu   il  auoit  toz  dis  serui  mostra  sus 
 lui  si  apert  miracle  qu   il  ne  porent  sus  lui  ferir 
 cop  dom  il  li  poïssent  maufere  et  si  n   auoit  uestu 
 fors  sa  robe  et  despeçoient  ausi  sus  lui  lor  espees 
 et  rebouchoient  com  s   il  ferissent  sor  une  enclume . Si  i  ferirent  tant  que  lor  espees  furent 
 toutes  despeciees  et  il  furent  lassé  et  trauailliez 
 des  cous  qu   il  li  auoient  doné . Ne  il  ne  li  auoient 
 encor  fet  tant  de  mal  que  sans  fust  issuz  de  lui .
 Quant  il  uirent  ce  si  furent  tuit  desué  et 
 distrent  par  ire  et  par  mautalent  qu   il  porteroient  esche  et  fusil  et  alumeroient  le  feu  ci  deuant  et  distrent  qu   il  l   ardroient  car  encontre 
 feu  ne  dureroit  il  pas  si  le  despoillierent  tout  nu 
 et  li  osterent  la  haire  que  uos  ueez . Et  quant  il 
 se  uit  einsi  nuz  si  en  ot  honte  et  uergoigne  de  soi 
 meïsmes  si  lor  pria  qu   il  li  baillassent  aucun  garnement  qu   il  ne  se  ueïst  si  uilainnement  com  il 
 estoit . Cil  furent  felon  et  cruel  et  distrent  que  il 
 ne  uestiroit  iamés  de  linge  ne  de  lange  ainz  morroit  quant  il  oï  ce  si  comença  a  sozrire  et  respondi .
 Coment  fist  il  cuidiez  uos  que  ie  puisse  morir  par 
 cest  feu  qui  ci  est  apareilliez  por  moi - uos  n   en  auroiz 
 ia  font  il  se  la  mort  non .- Certe  fet  il  seignor  se  Nostre 
 Sires  plest  que  ie  muire  ce  me  plest  mout . Mes 
 se  g   i  muir  ce  sera  plus  par  la  uolenté  de  Ihesucrist 
 que  par  le  feu  car  cist  feus  n   aura  ia  tant  de  pooir 
 desus  moi  que  poil  de  moi  en  soit  brullez . Ne  il  n   a 
 ou  monde  chemise  si  deliee  se  ie  l   auoie  uestue  et 
 puis  entrasse  atout  el  feu  que  ia  en  fust  maumise 
 ne  empiriee . Quant  il  oïrent  ceste  chose  si  tindrent 
 tout  a  fable  quan  qu   il  disoit  et  neporquant  li  .i. 
 d   els  dist  qu   il  uerroit  par  tens  se  ce  porroit  estre 
 uoirs . Si  osta  sa  chemise  de  son  dos  et  li  firent 
 uestir  et  tantost  le  giterent  ou  feu  qu   il  auoient 
 fet  si  grant  qu   il  dura  des  hier  matin  iusqu   a 
 ersoir  tout  tart  et  quant  il  fu  estainz  il  trouerent 
 sanz  faille  le  preudome  mort  mes  il  auoit  la  char 
 si  saine  et  si  nete  come  uos  poez  ueoir . Ne  la  chemise  qu   il  auoit  uestue  ne  fu  autrement  empiriee  que  uos  poez  ueoir  et  quant  il  uirent  ce  si  furent  mout  espoanté  si  l   osterent  de  la  et  l   aporterent  en  ceste  place  ou  uos  le  ueez  ore  et  mistrent 
 sa  haire  lez  lui  et  s   en  alerent  a  tant . Et  par  cestui 
 miracle  que  cil  qu   il  auoit  serui  a  fet  por  lui  puez 
 tu  ueoir  apertement  qu   il  n   est  pas  periz  mes 
 sauuez . Si  m   en  irai  atant  car  bien  t   ai  deuisé 
 ce  donc  tu  estoies  en  doute . Et  si  tost  com  il  ot  ce 
 dit  si  s   en  ala  abatant  les  arbres  deuant  lui  et  fesant  la  greignor  tempeste  dou  monde  si  que  il 
 sembloit  que  tuit  li  anemi  d   enfer  s   en  alassent 
 parmi  la  forest .
 Quant  li  preudons  ot  ceste  auenture  si  est 
 assez  plus  liez  que  deuant  il  prent  le  liure 
 et  l   estole  et  uient  au  cors  et  le  comence  a  besier  et  dist 
 a  Lancelot . Par  foi  biau  miracle  a  Nostre  Sires  mostré 
 por  cest  home  qui  ie  cuidoie  que  fust  morz  en  aucun  pechié  mortel . Mes  non  est  Dieu  merci  ainz 
 est  sauuez  si  com  uos  meïsme  poez  auoir  oï .- Sire 
 fet  Lancelot  qui  fu  cil  qui  tant  a  parlé  a  uos . Son  cors 
 ne  poi  ie  ueoir  mes  sa  parole  oï  ie  bien  qui  est 
 si  laide  et  si  espoantable  qu   il  n   est  nus  qui  grant 
 poor  n   en  deust  auoir .- Sire  fet  li  preudons  poor 
 en  doit  l en  bien  auoir  car  il  n   est  nus  qui  tant 
 face  a  douter  come  cil . Car  ce  est  cil  qui  done  a  home 
 conseil  de  perdre  cors  et  ame . Lors  set  bien  Lancelot  qui  cil 
 est  a  qui  il  parole  et  li  hermites  dit  qu   il  li  face  compaignie  a  guetier  cel  saint  cors  et  demain  li  aït 
 tant  qu   il  l   ait  enterré  et  il  dist  que  si  fera  il 
 uolentiers  et  mout  est  liez  de  ce  que  Diex  l   a  amené 
 en  leu  de  seruir  cors  de  si  preudome  com  il  est .
 Il  oste  ses  armes  et  les  met  en  la  chapele  et  uient 
 a  son  cheual  et  li  oste  le  frain  et  la  sele  puis  s   en  reuient  au  saint  preudome  por  fere  li  compaignie .
 Et  quant  il  sont  ensemble  assis  il  li  comence  a  demander . Sire  cheualier  n   estes  uos  Lancelot  dou  Lac  Et  il  dist  oïl .
 Et  que  alez  uos  querant  einsi  armez  com  uos 
 estes - Sire  ie  uois  o  mes  autres  compaignons 
 quierre  les  auentures  dou  saint  Graal .- Certes  fet 
 li  preudons  quierre  les  poez  uos  mes  au  trouer 
 auez  uos  failli . Car  se  li  sainz  Graax  uenoit  deuant 
 uos  ie  ne  cuit  pas  que  uos  le  poïssiez  ueoir  ne  plus 
 que  uns  auugles  feroit  une  espee  qui  deuant  les  eulz 
 li  seroit . Et  neporquant  maintes  genz  ont  demoré 
 en  teniebres  de  pechié  lonc  tens  et  en  obscurté  que 
 Nostre  Sires  rapeloit  puis  a  ueraie  lumiere  si 
 tost  com  li  cuer  i  entendoient . Nostre  Sires  n   est 
 pas  lenz  de  secorre  son  pecheor  si  tost  com  il  uoit 
 et  aperçoit  qu   il  se  torne  uers  lui  en  cuer  ou  en 
 pensee  ou  en  aucune  bone  oeure . ́ il  le  uient 
 tost  uisiter . Et  se  cil  a  garni  son  chastel  et  netoié 
 einsi  com  pechierres  doit  fere . ́ il  descent  et  repose 
 en  lui  ne  puis  n   a  li  pechierres  garde  qu   il  s   em 
 parte  s   il  ne  le  chace  fors  de  son  ostel  mes  s   il  i  apele  autre  qui  contrere  li  soit  il  s   em  part  com  cil 
 qui  plus  n   i  puet  demorer  quant  cil  i  est  aquilliz 
 qui  toz  dis  le  guerroie .
 Lancelot  cest  essample  t   ai  mostré  por  la  uie 
 que  tu  as  si  longuement  menee  puis  que 
 tu  chaïs  en  pechié . Ce  est  a  dire  puis  que  tu  receus 
 l   ordre  de  cheualerie . Car  deuant  ce  que  tu  fusses  cheualiers 
 auoies  tu  en  toi  herbergiees  toutes  les  bones 
 uertuz  si  naturelment  que  ie  ne  sai  iuene  qui 
 poïst  estre  tes  pareuz . Car  tout  premierement 
 auoies  tu  uirginité  herbergiee  en  toi  si  naturelment  que  onques  ne  l   auoies  enfrainte  ne 
 en  uolenté  ne  en  oeure  solement  en  uolenté 
 ne  l   auoies  tu  pas  enfrainte  car  maintes  foiz  auint 
 que  quant  tu  pensoies  a  la  uolenté  de  la  colpe 
 charnel  en  quoi  uirginitez  est  corrompue . ́ tu 
 escopissoies  en  despit  et  disoies  que  ia  en  ceste 
 maleurté  ne  charroies  et  lors  affermoies  tu  que 
 il  n   ert  nule  si  nete  cheualerie  com  d   estre  uirges  et 
 d   eschiuer  luxure  et  garder  son  cors  netement 
 aprés  ceste  uertu  qui  tant  est  haute  auoies 
 tu  humilité  et  aloies  doucement  et  soef  le  chief 
 enclin  humilité  ne  fet  pas  ausi  com  fesoit 
 li  phariseux  qui  disoit  quant  il  oroit  au  temple .
 Biau  sire  Diex  ie  te  rent  graces  et  merciz  de  ce 
 que  ie  ne  sui  pas  ausi  mauués  ne  ausi  desloiax 
 come  sont  mi  uoisin . Tiex  n   estoies  tu  pas  ainz 
 sembloies  le  publican  qui  n   osoit  nes  regarder 
 s   ymage  que  Diex  ne  se  corrouçast  a  lui  por  ce  qu   il 
 estoit  trop  pechierres  ainz  estoit  loign  de  l   autel 
 et  batoit  sa  colpe  et  disoit . Biau  sire  Diex  Ihesucrist 
 aiez  merci  de  cest  pecheor . En  tel  maniere  se  doit 
 maintenir  qui  ueut  acomplir  les  hueures  d   umilité  einsi  faisoies  tu  quant  tu  estoies  damoisiaux . Car  tu  amoies  et  cremoies  ton  creator  sor 
 toutes  choses  et  disoies  que  l en  ne  deuoit  nule 
 terriane  chose  douter  mes  l en  doit  douter 
 celui  qui  puet  destruire  cors  et  ame  et  bouter 
 en  enfer .
 Aprés  ces  .ii.  uertuz  que  ie  t   ai  deuisees 
 auoies  tu  en  toi  souffrance . Souffrance 
 si  est  semblable  a  esmeraude  qui  toz  iorz  est  uert .
 Car  soffrance  n   aura  ia  si  fort  temptacion  que 
 ele  puisse  estre  uaincue  ainz  est  toz  dis  uerdoianz 
 et  en  une  meïsme  force . Ne  ia  nus  n   ira  contre  li  que 
 ele  n   emport  toz  dis  la  uictoire  et  l   anor  car  nus 
 ne  puet  si  bien  uaintre  l   anemi  com  par  soffrir .
 Quelque  pechié  que  tu  feïsses  par  defors  ce  sez  tu 
 bien  en  ta  pensee  que  ceste  uertu  auoies  tu  en 
 toi  herbergiee  trop  naturelment .
 Aprés  auoies  tu  une  autre  uertu  herbergiee  en  toi  si  naturelment  come  se  ele 
 te  uenist  de  nature . Ce  ert  droiture . Droiture 
 si  est  une  uertu  si  fort  et  si  puissant  que  par  li 
 sont  toutes  choses  tenues  en  droit  point . Ne 
 ia  nule  foiz  ne  se  changera  et  a  chascun  rendra 
 ce  qu   il  aura  deserui  et  ce  que  droiture  li  aportera . Droiture  ne  done  a  nului  par  amor  ne  ne 
 tolt  par  haine  ne  ia  n   espergnera  ami  ne  parent 
 ainz  s   en  ira  toz  iorz  selonc  la  ligne  de  droiture 
 en  tel  maniere  que  ia  ne  changera  fors  de  droite  uoie  por  auenture  qui  auiegne .
 Aprés  ceste  uertu  eus  tu  en  toi  charité  si 
 hautement  herbergiee  que  ce  ert  merueille . Car  se  tu  eusses  toutes  les  richesses  del  monde  entre  mains  tu  les  osases  bien  doner  por  amor 
 dou  criator  lors  estoit  li  feus  dou  saint  esperit  chaut 
 et  ardant  en  toi  et  estoies  uolenteïs  et  ententis  en 
 cuer  et  en  ame  de  tenir  ce  que  ces  uertuz  t   auoient 
 presté . Einsi  garniz  de  toutes  bontés  et  de  toutes 
 uertuz  terriennes  entras  tu  ou  haut  ordre  de 
 cheualerie . Mes  quant  li  anemis  qui  primes  fist  home 
 pechier  et  le  mena  a  dampnacion  te  uit  si  garniz 
 et  si  couerz  de  toutes  parz  et  ot  poor  qu   il  ne  te  porroit  sorprendre  en  nule  maniere  si  ueoit  apertement  que  trop  esploitast  bien  a  son  oes  se  il  te 
 poïst  metre  fors  d   aucun  de  cez  poinz  ou  tu  estoies .
 Il  uit  que  tu  estoies  ordenez  a  estre  serianz  Nostre 
 Seignor  et  fus  mis  en  si  haut  seruise  que  iamés 
 ne  te  deusses  abessier  si  que  au  seruise  de  l   anemi .
 Si  te  douta  mout  a  assaillir  por  ce  que  sa  peine  i 
 cuida  perdre  lors  s   apensa  en  mainte  maniere 
 coment  il  te  porroit  deceuoir  et  tant  qu   au  darreain  li  fu  auis  qu   il  t   i  porroit  plus  tost  mener  par 
 fame  que  par  autre  chose  a  pechier  mortelment 
 et  dist  que  li  premiers  peres  auoit  esté  deceuz 
 par  fame  et  Salemons  li  plus  sages  de  toz  les  terriens 
 et  Sanson  Fortin  li  plus  forz  de  touz  homes  et  Absalon 
 li  filz  Dauid  li  plus  biax  hons  dou  siecle . Et  puis  fist 
 il  que  tuit  cil  en  ont  esté  deceu  et  honi . ́ il  ne  me 
 semble  mie  que  cist  enfes  i  deust  auoir  duree .
 Lors  entra  li  anemis  en  la  reïne  Guenieure 
 qui  ne  s   ert  pas  bien  fete  confesse  puis  que 
 ele  entra  primes  en  mariage  et  l   esmut  a  ce  que 
 ele  te  resgarda  uolentiers  tant  com  tu  demoras  en 
 son  ostel  le  ior  que  tu  fus  cheualier . Quant  tu  ueïs  que 
 ele  te  resgarda  si  i  pensas  et  maintenant  te  feri  li 
 anemis  d   un  de  ses  darz  a  descouert  si  durement 
 qu   il  te  fist  chanceler . Chanceler  te  fist  il  si  que  il 
 te  fist  chanceler  fors  de  droite  uoie  et  guenchir .
 Et  entrer  en  cele  que  tu  ne  conoissoies  mie  ne 
 n   auoies  onques  coneue . Ce  fu  en  la  uoie  de  luxure 
 ce  fu  en  la  uoie  qui  gaste  cors  et  ame  si  merueilleusement  que  nus  nel  puet  tres  bien  sauoir  qui 
 essaié  ne  l   a . Des  lors  te  toli  li  anemis  la  ueue  et 
 si  tost  com  tu  eus  tes  eulz  eschaufez  de  l   ardor  de 
 luxure  maintenant  en  chaças  humilité  et  atresis  orgueil  et  uousis  aler  teste  leuee  ausi  fierement 
 come  un  lyon . Et  deïs  en  ton  cuer  que  tu  ne  deuoies 
 riens  prisier  ne  ne  priseroies  iamés  se  tu  n   auoies 
 ta  uolenté  de  cele  que  tu  ueoies  si  bele . Quant  li  anemis  qui  ot  toutes  les  paroles  si  tost  come  la  langue 
 les  a  dites  conut  que  tu  pechoies  en  pensee  et  en 
 uolenté  si  entra  lors  touz  dedenz  toi  et  en  fist  aler 
 celui  que  tu  auoies  si  longuement  ostelé  einsi 
 te  perdi  Nostre  Sires  qui  t   auoit  norri  et  escreu  et 
 garni  de  toutes  bones  uertuz  et  t   auoit  si  haut 
 leué  que  en  son  seruise  t   auoit  mis . Si  que  quant 
 cil  quida  que  tu  fusses  ses  serianz  et  le  seruisses  des 
 biens  qu   il  t   auoit  prestez . Tu  le  lessas  maintenant .
 Si  que  quant  tu  deus  estre  serianz  Ihesucrist  tu 
 deuenis  serianz  au  deable  et  meïs  en  toi  tant 
 des  uertuz  de  l   anemi  com  Nostre  Sires  i  auoit  mises  des  soes . Car  contre  uirginité  et  chasteé  herberias  tu  luxure  qui  confont  l   une  et  l   autre .
 Et  contre  humilité  receus  tu  orgueil  come  cil  qui 
 ne  prisoit  nus  hom  auers  soi .
 Aprés  enchaças  toutes  les  autres  uertuz 
 que  ie  t   ai  nommees  et  acoillis  celes  qui  contreres  li  estoient  et  neporec  Nostre  Sires  auoit 
 mis  tant  de  bien  en  toi  qu   il  ne  pooit  estre  que 
 de  cele  grant  plenté  n   i  eust  aucune  chose  de  remanant . De  cel  remanant  que  Diex  te  lessa  as 
 tu  fetes  les  granz  proesces  par  les  estranges  terres 
 donc  toz  li  monz  parole  or  gardes  que  tu  peusses 
 puis  auoir  fet  se  tu  eusses  toutes  ces  uertuz  sauuees 
 en  toi . ́ tu  n   eusses  mie  failli  a  acheuer  les  auentures  dou  saint  Graal  donc  tout  li  autre  sont  ore 
 en  peine  ainz  eusses  tant  mené  a  fin  com  nus 
 hons  sanz  le  uerai  cheualier  porroit  fere . ́ li  oil  ne  te  fussent  pas  auuglé  deuant  la  face  ton  seignor  ainz 
 le  ueïsses  apertement . Et  toutes  ces  choses  t   ai 
 ie  dites  por  ce  que  ie  sui  dolenz  que  tu  i  es  si  maubailliz 
 et  honiz  que  iamés  en  leu  ou  tu  uiengnes  n   auras 
 honor  ainz  te  diront  uilanie  tuit  cil  qui  la  uerité  sauront  coment  il  t   est  auenu  en  la  queste .
 Et  neporquant  tu  n   as  mie  tant  meserré  que 
 tu  ne  puisses  trouuer  pardon  se  tu  ueuz  crier  merci 
 a  celui  de  bon  cuer  qui  t   auoit  si  hautement  garni 
 et  t   auoit  apelé  a  son  seruise . Mes  se  tu  nel  fesoies 
 de  bon  cuer  ie  ne  te  loeroie  mie  que  tu  alasses 
 auant  en  ceste  queste  car  bien  saches  que  nus 
 n   i  est  entrez  qui  sanz  honte  s   em  parte  se  il  n   est 
 ueraiement  confés  car  la  queste  n   est  mie  des 
 terrianes  choses  mes  des  celestielx  et  qui  ou  ciel 
 uelt  entrer  orz  et  conchiez  il  en  est  trebuchiez  si  felonnessement  qu   il  s   en  sent  a  toz  les  iorz  de  sa  uie .
 Ausi  est  de  cels  qui  en  ceste  queste  sont  entré  ort 
 et  conchié  des  uices  terriens  qu   il  ne  sauront  tenir 
 ne  uoies  ne  sentiers  ainz  uont  foloiant  par  les 
 estranges  terres . Si  est  auenue  la  semblance 
 de  l   euangile  la  ou  ele  dit . Il  fu  iadis  .i.  preudons 
 riches  qui  qui  ot  apareillié  a  fere  noces  et  semonst 
 ses  amis  et  ses  parenz  et  ses  uoisins . Quant  les  tables  furent  mises  si  enuoia  ses  mesages  a  cels 
 qu   il  auoit  semons  et  lor  manda  qu   il  uenissent 
 car  tout  ert  prest . Cil  targierent  et  demorerent 
 tant  qu   il  ennoia  au  preudome . Et  quant  il  uit 
 qu   i  ne  uendroient  pas  si  dist  a  ses  serianz .  Alez 
 de  ci  et  cornez  parmi  les  rues  et  parmi  les  chemins 
 et  dites  as  poures  et  as  riches  et  as  estranges  et  as  priuez  qu   il  uiegnent  mengier  car  les 
 tables  sont  mises  et  tout  est  prest .  Cil  firent  le 
 comandement  lor  seignor  et  en  amenerent  tant 
 auec  aux  que  la  meson  fu  pleine . Quant  il  furent 
 tuit  assis  li  sires  resgarda  entre  les  autres  si  uit 
 un  home  qui  n   ert  pas  uestuz  de  robe  de  noces .
 Il  uint  a  lui  et  li  dist .  Biax  amis  que  queïstes  uos 
 ceeinz - Sire  g   i  uign  ausi  come  li  autre .- Par 
 foi  fist  li  sires  non  feïstes  car  il  sont  uenuz  plein 
 de  ioie  et  de  feste  et  uestu  come  l en  doit  fere  a 
 noces . Mes  uos  qui  auez  aportee  nule  chose  qui 
 aparteingne  a  feste  n   i  deuez  pas  entrer .  Maintenant 
 le  fist  giter  de  son  ostel  et  dist  oiant  touz  qui  as 
 qui  as  tables  seoient  qu   il  auoit  semons  .x.  tanz 
 de  gent  qu   il  n   auoit  uenu  a  ses  noces . Donc  l en 
 puet  ueraiement  dire  que  mout  i  a  des  apelez 
 et  poi  des  esleuz .
 Cele  semblance  donc  l   euangile  parole  poons  nos  ueoir  en  cele  queste . Car  par  les 
 noces  qu   il  fist  crier  poons  nos  entendre  la  table  dou  saint  Graal  ou  li  preudome  mengeront 
 li  uerai  cheualier  cels  que  Nostre  Sires  trouuera  uestuz 
 de  robe  de  noces . Ce  est  de  bones  graces  et  de  bones 
 uertuz  que  Diex  preste  a  cels  qui  le  seruent  mes 
 cels  qu   il  trouera  desgarniz  et  desnuez  de  ueraie 
 confession  et  de  bones  oeures  ne  fera  il  pas  receuoir  ainz  les  fera  il  giter  de  la  compaignie  des 
 anges  si  qu   il  receuront  autant  de  honte  et  de 
 uergoigne  com  li  autre  receuront  d   onnor . Atant 
 se  test  et  resgarde  Lancelot  qui  plore  si  durement 
 com  s   il  ueïst  deuant  lui  tout  le  monde  mort 
 come  cil  qui  tant  est  dolenz  qu   il  ne  set  que  il 
 doie  deuenir  et  quant  il  a  grant  piece  regardé  il  demanda  s   il  a  esté  confés  puis  qu   il  entra 
 en  la  queste  et  il  respont  a  peine  et  dit  oïl  si  li  conte 
 tout  son  estre  et  les  .iii.  paroles  que  cil  li  auoit 
 deuisees  et  la  senefiance  des  .iii.  choses . Quant 
 li  preudons  ot  ce  qu   il  li  dit  si  li  dist  Lancelot  ie  te 
 requier  sor  la  crestienté  que  tu  as  et  sus  l   ordre 
 de  cheualerie  que  tu  receus  ia  a  lonc  tens  que  tu  me 
 dies  laquele  uie  te  plest  plus  ou  cele  que  tu  eus 
 iadis  ou  cele  ou  tu  es  nouelement  entrez .- Sire 
 ie  uos  di  sor  mon  criator  que  cest  nouel  estre  me 
 plest  .c.  tanz  plus  que  li  autres  ne  fist  onques .
 Ne  iamés  tant  come  ie  uiue  n   en  quier  partir 
 por  auenture  qui  auiegne .- Or  ne  t   esmaier 
 donc  fet  li  preudons  car  se  Nostre  Sires  uoit 
 que  tu  li  requieres  pardon  de  bon  cuer . ́ il  t   enuoiera  tant  de  grace  que  tu  li  seras  temple  et  ostel 
 et  qu   il  se  herbergera  dedenz  toi . En  tex  paroles 
 trespasserent  tout  le  ior  et  quant  la  nuiz  fu  uenue  si  mengierent  pain  et  ceruoise  qu   il  trouerent 
 en  l   ermitage  puis  alerent  couchier  deuant  le 
 cors  et  dormirent  petit  car  il  pensoient  assez 
 plus  as  celestielx  choses  que  as  terriennes .
 Au  matin  quant  li  preudons  ot  enfoï 
 le  cors  deuant  l   autel . ́ si  entra  en  l   ermitage  et  dit  qu   il  ne  s   em  partira  iamés  ior  de  sa  uie 
 ainz  i  seruiroit  son  seignor  celestiel  et  quant  il  uit 
 que  Lancelot  uolt  prendre  ses  armes  il  li  dist  Lancelot 
 ie  uos  comant  en  non  de  sainte  penitance  que 
 uos  la  haire  a  cest  saint  cors  uestez  des  ore  mais  et  ie 
 uos  di  que  tiex  biens  uos  en  uendra  que  iamais  ne 
 pecheroiz  mortelment  tant  com  uos  l   aiez  entor 
 uos  ce  uos  doit  mout  aseurer . Et  encor  uos  commant 
 ie  que  tant  com  uos  seroiz  en  ceste  queste  ne  mengiez 
 de  char  ne  ne  beuez  de  uin  et  alez  toz  iorz  au  mostier 
 oïr  le  seruise  de  Nostre  Seignor  se  uos  estes  en  leu 
 que  uos  le  puissiez  fere . Et  il  reçoit  cest  comandement  ou  non  de  penitance  et  se  despoille  uoiant 
 le  preudome  et  reçoit  decepline  de  bone  uolenté 
 puis  prent  la  haire  qui  mout  estoit  aspre  et  poingnant  et  la  met  en  son  dos  et  uest  sa  robe  par  desus .
 Et  quant  il  est  apareilliez  il  prent  ses  armes  et  monte 
 et  demande  congié  au  preudome  et  cil  li  done  uolentiers  mes  mout  le  prie  de  bien  fere  et  qu   il  ne 
 lest  en  nule  maniere  qu   il  ne  soit  chascune  semaine  confés  si  que  li  anemis  n   ait  pooir  de  lui 
 maufere  et  il  dit  que  si  fera  il  si  se  part  de  laienz 
 et  cheuauche  parmi  la  forest  toute  ior  iusqu   a 
 hore  de  uespres  sanz  auenture  trouer  qui  a  conter 
 face . Aprés  uespres  encontra  une  damoisele  qui 
 cheuauchoit  .i.  palefroi  blanc  et  uenoit  grant 
 oirre . Et  la  ou  ele  uoit  Lancelot  si  le  salue  et  li  dist  Sire 
 cheualiers  ou  alez  uos .- Certes  fet  il  damoisele  ie  ne  sai 
 fors  la  ou  auenture  me  conduira  car  ie  ne  sai 
 mie  bien  quel  part  ie  puisse  trouer  ce  que  ie  uois 
 querant .- Ie  sai  bien  fait  ele  que  uos  querez . uos 
 en  fustes  iadis  plus  pres  que  uos  n   estes  ore  et  si 
 en  estes  plus  pres  que  onques  mes  ne  fustes  se 
 uos  uos  tenez  en  ce  ou  uos  estes  entrez .- Damoisele  fet  il  ces  .ii.  paroles  que  uos  me  dites  me 
 semblent  estre  contraires .- Ne  uos  chaut  fet 
 ele  uos  le  uerroiz  encore  plus  apertement 
 que  uos  nel  ueez  ore . Ne  ie  ne  uos  ai  chose  dite 
 que  uos  encore  bien  n   entendez .
 Quant  cele  ot  ce  dit  et  ele  s   en  uolt  aler  il 
 li  demande  ou  il  porra  huimés  herbergier . uos  ne  troueroiz  fait  ele  anuit  ostel  mes 
 demain  le  troueroiz  tel  com  mestier  uos  sera 
 et  lors  auroiz  secors  de  ce  donc  uos  estes  en  doutance . Il  la  comande  a  Dieu  et  ele  lui  si  se  part 
 li  uns  de  l   autre  et  cheuauche  tout  le  chemin 
 parmi  le  bois  et  tant  qu   il  li  anuite  a  l   entree  de 
 .ii.  chemins  forchiez  ou  il  auoit  une  croiz  qui 
 fu  ou  departement  des  .ii.  uoies . Quant  il  uoit  la 
 croiz  si  fu  mout  liez  de  ce  qu   il  l   a  trouuee  et  dist 
 que  meshui  sera  ilec  ses  ostiex  si  l   encline  et  descent 
 et  osta  son  hiaume  et  osta  a  son  cheual  le  frain  et 
 la  sele  et  lesse  pestre  et  oste  son  escu  de  son  col  et  s   agenoille  deuant  la  croiz  et  dit  ses  proieres  et  ses  oroisons  et  prie  celui  qui  en  la  croiz  fu  mis  por  qui  honor 
 et  remembrace  ceste  fu  mise  ci  qu   il  le  gart  en  tel 
 maniere  qu   il  ne  chiee  en  pechié  mortel  car  il  ne 
 doute  tant  nule  chose  come  il  fait  le  renchaoir .
 Quant  il  ot  fete  s   oroison  et  prié  Nostre  Seignor  grant 
 piece  si  s   acoute  sor  une  pierre  qui  est  deuant 
 la  croiz  et  il  auoit  talent  de  dormir  car  il  estoit 
 las  et  trauailliez  del  geuner  et  dou  uesllier  et  por  ce 
 li  auint  qu   il  s   endormi  maintenant  qu   il  fu  acoutez 
 seur  le  perron .
 Quant  il  fu  endormiz  si  li  fu  auis  que  deuant  lui  uenoit  .i.  home  toz  auironnez  de 
 estoiles  et  auoit  en  sa  compaignie  .ii.  rois  et  .ii. 
 cheualiers  et  auoit  une  coronne  d   or  en  sa  teste . Quant  il 
 estoient  uenuz  deuant  Lancelot  si  s   arestoient  et  aoroient  la  croiz  et  fesoient  ilec  lor  afflictions  et  quant 
 il  auoient  esté  grant  piece  a  oroisons  si  s   aresetoient  tuit  et  tendoient  tuit  les  mains  uers  le 
 ciel  et  disoient  a  haute  uoiz . Pere  des  cielx  uien 
 nos  uisiter  et  rent  a  chascun  ce  qu   il  aura  deserui  et  nos  met  en  ton  ostel  en  la  maison  ou  nos 
 desirrons  tant  a  entrer . Quant  il  auoient  ce  dit 
 si  se  tesoient  tuit  lors  resgardoit  Lancelot  uers 
 le  ciel  et  ueoit  les  nues  ourir  et  en  issoit  .i.  home 
 a  grant  compaignie  d   anges  et  descendoit  sus 
 ax  et  donoit  a  chascun  sa  beneïçon  et  les  clamoit 
 serianz  bons  et  loiax  et  lor  disoit . Mes  ostiex  est 
 apareilliez  a  uos  toz  entrez  en  la  ioie  qui  ia  ne 
 faudra . Et  quant  il  auoit  ce  fet  si  uenoit  a  l   ainzné 
 des  .ii.  cheualiers  et  disoit  Tu  ne  m   as  pas  esté  amis 
 mes  guerriers  fui  de  ci  i   ai  perdu  quan  que 
 ie  auoie  mis  en  toi . Ie  te  di  que  ie  te  confondrai 
 se  tu  ne  me  renz  mon  tresor . Quant  il  ooit 
 ceste  parole  si  s   enfuioit  d   entre  les  autres  et  crioit  merci  tant  dolenz  que  nus  plus  et  li  hons  li 
 disoit  Se  tu  uelz  ie  t   amerai . Se  tu  uelz  ie  te  harrai . Et  cil  se  depart  maintenant  de  la  compaignie .
 Et  li  hons  qui  deuers  les  cielx  descendoit  uenoit 
 au  plus  iuene  cheualier  de  toz  et  li  donoit  eles  et  li  disoit  Biax  filz  or  puez  uoler  sus  tote  cheualerie . Et  cil  començoit  a  uoler  et  deuenoient  ses  eles  si  granz 
 et  si  merueilleuses  que  toz  li  monz  en  estoit  couerz . Si  s   en  aloit  contremont  uers  les  nues  et  maintenant  ouroit  li  ciex  por  lui  receuoir  et  il  entroit 
 enz  sanz  plus  demorer .
 Einsi  auint  a  Lancelot  qu   il  uit  ceste  auision 
 en  son  dormant . Quant  il  uit  qu   il  fu  iorz 
 il  a  leué  sa  main  et  fist  croiz  en  son  front  et  se  comandoit  a  Nostre  Seignor  et  dist  Biax  peres  Ihesucrist 
 qui  es  uerais  sauuerres  et  uerais  conforz  a  toz 
 cels  qui  de  bon  cuer  te  reclaiment . Sire  toi  aor 
 ie  et  rent  graces  et  merciz  de  ce  que  tu  m   as  garanti  et  deliuré  des  granz  hontes  et  des  granz 
 anuiz  qu   il  me  couenist  a  soffrir  se  ta  grant 
 debonereté  ne  fust . Sire  ie  sui  ta  creature 
 qui  tu  as  mostree  si  grant  amor  que  quant 
 l   ame  de  moi  estoit  apareilliee  d   aler  en  enfer 
 et  en  perdicion  pardurable . ́ tu  par  ta  pitié  m   en 
 as  gité  et  rapelé  a  toi  conoistre  et  criembre  Sire 
 par  ta  pitié  ne  la  lai  aler  fors  de  droite  uoie .
 Mes  garde  moi  de  si  pres  que  li  anemis  qui  ne  bee 
 fors  a  moi  deceuoir  ne  me  truist  fors  de  tes  mains .
 Quant  il  a  ce  dit  si  se  redrece  en  son  estant  et  uient 
 a  son  cheual  et  li  met  la  sele  et  le  frain  si  lace  son 
 hiaume  et  prent  son  escu  et  sa  lance  et  monte  et 
 se  met  en  sa  uoie  ausi  com  il  auoit  fet  le  ior  deuant  et  pense  a  ce  qu   il  auoit  ueu  en  dormant 
 car  il  ne  set  onques  a  quoi  ce  puet  torner  si  le  sauroit  uolentiers  s   il  pooit  estre . Quant  il  a  cheuauchié  iusqu   a  midi  si  se  senti  mout  chauz  lors 
 encontra  en  une  ualee  le  cheualier  qui  ses  armes 
 en  auoit  aporté  auant  hier .
 Quant  cil  le  uit  uenir  si  nel  salua  pas  ainz 
 li  dist  Garde  toi  de  moi  Lancelot  car  tu  es 
 morz  se  tu  ne  te  puez  de  moi  deffendre . Si  li  uient 
 le  glaiue  aloignié  et  le  fiert  si  durement  qu   il 
 li  perce  l   escu  et  le  hauberc  mes  en  char  nel  touche  et  Lancelot  qui  son  pooir  i  met  le  fiert  si  durement  qu   il  abat  lui  et  le  cheual  a  terre  si  felenessement  qu   a  poi  qu   il  ne  li  a  le  col  brisié  il  point 
 oultre  et  reuient  arriere  et  uoit  le  cheual  qui  ia 
 se  releuoit  et  il  le  prent  au  frain  si  le  meine  a 
 .i.  arbre  et  l   atache  por  ce  que  li  cheualiers  le  truist 
 prest  quant  il  se  releuera . Quant  il  a  ce  fet  si  se 
 met  a  la  uoie  et  cheuauche  iusqu   au  soir  et  lors 
 fu  uains  et  las  com  cil  qui  n   auoit  mengié  de  tot 
 le  ior  ne  de  l   autre  deuant . Si  ot  cheuauchié 
 .ii.  granz  iornees  qui  assez  l   orent  greué  et  trauaillié . Tant  a  cheuauchié  qu   il  uint  par  deuant 
 un  hermitage  qui  estoit  en  une  montaingne 
 il  regarde  cele  part  et  uoit  deuant  l   uis  seoir 
 .i.  hermite  uielz  hons  et  anciens  et  il  estoit 
 mout  liez  si  le  salue  et  cil  li  rent  son  salu  bel 
 et  cortoisement . Sire  fet  Lancelot  porriez  uos  herbergier  .i.  cheualier  errant .- Biau  sire  fet  li  preudons 
 s   il  uos  plest  ie  uos  herbergerai  huimés  au  mielz 
 que  ie  porrai  et  uos  donrai  fet  li  preudons  a  mengier  de  ce  que  Diex  nos  a  presté . Et  il  dit  qu   il  ne  demande  mielz  et  li  preudons  prent  le  cheual  et 
 le  meine  en  .i.  apentiz  qui  estoit  deuant  son 
 ostel  et  li  oste  il  meïsmes  la  sele  et  le  frain  et  li 
 done  de  l   erbe  dom  il  auoit  laienz  a  plenté  et 
 puis  prent  le  glaiue  et  l   escu  Lancelot  et  le  porte  en  son 
 ostel . Et  quant  il  est  touz  desarmez  li  preudons 
 li  demande  s   il  a  oïe  uespres  et  il  dist  qu   il 
 ne  uit  home  ne  fame  ne  meson  ne  recet  fors 
 un  sol  home  qu   il  encontra  ore  a  midi  lors  s   en 
 entre  li  preudons  en  sa  chapele  et  apele  son  clerc 
 et  comence  uespres  dou  ior  et  puis  de  la  mere  Dieu .
 Et  quant  il  ot  ce  dit  qui  au  ior  apartenoit 
 si  s   en  issi  de  la  chapele  lors  demande  a  Lancelot  qui 
 il  estoit  et  de  quel  païs  et  il  li  deuise  son  estre  et  ne 
 li  çoile  mie  chose  qui  auenue  li  soit  del  saint 
 Graal . Quant  li  preudons  ot  ceste  auenture  sil  prent 
 grant  pitié  de  Lancelot  car  il  uit  qu   il  comença  a 
 plorer  des  lors  qu   il  conta  l   auenture  dou  saint 
 Graal  lors  li  requiert  ou  non  de  sainte  Marie 
 et  de  sainte  creance  qu   il  li  die  toute  sa  confession 
 et  tout  son  estre  et  il  dist  que  si  fera  il  uolentiers 
 puis  qu   il  le  uelt  si  l   en  remeine  en  sa  chapele 
 et  li  conte  toute  sa  uie  einsi  com  il  l   auoit  autre 
 foiz  contee  puis  le  requiert  por  Dieu  qu   il  le  conselt  au  salu  de  s   ame .
 Quant  li  preudons  ot  oïe  sa  uie  et  sa  confession 
 si  le  reconforte  mout  et  aseure  et  li  dit  tant 
 de  bones  paroles  que  Lancelot  en  est  trop  plus  aeise 
 que  deuant  lors  li  dist  Sire  conseilliez  moi  de  ce 
 que  ie  uos  demanderai  se  uos  sauez .- Dites  fet 
 li  preudons . car  il  n   est  riens  donc  ie  ne  uos  conseil  a  mon  pooir .- Sire  fet  Lancelot  il  m   auint  en 
 mon  dormant  anuit  que  deuant  moi  uenoit 
 uns  hons  toz  auironnez  d   estoiles  et  auoit  en  sa 
 compaignie  .ii.  rois  et  .ii.  cheualiers . Lors  li  conte 
 tout  mot  a  mot  einsi  com  il  l   auoit  ueue .
 Quant  li  preudons  ot  ceste  parole  si  dist . Ha . ́ Lancelot 
 la  poïs  tu  apertement  ueoir  la  grant  hautesce  de  ton  lignage  et  donc  tu  es  descenduz .
 Saches  ueraiement  que  ci  a  mout  greignor 
 senefiance  que  maintes  genz  ne  cuident . Or 
 m   escoute  se  tu  uels  et  ie  te  dirai  le  comencement 
 de  ton  parenté . Mes  ie  le  prendrai  mout  loign 
 car  einsi  le  couuient  a  fere .
 uoirs  fu  aprés  la  passion 
 Ihesucrist  .xlii.  anz  que 
 Ioseph  d   Abarimacie  li 
 preudons  li  uerais  cheualiers 
 issi  de  Ierusalem  par  le  comandement  Nostre  Seignor 
 por  preechier  et  por  annoncier  la  uerité  de  la  nouele  loi  et  les  comandemenz  de  l   euangile . Quant  il  uint 
 a  la  cité  de  Sarraz  il  troua  .i.  roi  paien  Ewalac  ot 
 a  non  qui  auoit  guerre  contre  .i.  suen  uoisin  riche 
 et  puissant . Quant  il  fu  acointiez  dou  roi  il  le  conseilla 
 en  tel  maniere  qu   il  ot  la  uictoire  de  son  anemi 
 et  le  uainqui  en  champ  par  l   aide  que  Diex  li  enuoia .
 Et  maintenant  qu   il  fu  reperiez  a  sa  cité  il  reçut 
 baptesme  de  la  main  Iosephés  li  filz  Ioseph . Il  ot 
 un  serorge  qui  auoit  non  Seraphe  tant  com  il  fu 
 paiens . Mes  quant  il  ot  sa  loi  guerpie  si  ot  a  non  Nasciens .
 Quant  li  cheualiers  fu  uenuz  a  crestienté 
 et  il  ot  sa  loi  guerpie  il  crut  si  bien  en  Dieu 
 et  tant  ama  son  creator  qu   il  fu  ausi  come  pilers  et  fondement  de  foi  et  bien  fu  aparant  chose  que  il  fu 
 preudons  et  loiax  la  ou  Nostre  Sires  li  dona  ueoir  les 
 granz  secrez  et  les  granz  repostailles  del  saint  Graal 
 donc  onques  cheualier  n   auoit  gueres  ueu  a  celui  tens 
 se  Ioseph  n   estoit . Ne  puis  ne  fu  cheualiers  qui  gueres  en 
 ueïst  se  ce  ne  fu  ausi  come  en  soniant . A  cel  tens  fu 
 auis  au  roi  Ewalac  que  d   un  suen  neueu  filz  Nascien 
 issoit  .i.  lac  grant  en  tel  maniere  qu   il  li  issoit  del 
 uentre  et  de  cel  lac  issoient  .ix.  flum  don  li  .iii. 
 estoient  d   une  grandor  et  d   une  parfondece . Mes 
 cil  qui  estoit  darreains  estoit  de  lé  et  de  parfont  plus 
 grant  que  tuit  li  autre  et  estoit  si  rades  et  si  bruianz 
 qu   il  n   estoit  riens  qui  le  poïst  soffrir . Cil  fluns  ert 
 troubles  ou  comencement  et  espés  come  boe  et  el 
 mileu  clers  et  nez  et  en  la  fin  d   autre  maniere  car 
 il  estoit  a  cent  doubles  plus  clers  que  au  comencement  et  si  douz  a  boiure  que  nus 
 ne  s   em  poïst  saouler  tiex  estoit  li  darreains  des 
 .ix.  fluns  que  ie  uos  ai  dit .
 Aprés  resgardoit  li  rois  Ewalac  et  ueoit 
 un  home  uenir  deuers  le  ciel  qui  portoit  le  tesmong  et  la  semblance  de  Nostre  Seignor . Et  quant 
 il  ert  uenuz  au  lac  si  lauoit  dedenz  ses  mains 
 et  ses  piez  et  en  chascun  fesoit  ausi  et  quant  il  estoit 
 uenuz  au  nueuieme  si  i  lauoit  ses  mains  et  ses 
 piez  et  tout  son  cors . Ceste  auision  uit  li  rois  Mordrains  en  son  dormant  si  t   en  mostrerai  ore  la 
 senefiance  que  ce  fu  a  dire  li  niés  le  roi  Mordrain 
 donc  le  lac  issoit  ce  fu  Celydoines  li  filz  Nasciens 
 que  Nostre  Sires  enuoia  en  ceste  terre  por  confondre  et  por  combatre  contre  les  mescreanz  cil  fu  ueraiement  des  serianz  Dieu  cil  fu  ueraiement 
 cheualiers  Ihesucrist . Cil  sot  le  cors  des  estoiles  et  la  maniere  del  firmament  et  des  planetes  autant  ou 
 plus  que  li  philosophe . Et  par  ce  qu   il  en  fu  ausi 
 come  science  en  engin  uint  il  deuant  toi  auironnez  d   estoiles . Ce  fu  li  premiers  rois  crestiens  qui 
 maintint  le  roiaume  d   Escoce . Il  fu  ueraiement 
 lac  et  en  lui  pot  l en  puisier  toz  les  poinz  et  toute 
 la  force  de  diuinité . De  celui  lac  issirent  .ix.  fluns .
 Ce  furent  .ix.  persones  d   omes  qui  sont  descenduz 
 de  celui . Non  mie  qu   il  soient  tuit  si  uaillanz 
 est  descenduz  li  uns  de  l   autre  par  droite  engendreure . De  ces  .ix.  sont  li  .ii.  roi  et  li  dui  cheualier  li  premiers  rois  qui  issi  de  Celidoyne  ot  non  Narpus 
 et  si  fu  preudome  et  mout  ama  sainte  eglyse  li 
 autres  ot  non  Nasciens  en  remembrance  de  son 
 ayel  en  celui  se  herberia  Nostre  Sires  si  naturelment  que  l en  ne  sauoit  en  son  tens  nul  plus 
 preudome  li  tierz  rois  aprés  ot  non  Elyen  le  Gros .
 Cil  uousist  mielz  estre  morz  qu   il  uousist  riens 
 fere  contre  son  creator  li  quarz  ot  non  Elays  preudons  et  loiaux  et  douta  Nostre  Seignor  sor  toutes  choses  ce  fu  cil  qui  onques  a  son  escient  ne  corroça 
 son  seignor  celestiel  li  quinz  aprés  ot  non  Ianaans 
 bons  cheualiers  et  loiax  et  hardiz  plus  que  nus  hom . Cil 
 ne  fist  onques  a  son  cuidier  chose  donc  il  corroçast  Nostre  Seignor . Cil  se  parti  de  cest  païs  et  s   en 
 ala  en  Gaule  et  uint  maindre  en  cest  païs  et  ot  a 
 fame  la  fille  le  roi  d   Illande . Si  fu  si  preudons  com 
 tu  as  oï  quant  tu  trouas  a  la  fontainne  le  cors 
 de  ton  ayel . De  celui  issi  li  rois  Bans  tes  peres  qui 
 assez  fu  plus  preudons  et  de  sainte  uie  que  maintes  genz  ne  cuiderent  qui  cuiderent  que  le  duel 
 de  sa  terre  l   eust  mort  mes  non  fist . Ainz  auoit 
 toz  les  iorz  de  sa  uie  requis  Nostre  Seignor  qu   il 
 le  donast  partir  de  cest  siecle  quant  il  l   en  requerroit . Si  mostra  Nostre  Sires  que  il  auoit 
 oïe  sa  proiere . Car  si  tost  com  il  demanda  la 
 mort  dou  cors  il  l   ot  et  troua  la  uie  de  l   ame . Ces 
 .ii.  persones  que  ie  t   ai  nommees  qui  sont  comencement  de  ton  lignage  ce  sont  li  .ii.  roi 
 qui  aparurent  en  ton  songe . Qui  uindrent  deuant 
 toi  et  ce  furent  .ii.  des  fluns  qui  issirent  del 
 lac  que  li  rois  Mordrains  uit  en  son  dormant .
 Et  en  toz  ces  .ii.  a  Nostre  Sires  lauez  ses  mains 
 et  ses  piez . Or  couient  que  ie  te  die  qui  sont  li  dui 
 cheualier  qui  erent  en  lor  compaignie  li  ainznez  de  cels 
 qui  les  siuoit  ce  est  a  dire  qu   il  ert  descenduz  d   els .
 Ce  es  tu  car  tu  issis  dou  roi  Ban  qui  estoit  li  darreains  de  ces  .ii.  rois .
 Quant  il  estoient  toz  assemblez  deuant 
 toi  il  disoient  Pere  des  ciax  uien  nos  uisiter  et  rent  a  chascun  ce  qu   il  aura  deserui  et  nos 
 met  en  ton  ostel . En  ce  qu   il  disoient  Pere  uien 
 nos  uisiter  t   acoilloient  il  en  lor  compaignie 
 et  prioient  Nostre  Seignor  qu   il  uenist  quierre  els 
 et  toi  por  ce  qu   il  estoient  comencement  de  toi  et  racine . Par  ce  qu   il  distrent  A  chascun  rendés  ce  qu   il 
 a  deserui . ́ doiz  tu  entendre  qu   il  n   ot  onques  en 
 aux  se  droiture  non . Et  por  amor  qu   il  eussent 
 a  toi  ne  uoloient  il  prier  Nostre  Seignor  fors  de 
 ce  qu   il  deuoient  ce  est  de  rendre  a  chascun  son 
 droit . Quant  il  orent  ce  dit  il  te  fu  auis  que  deuers  le  ciel  uenoit  .i.  home  o  grant  compaignie 
 d   anges . Quant  il  auoit  parlé  a  l   ainzné  des 
 .ii.  cheualiers  et  il  li  auoit  dites  les  paroles  donc  tu  te 
 remembres  bien  que  tu  doiz  bien  prendre  sus 
 toi  come  celes  qui  furent  dites  de  toi  et  por  toi .
 Car  tu  senefies  celui  qui  eles  estoient  dites 
 il  uenoit  au  iuene  cheualier  qui  de  toi  ert  descenduz 
 car  tu  l   engendras  en  la  fille  le  roi  Pellés  et  einsi 
 descendoit  il  de  toi  si  le  muoit  en  figure  de  lyon .
 Ce  est  a  dire  qu   il  le  metoit  oultre  toutes  mannieres  d   omes  terriens  si  que  nus  ne  li  resemblast 
 ne  en  fierté  ne  en  pooir . Et  il  li  donoit  eles  por  ce 
 que  nus  ne  fust  si  uistes  ne  si  isniax  com  il  estoit .
 Ne  que  nus  ne  pooit  aler  si  haut  ne  en  proesce  ne 
 en  autre  chose  et  il  disoit  Biau  filz  or  puez  aler  par 
 tout  le  monde  et  uoler  sus  toute  terriane  cheualerie . Et 
 cil  començoit  tantost  a  uoler  si  deuenoient  ses 
 eles  si  granz  et  si  merueilleuses  que  touz  li  monz 
 en  ert  couerz . Tout  ce  que  uos  ueiez  est  ia  auenuz 
 de  Galaad  cel  cheualier  qui  est  tes  filz  car  il  est  de  si  haute 
 uie  que  ce  est  merueille . Ne  de  cheualerie  nel  puet 
 nus  hons  resembler  ne  toi  ne  autres  et  por  ce  que 
 il  est  si  hauz  alez  que  nus  n   i  porroit  auenir  deuons 
 nos  dire  que  Nostre  Sires  li  a  doné  eles  a  uoler  par 
 desus  touz  les  autres  et  par  lui  deuons  nos  entendre  le  nueme  flum  que  li  rois  Mordrains  uit  en 
 son  son  songe  qui  plus  estoit  lez  et  parfonz  que  tuit  li 
 autre  ensemble . Or  t   ai  dit  qui  sont  li  .ii.  roi  que 
 tu  ueïs  en  ton  songe  et  qui  fu  li  cheualiers  qui  fu  ostez  de 
 leur  compaignie  et  qui  fu  li  derreains  a  qui  Nostre 
 Sires  donoit  sa  grace  qu   il  le  faisoit  uoler  par  desus  touz  les  autres .- Sire  fet  Lancelot  ce  que  uos  me 
 dites  que  li  bons  cheualiers  est  mes  filz  me  fet  mout 
 esbahir .- Tu  n   en  doiz  pas  estre  esbahiz  fet  li  preudons  ne  merueillier  t   en  car  tu  sez  bien  que  la  fille 
 le  roi  Pellés  coneus  tu  charnelment  et  ilec  engendras  tu  Galaad  que  tu  engendras  en  cele  damoisele 
 ce  t   a  l en  dit  mainte  foiz . Et  cil  Galaad  que  tu  engendras  en  cele  damoisele . ́ est  cil  cheualiers  qui  sist  le  ior 
 de  Pentecoste  ou  siege  perilleux  ce  est  li  cheualiers  que 
 tu  quiers . Si  le  t   ai  dit  et  fet  conoistre  por  ce  que 
 ie  ne  uoloie  pas  que  tu  te  preïsses  a  lui  par  bataille 
 car  tu  le  porroies  fere  pechier  mortelment  en  toi 
 honir  del  cors  car  se  tu  te  prenoies  a  lui  par  bataille  tu  sez  bien  et  puez  sauoir  que  ce  seroit  tantost 
 alee  chose  de  toi  puis  que  nule  proesce  ne  se  prent 
 a  la  soe .
- Sire  fet  Lancelot  mout  m   est  grant  confort 
 de  ceste  chose  que  uos  m   auez  dite  car  il 
 me  semble  puis  que  Nostre  Sires  a  soffert  que  tel 
 fruit  est  issuz  de  moi . ́ cil  qui  tant  est  preudons 
 ne  deuroit  pas  soffrir  que  ses  peres  quiex  qu   il 
 soit  alast  a  perdicion  ainz  deuroit  Nostre  Seignor 
 proier  nuit  et  ior  qu   il  par  sa  douce  pitié  m   ostast 
 de  la  male  uie  ou  i   ai  tant  demoré .- Ie  te  dirai  fet 
 li  preudons  coment  il  est . Des  pechiez  mortiex  porte  li  peres  son  fes  et  li  filz  le  suen . Ne  li  filz  ne  partira  ia  as  iniquitez  au  pere . Ne  li  peres  ne  partira 
 ia  as  iniquitez  au  filz . Mes  chascuns  selonc  ce  qu   il 
 aura  deserui  receura  loier  por  ce  ne  doiz  tu  pas 
 auoir  esperance  en  ton  fil  mes  solement  en 
 Dieu  car  se  tu  de  lui  requiers  aide  il  t   aidera  et  secorra  en  toz  leux  a  toz  tes  besoinz .- Puis  qu   il  est  einsi 
 fet  Lancelot  que  nus  fors  Ihesucrist  ne  me  puet  ualoir 
 ne  aidier . ́ lui  pri  ie  qu   il  me  uaille  et  aït  et  ne  me 
 laist  chaoir  es  mains  de  l   anemi  si  que  ie  li  puisse 
 rendre  le  tresor  qu   il  me  demande . Ce  est  l   ame  de 
 moi  au  ior  espouantable  qu   il  dira  as  mauués  Alez 
 de  ci  maleoite  gent  ou  feu  pardurable . Et  dira  as 
 bons  la  douce  parole . uenez  auant  mi  beneoit 
 oir  mon  pere  li  beneoit  fil . ́ entrez  en  la  ioie  qui 
 ia  ne  prendra  fin .
 Longuement  parlerent  ensemble  entre  le 
 preudome  et  Lancelot . Et  quant  il  fu  hore  de  mengier  il  issirent  de  la  chapele  et  s   asistrent  en  la  meson 
 au  preudome  et  mengierent  pain  et  ceruoise . Et  quant 
 il  orent  mengié  li  preudons  fist  Lancelot  couchier  sus 
 l   erbe  come  cil  qui  autre  lit  n   auoit  apareillié  et  il 
 se  dormi  asez  bien  come  cil  qui  las  estoit  et  trauailliez  et  ne  baoit  pas  tant  a  la  grant  aise  del  monde 
 com  il  soloit  car  s   i  i  baast  il  n   i  dormist  iamés  por 
 la  terre  qui  trop  ert  dure  et  por  la  haire  qui  ert 
 aspre  et  poignant  aprés  la  char  mes  il  est 
 ore  a  ce  menez  que  ceste  mesese  et  ceste  durté  li  plest 
 tant  et  embelist  qu   il  n   essaia  onques  mes  riens 
 qui  tant  li  pleust  et  por  ce  ne  li  grieue  riens  que 
 il  face . Cele  nuit  se  dormi  et  reposa  en  la  meson 
 au  preudome . Et  quant  li  iorz  aparut  il  se  leua  et  ala  oïr  le  seruise  Nostre  Seignor . Quant  li 
 preudons  ot  chanté  si  prist  Lancelot  ses  armes  et  monta  ou  cheual  et  comanda  son  oste  a  Dieu  et  li  preudons  li  pria  mout  qu   il  se  tenist  en  ce  que  il  auoit  comencié  et  il  dist  que  si  feroit  il  se  Diex 
 li  donoit  santé  si  se  parti  de  laienz  et  cheuaucha 
 parmi  la  forest  en  tel  maniere  que  il  ne  tenoit  ne  uoie  ne  sentier  car  il  pensoit  mout  a 
 s   ame  et  a  son  estre  et  mout  se  repentoit 
 des  granz  max  qu   il  auoit  fet  par  quoi  il  estoit  departiz  departiz  et  gitez  de  la  haute  compaignie  qu   il  auoit  ueue  en  son  dormant  et 
 ce  ert  une  chose  dom  il  auoit  grant  poor  que 
 il  ne  chaïst  en  desesperance . Mes  por  ce  que  il 
 a  del  tout  s   entente  en  Ihesucrist . ́ cuide  il  encor  uenir  a  cel  leu  dom  il  estoit  gitez  et  fere  compaignie  a  cels  dom  il  estoit  estrez .
 Quant  il  a  cheuauchié  iusqu   a  hore  de 
 midi  si  uint  en  une  grant  plaingne  qui 
 estoit  en  la  forest  et  il  uoit  deuant  lui  .i.  chastel 
 fort  et  bien  seant  auironnez  de  murs  et  de  fossez  et 
 deuant  le  chastel  auoit  .i.  pré  ou  il  auoit  paueillons  tenduz  de  dras  de  soie  et  de  diuerses  colors 
 bien  iusqu   a  .c.  et  deuant  les  paueillons  auoit 
 bien  iusqu   a  ..  c.  cheualiers  et  plus  sus  granz  destriers 
 et  auoient  comencié  .i.  grant  tornoiement  trop 
 merueillex  et  estoient  les  uns  couers  de  blanches 
 armes  et  li  autre  de  noires . Ne  nule  autre  diuersité  d   armes  n   auoit  entr   ax . Cil  qui  auoient  les 
 blanches  armeures  se  tenoient  par  deuers  la  forest  et  li  autre  par  deuers  le  chastel . Si  auoient 
 ia  comencié  le  tornoiement  trop  merueillex 
 et  tant  i  auoit  cheualiers  abatuz  que  ce  estoit  merueille .
 Il  resgarde  le  tornoiement  grant  piece  et  tant 
 qu   il  li  est  auis  que  cil  deuers  le  chastel  en  ont 
 le  peior  et  qu   il  perdent  place  et  si  ont  assez  greignor 
 gent  que  li  autre . Quant  il  uoit  ce  si  se  torne 
 deuers  els  com  cil  qui  lor  uoldra  aidier  a  son  pooir .
 Il  besse  la  lance  et  lesse  corre  le  cheual  et  fiert  le 
 premier  si  durement  qu   il  porte  a  terre  lui  et  le 
 cheual . Il  point  oultre  et  fiert  un  autre  et  brise  son 
 glaiue  mes  toute  uoies  l   abat  a  terre  il  met  la 
 la  main  a  l   espee  et  comence  a  departir  granz 
 coux  amont  et  aual  parmi  le  tornoiement 
 come  cil  qui  de  grant  proesce  estoit  si  fet  tant 
 en  poi  d   ore  que  tuit  cil  qui  le  uoient  li  donent 
 le  los  et  le  pris  del  tornoiement  et  neporec  il  ne 
 puet  uenir  au  desus  de  cels  qui  contre  lui  sont .
 Car  tant  sont  soffrant  et  endurant  qu   il  s   en  esbahist  touz  il  fiert  sus  aus  et  maille  ausi  come 
 il  feïst  sus  une  piece  de  fust  mes  cil  ne  font 
 pas  semblant  qu   il  se  sentent  des  coux  qu   il  lor 
 done . Ne  nule  foiz  ne  reculent  ainz  prennent 
 toz  dis  terre  sor  els  si  le  lassent  tant  en  poi  d   ore 
 qu   il  ne  puet  tenir  espee  ainz  est  si  durement 
 lassez  et  trauailliez  qu   il  ne  cuide  iamés  auoir 
 pooir  de  porter  armes  et  il  le  prennent  a  force  et 
 l   enmeinent  en  la  forest  et  le  metent  dedenz . Et 
 tuit  si  compaignon  furent  maintenant  failli 
 qu   il  lor  failli  d   aide  et  cil  qui  enmeinent  Lancelot 
 li  distrent  Lancelot  nos  auons  tant  fet  que  uos  estes 
 des  noz  et  que  uos  estes  en  nostre  prison  si  couient 
 se  uos  en  uolez  issir  que  uos  façoiz  nostre  uolenté .
 Et  il  lor  creante  et  il  s   em  part  maintenant  et  les  lesse 
 en  la  forest  si  s   en  uet  un  autre  sentier  que  celui 
 qu   il  auoit  autre  foiz  alé . Et  quant  il  est  grant 
 piece  esloignié  de  cels  de  cels  qui  l   auoient  pris 
 et  il  se  pense  qu   il  a  hui  esté  menez  la  ou  onques 
 mes  ne  pot  estre  menez  ce  est  qu   il  ne  uint 
 onques  mes  en  tornoiement  qu   il  ne  uainquist .
 Ne  ne  pot  estre  pris  en  tornoiement .
 Quant  il  se  porpense  de  ce  si  comence  a  fere 
 trop  grant  duel  et  dit  que  or  uoit  il  bien 
 qu   il  est  plus  pechierres  que  nus  autre . Car  son 
 pechié  et  sa  malauenture  li  a  tolue  la  ueue  des 
 eulz  et  le  pooir  dou  cors . De  la  ueue  des  eulz  est 
 il  bien  esprouee  chose  de  la  uenue  dou  saint 
 Graal  qu   il  ne  porroit  ueoir . Del  pooir  del  cors 
 a  il  bien  esté  esprouué  car  il  ne  fu  onques  mes 
 entre  tant  de  gent  com  il  a  esté  a  cest  tornoiement 
 qu   il  poïst  estre  lassez  ne  trauailliez  ainz  les  fesoit 
 toz  foïr  de  place  ou  il  uousissent  ou  non  einsi  dolenz 
 et  trauailliez  cheuauche  tant  que  la  nuit  le  sorprist 
 en  une  ualee  grant  et  parfonde  et  quant  il  uit 
 qu   il  ne  porroit  paruenir  a  la  montaingne  si  descent  desoz  .i.  grant  pueplier  et  oste  a  son  cheual 
 la  sele  et  le  frein  et  s   alege  de  son  hiaume  et  de  son  hauberc  et  abat  sa  uentaille . Maintenant  se  chouche  couche 
 sus  l   erbe  et  s   endort  assez  legierement  car  il  ot 
 le  ior  esté  las  et  trauailliez  plus  qu   il  n   auoit  esté 
 pieça  mes .
 Quant  il  se  fu  endormiz  il  li  fu  auis  que  deuers  le  ciel  li  uint  .i.  home  qui  mout 
 resembloit  bien  preudome  et  uenoit  ausi  come 
 corrociez  et  li  disoit . Hé . ́ hom  de  male  foi  et  de  poure  creance  por  quoi  est  ta  uolenté  si  legierement  changiee  uers  ton  anemi  mortel  Se 
 tu  ne  t   i  gardes  il  te  fera  chaoir  ou  parfont  puis 
 donc  nus  ne  retorne . Quant  il  auoit  ce  dit  si 
 s   esuanoïssoit  en  tel  maniere  que  Lancelot  ne  sot 
 qu   il  estoit  deuenuz  si  estoit  mout  a  malaise 
 de  ceste  parole  mes  por  ce  ne  s   esueilloit  il  pas 
 ainz  li  auint  einsi  qu   il  s   endormi  ne  ne  s   esueilla 
 iusqu   a  l   andemain  que  li  iorz  aparut  clers  lors 
 se  lieue  et  fet  le  signe  de  la  croiz  enmi  son  front 
 et  se  comande  a  Nostre  Seignor  et  resgarde  tout 
 entor  lui  mes  il  ne  uoit  mie  son  cheual  et  neporec  il  le  quiert  tant  qu   il  le  troeue . Si  met  la  sele 
 et  monte  si  tost  com  il  est  atornez . Quant  il  s   en 
 uouloit  aler  il  troeue  et  uoit  a  destre  del  chemin 
 que  pres  de  lui  a  une  archiee  auoit  une  recluse  que  l en  tenoit  a  une  des  meillors  dames 
 dou  païs . Quant  il  uoit  ce  si  dist  qu   il  est  uoirement  meschaanz  et  que  ses  chemins  le 
 destorne  uoirement  de  toz  biens  car  la  ou  il 
 est  ore  uint  il  ersoir  de  tele  hore  que  bien  poïst 
 estre  uenuz  iusque  ça  tout  de  iorz  et  demander 
 conseil  de  son  estre  et  de  sa  uie . Il  torne  cele  part  et 
 descent  a  l   entree  et  atache  son  cheual  a  .i.  arbre 
 et  oste  son  escu  et  son  hiaume  et  s   espee  et  met  tot 
 deuant  lui . Quant  il  est  entrez  dedenz  il  uoit 
 que  desus  l   autel  estoient  li  garnement  de  sainte  eglyse  aprestez  por  uestir  et  deuant  l   autel  estoit  uns  chapelains  a  genolz  et  disoit  ses  oroisons 
 et  ne  demora  gaires  qu   il  prist  les  armes  Nostre 
 Seignor  et  s   en  reuesti  et  comença  la  messe  de  la  glorieuse  mere  Dieu . Et  quant  il  l   ot  chanté  et  il  se  fu 
 desuestuz  la  recluse  qui  auoit  une  petite  boete  par 
 ou  ele  ueoit  et  l   autel  et  le  prestre  apela  Lancelot  et  por  ce 
 que  cheualiers  erranz  li  sembloit  et  mestier  auoit  de  conseil . Et  il  uient  a  li  et  ele  li  demande  qui  il  est  et  de 
 quel  païs  et  que  il  quiert  et  il  li  dist  tout  mot  a  mot 
 einsi  com  il  auoit  demandé  et  quant  il  li  a  tot  dit 
 et  il  li  conte  l   auenture  dou  tornoiement  ou  il  auoit 
 ier  esté  et  coment  cil  as  blanches  armes  le  pristrent 
 et  la  parole  qui  li  auoit  esté  dite  aprés  li  conte  l   auision  com  il  l   auoit  ueue  en  son  dormant  et  quant 
 il  li  a  conté  tout  son  estre  il  li  prie  qu   el  le  conseut 
 a  son  pooir  et  ele  li  dist  tantost . Lancelot  Lancelot  tant 
 com  uos  fustes  cheualiers  des  cheualeries  terrianes  fustes 
 uos  li  plus  merueilleux  hons  dou  monde  et  li 
 plus  auentureus . Or  premierement  quant 
 uos  uos  estes  entremis  des  cheualeries  celestiex  se  auentures  merueilleuses  uos  auiennent  ne 
 uos  en  merueilliez  mie  et  neporec  de  cel  tornoiement  que  uos  ueïstes  uos  dirai  ie  la  senefiance 
 car  sanz  faille  quan  que  uos  ueïstes  ne  fu  fors 
 ausi  come  senefiance  de  Ihesucrist  et  neporquant 
 sanz  faillance  nule  et  sanz  point  de  deceuement 
 estoit  li  tornoiemenz  des  cheualiers  terriens  car  assez 
 i  auoit  greignor  senefiance  qu   il  meïsmes  n   i 
 entendoient . Tout  auant  uos  dirai  por  quoi 
 le  tornoiement  fu  pris  et  qui  estoient  li  cheualier  li 
 tornoiemenz  fu  pris  por  ueoir  qui  plus  auroit 
 cheualiers  ou  Elyezer  le  filz  le  roi  Pellés . ́ ou  Argustes 
 li  filz  le  roi  Herlen  et  por  ce  que  l en  poïst  conoistre 
 les  uns  des  autres  fist  Elyezer  les  suens  courir 
 de  couuertures  blanches  et  quant  il  furent 
 aiosté  ensemble  si  furent  li  noir  uaincuz  encor 
 leur  aidissiez  uos  encor  eussiez  uos  plus  gent 
 qu   il  n   auoient  or  uos  dirai  la  senefiance  de 
 ceste  chose .
 Auant  ier  le  ior  de  Pentecoste  pristrent 
 li  cheualier  terrien  et  li  cheualier  celestiel  .i.  tornoiement  ensemble . Ce  est  a  dire  qu   il  commencierent  ensemble  la  queste  li  cheualier  qui  sont  en 
 pechié  mortel  ce  sont  li  terrien . Et  li  celestiel 
 ce  sont  li  uerai  cheualier  li  preudome  qui  n   estoient 
 pas  ordoié  de  pechié  comencierent  la  queste 
 dou  saint  Graal  ce  fu  li  tornoiemenz  qu   il 
 empristrent  li  cheualier  terrien  qui  auoient  la 
 terre  es  elz  et  es  cuers  pristrent  couertures 
 noires  com  cil  qui  estoient  couert  de  pechié 
 noir  et  horrible  li  autre  qui  estoient  celestiel  pristrent  couertures  blanches  ce  est  de 
 uirginité  et  de  chasteé  ou  il  n   a  nerté  ne  tache .
 Quant  li  tornoiemenz  fu  comenciez  ce  est  a  dire  quant  la  queste  fu  comenciee  tu  regardas 
 les  pecheors  et  les  preudomes  si  te  fu  auis  que 
 li  pecheor  furent  uaincuz  et  por  ce  que  tu  estoies 
 de  la  partie  as  pecheors  ce  est  a  dire  por  ce  que  tu 
 estoies  en  pechié  mortel  si  te  tornas  deuers  els 
 et  te  meslas  as  preudomes  bien  t   i  meslas  tu  quant 
 tu  a  Galaad  ton  filz  uousis  ioster  a  cele  hore  que  il 
 abati  ton  cheual  et  le  Perceual  ensemble .
 Quant  tu  eus  grant  piece  esté  ou  tornoiement  et  tu  fus  si  las  que  tu  ne  te  poïs  mes 
 aidier  li  preudome  te  pristrent  et  te  menerent 
 en  la  forest . Quant  tu  te  fus  auant  hier  mis  en 
 la  queste  et  li  sainz  Graalx  t   aparut  lors  te  trouas  tu  si  uilx  et  orz  de  pechiez  que  tu  ne  cuidoies  que  iamés  poïsses  porter  armes . Ce  est  a  dire 
 quant  tu  te  ueïs  si  uix  et  orz  que  tu  ne  cuidoies 
 mie  que  Nostre  Sires  feïst  de  toi  son  cheualier  et  son 
 seriant . Mes  maintenant  te  pristrent  li  hermite  li  preudome  religieuses  persones  qui  te 
 mistrent  en  la  uoie  Nostre  Seignor  qui  est 
 pleine  de  uie  et  de  uerdor  ausi  com  la  forest 
 estoit . Si  te  conseillierent  ce  qui  t   estoit  profitable  a  l   ame  que  tu  estoies  deuant  alé .
 Ce  est  que  tu  ne  retornes  pas  a  pechier  si  mortelment  com  tu  auoies  fet  deuant . Et  neporec 
 si  tost  com  il  te  souint  de  la  uaine  gloire  de 
 cest  siecle  et  des  granz  orgueilx  que  tu  soloies 
 mener  tu  començas  a  fere  ton  duel  de  ce  que 
 tu  n   auoies  tout  uaincu . Donc  Nostre  Sires 
 se  dut  corrocier  a  toi  et  bien  le  te  mostra  en  ton 
 dormant  quant  il  te  uint  dire  que  tu  estoies 
 de  male  foi  et  de  poure  creance . Dom  il  t   amentut 
 que  li  anemis  te  feroit  chaoir  ou  parfont  puis 
 ce  est  en  enfer  se  tu  ne  t   i  gardoies  or  t   ai  deuisé 
 la  senefiance  del  tornoiement  et  la  senefiance  de 
 ton  songe  por  ce  que  tu  ne  te  partes  de  la  uoie 
 de  uerité  par  uaine  gloire  ne  par  aucune  racine  car  a  ce  que  tu  as  tant  erré  uers  ton  creator 
 saches  que  se  tu  uers  lui  fes  chose  que  tu  ne  doies  il  te  laira  forsuoier  par  pechié  si  que  tu 
 charras  en  pardurable  peine  ce  est  en  enfer . A 
 tant  se  test  la  dame  et  il  respont . Dame  uos  en 
 auez  tant  dit  et  uos  et  li  preudome  a  qui  ie  ai 
 parlé  que  se  ie  chaoie  en  pechié  mortel  l en  me 
 deuroit  plus  blasmer  que  nul  autre  pecheor .
- Diex  uos  otroit  par  sa  pitié  fait  ele  que  uos 
 iamais  n   i  renchaoiz . Lors  li  redit . Lancelot  ceste 
 forest  est  mout  grant  et  mout  desuoiable  si  puet 
 bien  aler  .i.  cheualier  a  iornee  que  ia  n   i  trouuera  ne 
 meson  ne  recet  por  ce  uoil  ie  que  uos  me  diez 
 se  uos  meniastes  hui  car  se  uos  n   auez  mengié 
 ie  uos  donrai  de  tel  charité  com  Diex  nos  a  prestee .
 Et  il  dist  qu   il  ne  menia  hui  ne  ier  et  ele  li  fait 
 aporter  pain  et  eue  et  il  entre  en  la  meson  au 
 chapelain  et  il  prent  la  charité  que  Diex  li  enuoie . Quant  il  a  mengié  si  se  part  de  laienz  et 
 comande  la  dame  a  Dieu  et  cheuauche  iusqu   au 
 soir  la  nuit  iut  en  une  roche  haute  et  merueilleuse  sanz  compaignie  de  toutes  genz  ne  mais 
 de  Dieu . Il  fu  grant  partie  de  la  nuit  en  proieres  et  en  oroisons  et  dormi  grant  piece  a  l   andemain 
 quant  il  uit  le  ior  aparoir  il  fist  le  signe  de  la 
 croiz  en  son  front  et  se  mist  a  coutes  et  a  genouz 
 contre  orient  et  fist  sa  proiere  tele  com  il  l   auoit 
 fete  le  ior  deuant  lors  uint  a  son  cheual  et  li  mist 
 la  sele  et  le  frain  et  monta  puis  racoilli  son  chemin 
 ausi  com  il  auoit  fet  autre  foiee . Si  cheuauche 
 tant  qu   il  uint  en  une  ualee  parfonde  trop 
 bele  a  ueoir  et  estoit  entre  .ii.  roches  granz  et  merueilleuses . Quant  il  uint  en  la  ualee  si  comença  a 
 penser  mout  durement  il  resgarde  deuant  lui 
 et  uoit  l   eue  que  l en  apele  Marcoise  qui  la  forest 
 enclooit  de  toutes  parz  quant  il  uoit  ce  si  ne 
 set  que  fere  car  il  uoit  que  parmi  l   eue  qui  tant 
 est  parfonde  et  perilleuse  le  couendra  passer 
 et  ce  est  une  chose  qui  mout  l   esmaie  et  neporquant  il  met  si  s   esperance  en  Dieu  et  sa  fiance  que 
 il  s   en  oste  tout  del  penser  et  dit  qu   il  passera  bien 
 a  l   aide  de  Dieu . Tandis  com  il  estoit  en  cel  penser 
 li  auint  une  auenture  merueilleuse  car  il  uint  uit 
 de  l   eue  issir  .i.  cheualier  armé  d   unes  armes  plus  noires  que  meure  et  sist  sus  un  grant  cheual  noir .
 Et  la  ou  il  uoit  Lancelot  si  li  adrece  le  glaiue  sanz  lui 
 mot  dire  et  fiert  le  cheual  si  qu   il  l   ocit  mes  lui  n   atouche . Si  s   en  uet  si  grant  erre  que  Lancelot  n   en  pot 
 en  poi  d   ore  point  ueoir . Quant  il  uoit  son  cheual 
 desoz  lui  ocis  si  se  relieue  et  si  n   est  pas  mout  dolenz 
 puis  qu   il  plest  a  Nostre  Seignor  qu   il  nel  regarde 
 onques  ainz  s   en  uet  outre  ausi  armez  com  il  estoit .
 Et  quant  il  est  uenuz  iusqu   a  l   eue  et  il  ne  uoit  pas 
 coment  il  puisse  oultre  passer . ́ il  s   arreste  et  oste 
 son  hiaume  et  son  escu  et  s   espee  et  son  glaiue  et  si 
 dist  qu   il  atendra  tant  ilec  que  Nostre  Sires  li  enuoiera  secors .
 Einsi  est  Lancelot  enclos  de  .iii.  parties . D   une 
 part  de  l   eue  et  d   autre  part  des  roches  et 
 d   autre  part  de  la  forest . Si  ne  set  tant  esgarder 
 de  nule  de  ces  .iii.  parties  qu   il  i  uoie  sauueté 
 terriane . Car  s   il  monte  es  roches  et  il  a  talent 
 de  mengier  il  ne  trouuera  qui  sa  faim  li  restanche  se  Nostre  Sires  n   i  met  conseil  et  s   il  entre  en 
 la  forest  a  ce  que  ele  est  la  plus  desuoiable  que 
 il  onques  trouuast  il  porra  esgarer  et  demorer 
 lonc  tens  qu   il  ne  trouera  qui  li  aït . Et  s   il  entre 
 en  l   eue . ́ il  ne  uoit  mie  coment  il  en  puisse  eschaper  sanz  peril  car  ele  est  noire  et  parfonde 
 si  qu   il  n   i  porroit  prendre  pié . Ces  .iii.  choses 
 le  font  remanoir  a  la  riue  et  estre  en  proieres 
 et  en  oroisons  uers  Nostre  Seignor  que  il  par  sa 
 pitié  le  uiegne  conforter  et  uisiter  et  doner  li 
 conseil  par  quoi  il  ne  puisse  chaoir  en  temptacion  d   anemi  par  engin  de  deable  ne  estre 
 menez  a  desesperance . Mes  atant  lesse  ore  li  contes  a  parler  de  lui  et  retorne  a  mon  seignor  Gauuain .
 Or  dit  li  contes  que  quant 
 mes  sires  Gauuains  se  fu  partiz 
 de  ses  compaignons  que 
 il  cheuaucha  mainte 
 iornee  loing  et  pres  sanz 
 auenture  trouer  qui 
 face  a  amenteuoir  en  conte  et  ausi  faisoient 
 li  autre  compaignon . Car  il  ne  trouoient  mie 
 de  .x.  tanz  tant  auentures  com  il  souloient .
 Et  par  ce  lor  ennuia  plus  la  queste . Mes  sires 
 Gauuains  cheuaucha  des  la  Pentecoste  iusqu   a  la  Magdaleine  sanz  auenture  trouer  qui  a  conter 
 face  si  s   en  merueilla  car  en  la  queste  del  saint 
 Graal  cuidoit  il  que  les  auentures  forz  et  merueilleuses  fussent  plus  tost  trouees  que  en  autre  leu . Un  ior  li  auint  qu   il  encontra  Hestor  des 
 Mares  tout  sol  cheuauchant  il  s   entreconurent 
 si  tost  com  il  s   entreuirent  et  s   entrefirent  grant 
 ioie  et  demanda  mes  sires  Gauuains  a  Hestor  de  son  estre 
 et  il  dist  qu   il  estoit  sainz  et  hetiez . Mes  auenture 
 ne  troua  pieça  en  leu  ou  il  uenist . Par  foi  fet 
 mes  sires  Gauuains  de  ce  me  uoloie  ie  plaindre  a  uos  car 
 se  Diex  me  conseut  puis  que  ie  me  parti  de  Camaalot  ne  trouai  ie  auenture  nule  si  ne  sai  coment  ce  est  alé  car  por  aler  en  estranges  terres 
 ne  en  loingntains  païs  et  por  cheuauchier  de  iorz 
 et  de  nuiz  ne  remest  il  pas  car  ie  uos  creant  loiaument  com  a  mon  compaignon  que  por  aler  solement  sanz  autre  besoigne  fere  ai  ie  puis 
 ocis  plus  de  .x.  cheuaus  donc  li  pires  ualoit  assez .
 Ne  auenture  ne  trouuai  qui  me  pleust . Et  Hestor 
 se  comence  a  seignier  de  la  merueille  que  il  en 
 a . Or  me  dites  fet  mes  sires  Gauuains  se  uos  trouastes 
 puis  nus  de  noz  compaignon .- Oïl  fet  Hestor  ie  en 
 ai  puis  .x.  iorz  troué  plus  de  .xx.  chascun  par  soi 
 qu   il  n   i  ot  onques  nus  qui  ne  se  plainsist  a  moi  de 
 ce  qu   il  ne  pooit  trouer  auenture .- Par  foi  fet  mes 
 sires  Gauuains  merueilles  oi . Et  de  mon  seignor  Lancelot  oïstes  uos 
 pieça  parler - Certes  fet  il  nanil . Ie  ne  truis  qui  noueles  m   en  die  ne  plus  que  s   il  fust  fonduz  en  abysme  et  por  ce  ai  ie  mout  grant  poor  de  lui  et  criem  que 
 il  ne  soit  en  aucune  prison .- Et  de  Galaad  et  de  Perceual 
 et  de  Boort  oïstes  uos  puis  parler - Certes  fet  Hestor 
 nanil  cil  .iiii.  sont  si  perdu  que  l en  n   en  set  ne 
 uent  ne  uoie .- Or  les  conduie  Diex  fet  mes  sires  Gauuains  en 
 quel  leu  qu   il  soient  car  certes  se  il  as  auentures  dou  saint  Graal  faillent  li  autre  n   i  recoureront  mie  et  ie  cuit  qu   il  i  auendront  bien  car 
 ce  sont  li  plus  preudome  de  la  queste . Quant  il 
 ont  grant  piece  parlé  ensemble  si  dist  Hestor . Sire 
 uos  auez  grant  piece  cheuauchié  toz  seuls  et  ie 
 toz  seuls  si  n   auons  riens  troué  or  cheuauçons 
 ensemble  sauoir  se  nos  serions  plus  chaanz  de 
 trouer  aucune  auenture  que  chascuns  par 
 soi .- Par  foi  fet  mes  sires  Gauuains  uos  dites  bien  et  ie  l   otroi 
 or  alons  ensemble  que  Diex  nos  conduie  en  tel 
 leu  ou  nos  truissons  aucune  chose  de  ce  que  nos 
 alons  querant .- Sire  fet  Hestor  ceste  part  donc 
 ie  uiegn  ne  trouerons  nos  riens . Ne  cele  part  donc 
 uos  uenez . Et  il  dist  que  ce  puet  bien  estre . Donc  lo 
 ie  fait  Hestor  que  nos  aillons  autre  uoie  que  cele 
 que  nos  auons  alé . Et  il  dit  qu   il  le  loe  bien . Et 
 Hestor  se  met  en  .i.  sentier  qui  tornoit  a  trauers 
 de  la  plaigne  ou  il  s   estoient  entrencontré  si 
 lessent  le  grant  chemin . Einsi  cheuauchierent  .iii.  iorz  qu   il  ne  trouerent  auenture 
 nule  si  lor  en  poise  mout . Un  ior  lor  auint 
 qu   il  cheuauchierent  parmi  une  forest  grant 
 et  estrange  ou  il  ne  trouerent  home  ne  fame .
 Au  soir  lor  auint  qu   il  trouerent  entre  .ii. 
 roches  en  une  montaingne  une  chapele  uielle 
 et  anciane  qui  tant  ert  gaste  par  semblant 
 qu   il  n   i  reperoit  ame . Quant  il  uindrent  la  il  descendirent  et  osterent  lor  escuz  et  lor  lances  et 
 les  lessierent  defors  la  chapele  lez  la  paroi  puis 
 ostent  a  lor  cheuax  les  frains  et  les  seles  et  lessent 
 pestre  par  la  montaingne  lors  desceignent 
 lor  espees  et  metent  en  la  place  puis  uont  deuant 
 l   autel  fere  lor  oroisons  et  lor  proieres  come  bon  crestien  doiuent  fere  et  quant  il  orent  fetes  lor  oroisons  il  se 
 uons  uont  aseoir  sus  un  siege  qui  estoit  ou  chancel 
 et  parolent  ensemble  de  maintes  choses  mais  de 
 mengier  n   i  ot  il  onques  parlé  por  ce  qu   il  sauoient  bien  qu   a  celui  point  en  parleroient  il  por 
 noient . Il  fesoit  laienz  mout  oscur  por  ce  que  il  n   i 
 auoit  lampe  ne  cierge  qui  arsist  et  quant  il  orent 
 un  poi  ueillié  si  dormirent  li  uns  ça  li  autres  la .
 Quant  il  se  furent  endormi  si  auint  a  chascun  une  auision  merueilleuse  qui  ne 
 fet  mie  a  oublier  ainz  la  doit  l en  bien  amenteuoir  en  conte  car  assez  i  a  grant  senefiance  ce  que 
 mes  sires  Gauuains  uit  en  son  dormant  si  li  fu  auis  qu   il 
 estoit  en  .i.  pré  plein  d   erbe  uert  et  de  flors  i  ot 
 a  plenté . En  cel  pré  auoit  .i.  rastelier  ou  il  menioient  .c.  et  .l.  toriaus  li  torel  estoient  orgueillex  et  tuit  uairié  ne  mes  .iii. . De  ces  .iii.  n   estoit 
 li  uns  ne  bien  tachiez  ne  bien  sanz  tache  et  li  autre  estoient  si  blanc  et  si  bel  com  il  pooient  plus 
 estre . Cil  .iii.  torel  estoient  liez  par  les  cox  de  iox 
 forz  et  tenanz  li  torel  disoient  tuit  Alons  de  ci 
 quierre  meillor  pasture  que  ceste  n   est . Li  torel 
 s   em  partoient  atant  et  s   en  aloient  parmi  la  lande  ne  mie  parmi  le  pré  et  demoroient  trop  lonc 
 tens  et  quant  il  reuenoient  si  en  failloient  li 
 plusor  et  cil  qui  reuenoient  estoient  si  megre 
 et  si  las  qu   a  peines  se  pooient  il  tenir  en  estant .
 Des  .iii.  sanz  tache  reumenoit  li  uns  et  li  autre 
 dui  reuenoient  et  quant  il  estoient  uenuz  au 
 rastelier  si  montoit  entr   ax  un  tel  estrif  que  la 
 uiande  lor  failloit  et  les  couenoit  departir  li  .i. 
 et  li  autre .
 Einsi  auint  a  mon  seignor  Gauuain . Mes  a  Hestor  auint 
 une  autre  mout  dessemblable  a  cele  auision .
 Car  il  li  est  auis  que  entre  lui  et  Lancelot  descendoient 
 d   une  chaiere  et  montoient  sus  .ii.  granz  cheuaus 
 et  disoient  Alons  quierre  ce  que  nos  ne  trouerons 
 ia . Maintenant  se  departoient  et  erroient  mainte  iornee  et  tant  que  Lancelot  chaoit  de  son  cheual  si 
 l   en  abatoit  uns  hons  qui  tout  le  despoilloit . Et 
 quant  il  l   auoit  despoillié  il  li  uestoit  une  robe  qui 
 toute  ert  pleine  de  freions  et  si  le  montoit  sus  .i. 
 asne . Et  quant  il  i  estoit  montez  si  cheuauchoit  lonc 
 tens  et  tant  qu   il  uenoit  a  une  fontainne  la  plus 
 bele  qu   il  onques  ueïst . Et  quant  il  estoit  abessiez 
 por  boiure  si  se  reponnoit  la  fontainne  si  qu   il  n   en 
 ueoit  point  et  quant  il  ueoit  qu   il  n   en  pooit  point 
 auoir  si  s   en  retornoit  la  donc  il  ert  uenuz  et  Hestors 
 qui  nule  foiz  ne  se  remuoit  erroit  tant  foruoiant 
 ça  et  la  qu   il  uenoit  a  la  meson  a  .i.  riche  home  qui 
 tenoit  noces  et  feste  grant . Il  huichoit  a  l   uis  et  disoit 
 Ouurez  ouurez . Et  li  sires  uenoit  auant  si  li  disoit .
 Sire  cheualier  autre  ostel  querez  que  cestui  car  ceenz 
 n   entre  nus  qui  si  haut  soit  montez  com  uos  estes .
 Et  il  s   em  partoit  maintenant  tant  dolenz  que  nus  plus 
 et  s   en  reperoit  a  sa  chaiere  qu   il  auoit  lessiee . De  cest 
 songe  fu  Hestor  si  a  malaise  qu   il  s   en  esueilloit 
 del  corroz  qu   il  auoit  et  se  comença  a  torner  et  a  retorner  com  cil  qui  ne  pooit  dormir  et  mes  sires  Gauuains  qui 
 ne  dormoit  pas  ainz  se  fu  esueilliez  por  son  songe 
 quant  il  oï  einsi  torner  Hestor  si  li  dist  Sire  dormez 
 uos .- Sire  fet  il  nanil  ainz  m   a  orendroit  esueillié  une  auision  merueilleuse  que  i   ai  ueue  en 
 mon  dormant .- Par  foi  fet  mes  sires  Gauuains  ausi  uos  di 
 ie . Ie  ai  ueue  une  trop  merueilleuse  auision  donc 
 ie  me  sui  esueilliez  si  uos  di  que  ie  ne  serai  iamés 
 aeise  deuant  que  ie  en  saurai  la  uerité .- Ausi  uos 
 di  ie  fet  Hestor . Ne  ne  seré  iamés  aeise  deuant 
 que  ie  saurai  la  uerité  de  mon  seignor  Lancelot  mon  frere .
 En  ce  qu   il  parloient  einsi  si  uoient  uenir  parmi 
 l   uis  de  la  chapele  une  main  qui  aparoit  iusque 
 uers  le  coute  et  estoit  couuerte  d   un  uermeil  samit . A  cele  main  si  pendoit  .i.  frain  ne  mie  trop 
 riche  et  tenoit  en  son  poign  un  gros  cierge  qui 
 mout  ardoit  cler  et  passa  par  deuant  els  et  entra 
 ou  chancel  et  s   esuanoï  en  tel  maniere  que  il 
 ne  sorent  que  ele  deuint . Maintenant  oïrent 
 une  uoiz  qui  lor  dist . Cheualiers  pleins  de  pute  foi  et  de 
 male  creance  ces  .iii.  choses  que  uos  auez  orendroit 
 ueues  uos  faillent  et  por  ce  ne  poez  uos  auenir 
 as  auentures  dou  saint  Graal . Quant  il  oient  ceste 
 parole  si  en  sont  tuit  esbahiz . Et  quant  il  sont 
 teu  grant  piece  mes  sires  Gauuains  parla  premiers  et 
 dist  a  Hestors . Auez  uos  entendue  ceste  parole .- Certes  sire  nanil  et  si  l   ai  ie  bien  oïe .- A  non  Dieu  fet 
 mes  sires  Gauuains  nos  auons  anuit  tant  ueu  en  dormant 
 et  en  ueillant  que  li  mielz  que  ie  i  sache  a  nostre 
 oes  si  est  que  nos  aillons  quierre  aucun  hermite 
 aucun  preudome  qui  nos  die  la  senefiance  de 
 noz  songes  et  la  senefiance  de  ce  que  nos  auons 
 oï  et  selon  ce  qu   il  nos  conseillera  si  ferons  car  autrement  m   est  il  auis  que  nos  irions  por  noient 
 noz  pas  gastant  ausi  com  nos  auons  fet  iusque  ci . Et 
 Hestor  dist  que  en  cest  conseil  ne  uoit  il  se  bien 
 non . Einsi  furent  toute  la  nuit  li  dui  compaignon 
 en  la  chapele . Ne  onques  puis  qu   il  se  furent 
 esueilliez  ne  s   endormirent  ainz  pensoit  chascuns  durement  a  ce  qu   il  auoit  ueu  en  son  dormant .
 Quant  li  iorz  fu  uenuz  il  alerent  ueoir  ou  lor 
 cheuaus  estoient . Si  les  quistrent  tant  qu   il 
 les  trouuerent  si  lor  mistrent  les  seles  et  les  freins 
 et  pristrent  lor  armes  et  monterent  et  se  partirent 
 de  la  montaigne . Et  quant  il  furent  uenuz  en  la 
 ualee  si  encontrerent  .i.  uaslet  qui  cheuauchoit 
 un  roncin  et  estoit  sanz  compaignie  il  le  saluent 
 et  il  lor  rent  lor  salu . Biaux  amis  fet  mes  sires  Gauuains  sauriez  nos  uos  ici  pres  enseignier  ne  hermite  ne  religion .- Sire  fet  li  uaslez  oïl . Lors  lor  mostre  .i.  petit  sentier  a  destre  et  lor  dit . Cist  sentiers  uos  menra 
 droit  au  haut  hermitage  qui  est  en  une  petite 
 montaigne  mes  ele  est 
 si  roiste  que  cheual  n   i  porroient  aler  et  por  ce  uos 
 couendra  a  descendre  et  aler  a  pié . Et  quant  uos 
 seroiz  la  uenuz  si  troueroiz  .i.  hermite  qui  est 
 li  plus  preudome  et  de  meillor  uie  qui  soit  en  cest 
 païs .- Or  te  comandons  a  Dieu  fet  mes  sires  Gauuains  biax 
 amis  car  mout  nos  as  serui  a  gré  de  ces 
 paroles  que  tu  nos  as  dites . Li  uaslez  s   en  uet 
 d   une  part  et  cil  d   autre . Et  quant  il  ont  .i.  poi  alé 
 il  encontrent  en  la  ualee  .i.  cheualier  armé  de  totes 
 armes  qui  lor  crie  Ioste  de  si  loign  com  iles  il  les  uoit .
 A  non  Dieu  fet  mes  sires  Gauuains  puis  que  ie  parti  de 
 Camaalot  ne  trouai  mes  qui  ioste  me  demandast  et  puis  que  cil  la  demande  il  l   aura .- Sire 
 fet  Hestor  laissiez  m   i  aler  s   il  uos  plest .- Non  feré 
 fet  il . Mes  s   il  m   abat  il  ne  me  pesera  pas  se  uos 
 i  alez  aprés  moi . Lors  met  lance  lance  sor  fautre 
 et  embrace  l   escu  et  lesse  corre  au  cheualier  et  cil  li  uient 
 si  grant  erre  com  il  puet  dou  cheual  trere  si  s   entrefierent  si  granz  coux  que  li  escuz  percent  et  li 
 hauberc  rompent  si  se  blecent  mout  durement 
 li  uns  plus  que  li  autre . Mes  sires  Gauuains  fu  naurez  ou 
 costé  senestre  mes  ce  ne  fu  pas  granment  mes  li 
 cheualiers  fu  naurez  si  mortelment  que  li  glaiues 
 en  parut  d   autre  part . Il  uolent  andui  des  arçons 
 et  au  parchaoir  brise  li  glaiues  si  que  li  cheualiers  remaint  toz  enferrez  et  se  sent  si  mortelment 
 qu   il  n   a  pooir  de  leuer  soi .
 Quant  mes  sires  Gauuains  le  uoit  cheuz  a  terre  si  se 
 drece  tost  et  isnelement  et  met  la  main 
 a  l   espee  et  met  l   escu  deuant  son  uis  et  fet  semblant  de  mostrer  la  greignor  proesce  que  il  onques  ot  com  cil  qui  assez  en  auoit  en  soi .
 Mes  quant  il  uoit  que  li  cheualiers  soit  naurez  et  qu   il 
 ne  se  relieue  si  cuide  bien  qu   il  soit  naurez  a  mort 
 lors  li  dist  Sire  cheualiers  a  ioster  uos  couient  ou  ie 
 uos  ocirrai .- Ha . ́ sire  cheualiers  ie  sui  ocis  ueraiement 
 le  sachiez  et  por  ce  uos  pri  ie  que  uos 
 façoiz  ce  que  ie  uos  requerrai . Et  il  dist  que  il 
 le  fera  uolentiers  s   il  le  puet  fere  en  nule  maniere . Sire  fet  il  ie  uos  pri  que  uos  me  portez 
 en  une  abeïe  pres  de  ci  et  me  fetes  fere  ma  droiture  tele  com  l en  doit  fere  a  cheualier .- Sire  fet  mes 
 sires  Gauuains  ie  ne  sai  ci  pres  nule  religion .- Ha . ́ sire  fet 
 il  montez  moi  sus  uostre  cheual  et  ie  uos  menrai  a  une  abeïe  que  ie  sai  qui  n   est  mie  grantment 
 loign . Lors  le  met  mes  sires  Gauuains  deuant  soi  sus  le  cheual  et  baille  a  Hestor  son  escu  a  porter  et  l   embrace 
 par  les  flans  por  ce  qu   il  ne  chaïst  et  li  cheualiers  conduit  le  cheual  droit  a  une  abeïe  qui  ilec  estoit 
 pres  en  une  ualee .
 Quant  il  uindrent  a  la  porte  si  huchierent 
 tant  que  cil  de  laienz  les  oïrent  qui  uindrent  a  la  porte  deffermer  et  les  reçurent  lieement 
 et  descendirent  le  cheualier  armé  et  le  couchierent  au 
 plus  soef  qu   il  porent  et  si  tost  com  il  fu  couchiez  si 
 demande  son  sauueor  et  l en  li  aporte  et  quant 
 il  le  uoit  uenir  si  comence  a  plorer  trop  durement 
 et  tent  ses  mains  encontre  et  se  fet  confés  oiant 
 toz  cels  de  la  place  de  toz  ses  pechiez  dom  il  se  sent 
 corpables  uers  son  criator  et  comence  a  plorer 
 trop  tendrement  et  a  crier  merci . Et  quant  il  a  tot 
 ce  dit  dom  il  se  sent  remembranz  li  prestres  li  done  son  sauueor  et  il  le  reçoit  o  grant  deuotion 
 quant  il  ot  usé  corpus  domini  il  dist  a  mon  seignor  Gauuain 
 qu   il  li  traie  le  glaiue  dou  piz  et  il  li  demande 
 qui  il  est  et  de  quel  païs . Sire  fet  il  ie  sui  de  la 
 meson  le  roi  Artus  et  compainz  de  la  table  reonde  et  si  ai  non  Yuains  li  Auoltres  et  filz  le  roi  Urien .
 Si  estoie  meuz  en  la  queste  dou  saint  Graal 
 o  mes  autres  compaignons  mes  einsi  est  ore 
 auenu  par  la  uolenté  Nostre  Seignor  ou  par 
 mon  pechié  que  uos  m   auez  ocis  si  le  uos  pardoign  debonerement  et  Diex  ausi  le  uos  pardoint .
 Quant  mes  sires  Gauuains  ot  ceste  parole  si  dist 
 mout  dolenz  et  corrociez . Hé . ́ Diex  tant 
 ci  a  grant  mesauenture . Ha . ́ Yuains  tant  il  me 
 poise  de  uos .- Sire  fet  il  qui  estes  uos .- Ie  sui  Gauuains 
 le  niés  le  roi  Artus .- Donc  ne  me  chaut  il  fet 
 il  se  ie  sui  ocis  par  la  main  de  si  preudome  com 
 uos  estes . Por  Dieu  quant  uos  uendroiz  a  cort  saluez  moi  toz  noz  compaignons  que  uos  troueroiz  car  ie  sai  bien  qu   il  en  morra  assez  en  ceste 
 queste  et  si  lor  dites  par  la  fraternité  qui  est  entre 
 moi  et  els  qu   il  lor  souiegne  de  moi  en  lor  proieres 
 et  en  lor  oroisons  et  qu   il  prient  Nostre  Seignor 
 qu   il  ait  merci  de  l   ame  de  moi . Lors  comencent 
 a  plorer  entre  mes  sires  Gauuains  et  Hestor  lors  met  la 
 main  au  fer  dou  glaiue  que  Yuains  auoit  ou  piz  et 
 au  tirer  qu   il  fet  si  s   estent  de  la  grant  angoisse 
 qu   il  sent  et  maintenant  li  part  l   ame  dou  cors 
 si  qu   il  deuia  entre  les  braz  Hestor . Mes  sires  Gauuains  en 
 est  trop  dolenz  et  ausi  est  Hestor  il  le  firent  enseuelir  bel  et  richement  en  .i.  drap  de  soie  que  li  frere  de  laienz  li  aporterent  quant  il  sorent  que 
 ert  filz  de  roi . Et  li  firent  tel  seruise  com  l en  doit 
 fere  de  mort  et  l   enfoïrent  deuant  le  mestre  autel  de  laienz  et  mistrent  une  bele  tombe  sus  lui 
 et  i  firent  son  non  escrire  et  le  non  de  celui  qui  l   ocist 
 lors  se  partent  de  laienz  entre  mes  sires  Gauuains  et  Hestor  dolent  et  corrouciez  de  ceste  mesauenture  qui  lor  est 
 auenue  car  il  uoient  bien  que  ce  est  droite  meschaance . Si  cheuauchent  tant  qu   il  uindrent 
 au  pié  dou  haut  hermitage . Quant  il  uindrent 
 la  si  atachent  lor  cheuaux  a  .ii.  chesnes  lors  se  metent 
 en  un  estroit  sentier  qui  aloit  amont  ou  tertre 
 et  le  trouuerent  si  roiste  et  si  anuiex  a  monter  qu   il 
 sont  tuit  las  et  trauailliez  ainz  qu   il  uiegnent 
 amont . Quant  il  sont  uenuz  amont  si  uoient 
 il  l   ermitage  ou  li  preudons  manoit  qui  auoit  non 
 Nasciens  et  ce  ert  une  petite  meson  et  une  petite 
 chapele . Il  uienent  cele  part  et  uoient  en  .i.  cortil  qui  emprés  la  chapele  estoit  .i.  preudome  uiel 
 et  ancien  qui  cuilloit  orties  a  son  mengier  com  cil 
 qui  d   autre  uiande  n   auoit  gosté  lonc  tens  auoit 
 passé . Et  tantost  com  il  les  uoit  armez  si  pense  bien 
 qu   il  soient  des  cheualiers  erranz  qui  sont  entrez  en  la 
 queste  dou  saint  Graal  dom  il  sauoit  noueles 
 pieça . Il  lesse  ce  qu   il  fesoit  si  uient  a  aux  et  les  salue 
 et  il  s   umilient  uers  lui  et  li  rendent  son  salu . Biau 
 seignor  fait  il  quele  auenture  uos  a  ça  amenez .
- Sire  fet  mes  sires  Gauuains  la  grant  fain  et  le  grant  desirrier  que  nos  auions  de  parler  a  uos  por  estre  conseillié  de  ce  donc  nos  estions  desconseillié  et  por  estre 
 certain  de  ce  donc  nos  estions  en  error . Quant  il  ot 
 einsi  parler  mon  seignor  Gauuain  si  pense  qu   il  soit  mout  sages  des  terrianes  choses  si  li  dist  Sire  de  chose  que  ie 
 sache  ne  ne  puisse  auoir  ne  uos  faudrai  ie  ia . Lors 
 les  meine  an .ii.  en  sa  chapele  si  lor  demande  qui  il 
 sont  et  il  se  nomment  et  se  font  conoistre  a  lui  tant 
 qu   il  set  bien  de  chascun  qui  il  est  lors  lor  requiert 
 qu   il  li  dient  de  quoi  il  sont  desconseillié  et  il  les 
 conseillera  a  son  pooir  et  mes  sires  Gauuains  li  dist  maintenant .
 Sire  il  auint  hier  a  moi  et  a  cest  mien  compaignon 
 qui  ci  est  que  nos  cheuauchions  parmi 
 une  forest  toute  ior  sanz  encontrer  home  ne  fame 
 tant  que  nos  trouasmes  en  une  montaingne  .i. 
 chapele  si  descendismes  iluec  car  nos  uolions  mielz 
 dedenz  gesir  que  defors  et  quant  nos  fumes  alegiez 
 de  noz  armes  nos  entrasmes  enz  et  nos  endormimes  li  uns  ça  et  li  autres  la . Quant  ie  me  fui  endormiz  si  m   auint  une  auision  merueilleuse . Lors 
 li  conte  quele  et  quant  il  a  tot  conté  si  li  reconte 
 Hestor  la  soe  aprés  li  content  de  la  main  que  il 
 orent  ueu  en  ueillant  et  de  la  parole  que  ele  lor 
 dist  et  quant  il  li  ont  tout  conté  si  li  prient  qu   il 
 lor  en  die  la  senefiance  car  sanz  grant  senefiance 
 ne  lor  ert  ce  mie  auenu  en  dormant . Quant  li  preudons  a  tot  ce  oï  por  quoi  il  sont  uenu  a  lui  si  respont  a  mon  seignor  Gauuain . Or  biau  sire  ou  pré  que  uos  ueïstes 
 auoit  .i.  rastelier . Por  le  rastelier  deuons  nos  entendre  la  table  reonde  car  ausi  come  ou  rastelier 
 a  uerges  qui  deuisent  les  espaces . ́ ausi  a  il  a  la 
 table  reonde  colombes  qui  deuisent  les  uns  des 
 sieges  des  autres . Par  le  pré  deuons  nos  entendre 
 humilité  et  pacience  qui  toz  iorz  sont  uiues  et  en  lor 
 force . Et  por  ce  que  humilité  ne  puet  estre  uaincue 
 ne  pacience . ́ i  fu  la  table  reonde  fondee  ou  la  cheualerie 
 a  puis  esté  si  fort  par  la  douçor  et  par  la  fraternité  qui  ert  entr   ax  que  ele  ne  puet  estre  uaincue  et  por  ce  dit  on  que  ele  fu  fondee  en  humilité  et  en  pacience  au  rastelier  menioient  .c.  et  .l. 
 torel . Il  i  menioient  et  si  n   estoient  pas  ou  pré 
 car  s   il  i  fussent  lor  cuers  mainsissent  en  humilité  et  en  pacience  li  torel  estoient  orgueilleux  et 
 tuit  uairié  ne  mais  .iii.  Par  les  toriaux  doiz  tu 
 entendre  les  compaignons  de  la  table  reonde 
 qui  par  lor  luxure  et  par  lor  orgueil  sont  chaoiz 
 en  pechié  mortel  si  durement  que  lor  pechiez 
 ne  pueent  atapir  dedenz  els  ainz  les  estuet 
 paroir  par  dehors  si  qu   il  en  sont  uairié  et  tachié 
 et  ort  et  mauués  ausi  com  li  torel  estoient . Des 
 toriax  i  auoit  .iii.  qui  n   estoient  mie  tachié 
 ce  est  a  dire  qu   il  estoient  sanz  pechié  li  dui  estoient  blanc  et  bel  et  li  tierz  auoit  eu  signe  de 
 tache  li  dui  qui  estoient  blanc  et  bel  senefient 
 Galaad  et  Perceual  qui  sont  plus  blanc  et  bel  que  nul 
 autre  bel  sont  il  uoirement  quant  il  sont  parfet  de  toutes  uertuz  et  sont  blanc  sanz  ordure 
 et  sanz  tache  que  l en  trouueroit  ore  a  peine  qui 
 n   eust  tace  en  aucune  maniere  li  tierz  ou  il  auoit  eu  signe  de  tache . ́ ce  est  Boorz  qui  iadis 
 se  meffist  en  sa  uirginité  mes  il  l   a  puis  einsi 
 bien  amendé  en  sa  chasteé  que  toz  est  pardonnez 
 icelui  meffez  li  trois  torel  estoient  liez  par  les 
 cox  ce  sont  li  troi  cheualier  en  quoi  uirginitez  est  si 
 durement  enracinee  qu   il  n   ont  pooir  des  chiés 
 leuer  ce  est  a  dire  qu   il  n   ont  garde  que  orgueil 
 puisse  entrer  en  aux  li  torel  disoient . Alons 
 quierre  meillor  pasture  que  ceste  n   est . Li  cheualier 
 de  la  table  reonde  distrent  le  ior  de  Pentecoste 
 Alons  en  la  queste  dou  saint  Graal  si  serons  repeu 
 des  honors  dou  monde  et  de  la  uiande  celestiel 
 que  li  sainz  esperiz  anuoie  a  çax  qui  sieent  a  la 
 table  dou  saint  Graal  la  est  la  bone  pasture 
 lessons  ceste  alons  la . Il  se  partirent  de  cort 
 et  alerent  parmi  la  lande  ne  mie  parmi  le 
 pré . Quant  il  se  partirent  de  cort  il  n   alerent  mie 
 a  confession  come  cil  doiuent  fere  qui  se  metent 
 ou  seruise  Nostre  Seignor . Il  ne  s   esmurent  pas 
 en  humilité  et  en  pacience  qui  est  senefiee 
 par  le  pré  ainz  alerent  par  la  lande  par  la 
 gastine  en  la  uoie  ou  il  ne  croist  ne  flor  ne 
 fruit . Ce  est  en  enfer  ce  est  en  la  uoie  ou  totes  choses  sont  gastees  qui  ne  sont  couenables . Quant  il  reuenoient  si  en  failloient  li 
 plusor  ce  est  a  dire  qu   il  ne  reuenoient  mie 
 tuit  ainz  en  demora  partie  et  cil  qui  reperoient  estoient  si  megre  et  si  las  qu   a  peine  se  pooient  il  tenir  en  estant . Ce  est  a  dire  que  cil  qui 
 reuendront  seront  si  essorbé  de  pechié  que 
 li  uns  auront  ocis  les  autres  qu   il  n   auront 
 membre  qui  sostenir  les  puisse . Ce  est  a  dire 
 qu   il  n   auront  membre  qui  sostenir  les 
 puisse  ce  est  a  dire  qu   il  n   auront  nule  uertu 
 en  ax  qui  home  tiegne  en  estant  qu   il  ne  chiee 
 en  enfer  et  seront  garniz  de  totes  ordures  et  de 
 toz  pechiez  mortielx . Des  .iii.  sanz  tache  reuendra  li  uns  et  li  autre  dui  remaindront  ce  est  a  dire  que  des  .iii.  bons  cheualier  reuendra  li  uns  a  cort . Ne  mie  por  la  uiande  dou 
 rastelier  mes  por  anoncier  la  bone  pasture 
 que  cil  ont  perdue  qui  sont  en  pechié  mortel  li  autre  dui  remaindront  car  il  trouueront  doulçor  si  grant  en  la  uiande  dou  saint 
 Graal  que  en  nule  maniere  ne  s   em  partiroient  puis  qu   il  l   auront  asauoree  la  darreaine  parole  de  uostre  songe  fet  il  ne  uos  dirai  ie  pas  car  ce  seroit  une  chose  donc  ia  preu 
 ne  uendroit  et  si  uos  en  porroit  l en  mauuesement  destorner .- Sire  fet  mes  sires  Gauuains 
 et  ie  m   en  soffrerai  puis  qu   il  uos  plest  et  ie  le 
 doi  bien  fere  car  si  bien  m   auez  certefié  ce 
 donc  ie  me  doutoie  que  ie  uoi  apertement 
 la  uerité  de  mon  songe .
 Lors  parole  li  preudons  a  Hestor  et  li  dist .
 Hestor  il  uos  fu  auis  que  entre  uos 
 et  Lancelot  descendiez  d   une  chaiere . Chaiere  senefie  mestrie  ou  seignorie  la  chaiere  donc  uos  descendiez  ce  est  la  grant  amor  et  la  grant  reuerence  que  l en  uos  portoit  a  la  table  reonde . Ce  que 
 uos  la  lessastes  quant  uos  partistes  de  la  cort  le 
 roi  Artus  uos  montastes  entre  uos  .ii.  sus  .ii. 
 granz  cheuax . Ce  est  en  orgueil  et  en  bobant  ce 
 sont  li  dui  cheual  a  l   anemi  et  puis  disiez  Alons 
 quierre  ce  que  nos  ne  trouuerons  ia . Ce  est  li 
 sainz  Graax  les  secrees  choses  Nostre  Seignor  qui 
 ia  ne  uos  seront  mostrees  car  uos  n   estes  pas  dignes  dou  ueoir . Quant  uos  fustes  partiz  li  uns 
 de  l   autre  Lancelot  cheuaucha  tant  qu   il  chaï  de  son 
 cheual  ce  est  a  dire  qu   il  lessa  orgueil  et  se  prist 
 a  humilité . Et  sez  tu  qui  l   osta  d   orgueil  Celui 
 qui  abati  orgueil  dou  ciel  ce  fu  Ihesucrist  qui  humilia  Lancelot  et  le  mena  a  ce  qu   il  le  despoilla  il  le 
 despoilla  des  pechiez  si  qu   il  se  uit  nuz  des  bones 
 uertuz  que  crestiens  doit  auoir  et  cria  merci  et 
 maintenant  le  reuesti  Nostre  Sires . Et  sez  tu  de 
 quoi  De  pacience  et  d   umilité  ce  fu  la  robe  que 
 il  li  dona  qui  estoit  pleine  de  frenzons  puis  le 
 monta  sus  une  asne  ce  est  la  beste  d   umilité . Et 
 bien  fu  aparant  chose  que  Nostre  Sires  le  cheuaucha  quant  il  uint  en  la  cité  de  Ierusalem  qui  estoit 
 rois  des  rois  et  auoit  toutes  richesces  en  sa  baillie .
 Ne  n   i  uolt  pas  uenir  sus  destrier  ne  sus  palefroi 
 ainz  i  uint  sus  la  plus  rude  beste  et  sus  la  plus 
 uilaine  ce  est  sus  l   asne  por  ce  que  li  poure  et 
 li  riche  i  preïssent  essample . Itel  beste  ueïstes 
 uos  Lancelot  cheuauchier  en  uostre  dormant .
 Et  quant  il  auoit  une  piece  cheuauchié  si  uenoit  a  une  fontaine  la  plus  bele  qu   il  onques 
 ueïst  et  descendoit  por  boiure  en  et  quant  il  estoit 
 abessiez  la  fontaine  se  reponnoit  et  quant  il 
 ueoit  qu   il  n   em  porroit  point  auoir  si  s   en  retornoit  a  sa  chaiere  dom  il  estoit  partiz  fontaine  si  est  de  tel  maniere  que  l en  ne  la  puet 
 espuisier  ia  tant  n   en  saura  l en  oster  ce  est 
 li  sainz  Graax  ce  est  la  grace  dou  saint 
 esperit  la  fontainne  est  la  douce  pluie  la 
 parole  de  la  sainte  euangile . ou  li  cuers 
 del  uerai  repentement  troeue  la  grant  douçor  que  de  tant  com  il  plus  l   asauore  de  tant 
 en  est  il  plus  desirranz . Ce  est  la  grace  del  saint 
 Graal . Car  de  tant  come  ele  est  plus  large  et  plus 
 plenteureuse  de  tant  en  remaint  il  plus  et  por  ce 
 doit  ele  par  droit  estre  apelee  fontainne .
 Quant  il  uenoit  a  la  fontaine  il  descendoit .
 Ce  est  a  dire  quant  il  uendra  deuant  le 
 saint  Graal  il  descendra  por  ce  si  qu   il  ne  se  tendra 
 pas  a  home  por  ce  qu   il  onques  chaï  en  pechié 
 et  quant  il  s   abessera  ce  est  a  dire  quant  il  s   agenoillera  por  boiure  et  por  estre  rasazez  de  sa  grant 
 grace  et  repeuz  lors  se  repondra  la  fontainne  ce 
 est  li  sainz  graax . Car  il  perdra  la  ueue  des  eulz 
 deuant  le  saint  Graal  por  ce  que  il  les  conchia  a 
 resgarder  les  terrianes  ordures  et  perdra  le  pooir  dou  cors  por  ce  qu   il  en  serui  si  longuement 
 a  l   anemi  et  durra  cele  ueniance  .xxiiii.  iorz  en 
 tel  point  qu   il  ne  mengera  ne  beura  ne  ne 
 parlera  ne  ne  moura  pié  ne  membre  qu   il  ait 
 ainz  li  sera  auis  qu   il  sera  toz  iorz  en  tel  beneurté 
 com  il  estoit  quant  il  perdi  la  ueue  lors  dira  il 
 partie  de  ce  qu   il  aura  ueu . Maintenant  s   en 
 partira  dou  païs  et  ira  a  Camaalot  et  uos  qui 
 toz  iorz  cheuaucheroiz  le  grant  destrier  ce  est 
 a  dire  qui  toz  iors  seroiz  en  pechié  mortel  et  en 
 orgueil  et  en  enuie  et  en  maint  autre  uice  iroiz 
 forsuoiant  ça  et  la  tant  que  uos  uendroiz  en 
 la  maison  au  riche  pescheor  la  ou  li  preudome  li  uerai  cheualier  tendront  lor  feste  de  la  haute 
 troueure  qu   il  auront  trouee  et  quant  uos 
 uendroiz  la  et  uos  cuideroiz  enz  entrer  li  rois 
 uos  dira  qu   il  n   a  cure  d   ome  qui  si  haut  soit 
 montez  com  uos  estes  ce  est  a  dire  qui  gise 
 en  pechié  mortel  et  en  orgueil . Et  quant  uos 
 orroiz  ce  si  retorneroiz  a  Camaalot  sanz  ce  que 
 uos  n   auroiz  gueres  fet  de  uostre  preu  en  ceste 
 queste . Si  uos  ai  or  dit  et  deuisé  partie  de  ce  que  il 
 uos  auendra . Or  couient  que  uos  sachiez  apertement  de  la  main  que  uos  ueïstes  passer  par 
 deuant  uos  qui  portoit  un  cierge  et  .i.  frain 
 puis  uos  dist  la  uoiz  que  ces  .iii.  choses  uos 
 failloient . Par  la  main  que  tu  ueïz  doiz  tu 
 entendre  charité  et  par  le  samit  uermeil  la 
 grace  dou  saint  esperit  donc  charitez  est  toz 
 dis  embrasee . Et  qui  charitez  a  en  soi  il  est  chauz 
 et  ardanz  de  l   amor  Nostre  Seignor  celestiel  ce 
 est  Ihesucrist . Par  le  frain  doiz  tu  entendre  abstinence . Car  ausi  come  li  hons  meine  et  conduit  son  cheual  la  ou  il  ueut . ́ tout  ausi  est 
 de  abstinence  car  ele  est  fermee  ou  cuer  del 
 crestien  qu   il  ne  puet  chaoir  en  pechié  mortel  ne  aler  a  sa  uolenté  se 
 ce  n   est  en  bones  oeures . Par  le  cierge  que  ele 
 portoit  en  sa  main  doiz  tu  entendre  la  uerité 
 de  l   euangile  ce  est  Ihesucrist  qui  rent  clarté 
 et  ueue  a  toz  cels  qui  se  retraient  de  pechier  et 
 reuienent  a  la  uoie  de  Ihesucrist . Quant  ce  fu 
 donques  chose  que  charitez  et  abstinence  et  uerité  uindrent  deuant  toi  en  la  chapele  ce  est 
 a  dire  quant  Nostre  Sires  uint  en  son  ostel  en 
 sa  chapele  qu   il  n   auoit  pas  edefiee  a  ce  que 
 li  pecheor  uil  et  ort  et  conchié  i  entrassent .
 Mes  por  ce  que  ueritez  i  fust  anonciee  et  quant 
 il  uos  uit  il  s   en  ala  por  le  leu  que  uos  auiez  ordoié  de  uostre  repere . Et  quant  il  s   en  ala  il  uos 
 dist . Cheualiers  pleins  de  pute  foi  et  de  pute  creance 
 .iii.  choses  uos  faillent . Charitez . Abstinence .
 ueritez . Et  por  ce  ne  porrez  uos  auenir  as  auentures  dou  saint  Graal . Or  uos  ai  deuisees  les  senefiances  de  uoz  songes  et  la  senefiance  de  la 
 main .- Certes  fet  mes  sires  Gauuains  uoirement  l   auez 
 uos  si  bien  deuisee  que  ie  la  uoi  apertement 
 or  uos  pri  que  uos  nos  diez  por  quoi  nos  ne  trouons  tant  d   auentures  com  nos  solions .
- Ie  uos  diré  fet  li  preudons  comen  il  est  les 
 auentures  qui  ore  auiennent  sont  les  senefiances  qui  ore  auiennent  sont  les  senefiances  et  les  demostrances  dou  saint  Graal . Ne  li 
 signe  dou  saint  Graal  n   aparront  ia  as  pecheors . Ne  a  home  enuelopé  de  pechiez  donc 
 il  ne  uos  apparront  ia  car  uos  estes  trop 
 desloial  pecheor . Si  ne  deuez  mie  cuidier 
 que  ces  auentures  qui  ore  auienent  soient 
 d   omes  ne  de  cheualiers  ocierre  ainz  sont  des  choses  esperituex  qui  sont  graindres  et  mielz  uaillanz  assez .- Sire  fet  mes  sires  Gauuains  par  ceste  reson  que 
 uos  me  dites  m   est  il  auis  que  puis  que  nos  serions  en  pechié  mortel  por  noient  irions  auant 
 en  ceste  queste  car  ie  n   i  feroie  noient .- Certes 
 fet  li  preudons  uos  dites  uoir  il  en  i  a  assez  qui  ia 
 n   i  auront  se  honte  non .- Sire  fet  Hestor  se  nos 
 uos  creions  nos  retornerions  a  Kamaalot .- Iel 
 uos  lo  fet  li  preudom . et  encor  uos  di  ie  que  tant 
 com  uos  soiez  en  pechié  mortel  n   i  feroiz  uos 
 donc  uos  aiez  honor . Et  quant  il  a  dite  ceste 
 parole  si  s   em  partent  a  tant . Et  quant  il  sont  .i. 
 poi  esloignié  si  rapele  li  preudons  mon  seignor  Gauuain 
 Gauuains  mout  a  lonc  tens  que  tu  fus  cheualiers 
 ne  onques  puis  ne  seruis  ton  creator  se  petit 
 non . Tu  es  uielz  arbres  si  qu   il  n   a  mes  en  toi 
 ne  fueille  ne  fruit  car  te  porpense  tant  se 
 mes  non  que  Nostre  Sires  en  eust  la  moele 
 et  l   escorce  puis  que  li  anemis  en  a  la  flor  eu 
 et  le  fruit .- Sire  fet  mes  sires  Gauuains  se  ie  eusse 
 loisir  de  parler  a  uos  ie  i  parlasse  uolentiers 
 mes  ueez  la  mon  compaignon  qui  deuale  le 
 tertre  por  quoi  il  m   en  couuient  aler . Mes 
 bien  sachiez  que  ia  si  tost  n   auré  loisir  de  reuenir  com  ie  reuendrai  car  mout  ai  grant  talent 
 de  parler  a  uos  priueement . Atant  se  part 
 li  uns  de  l   autre  si  deualent  li  dui  cheualier  le  tertre 
 et  uiennent  a  lor  cheuax  et  montent  et  cheuauchent  iusqu   au  soir  si  iurent  chiés  .i.  forestier 
 qui  bien  les  herberia  et  mout  lor  fist  grant 
 feste . A  l   andemain  s   em  partirent  et  se  mistrent 
 en  lor  chemin  et  cheuauchierent  lonc  tens 
 sanz  auenture  trouer  qui  a  conter  face .
 Mes  atant  lesse  ore  li  contes  a  parler  d   aux  et  retorne 
 a  mon  seignor  Boorz  de  Gaunes .
 Or  dit  li  contes  que  quant  Boorz 
 se  fu  partiz  de  Lancelot  si  com  li  contes  a  deuisé  qu   il  cheuaucha 
 iusqu   a  hore  de  none  lors  a 
 ateint  .i.  home  de  grant 
 aage  qui  ert  uestuz  de  robe 
 de  religion  et  cheuauchoit  une  asne . Ne  n   ot 
 o  lui  seriant  ne  uaslet  ne  compaignie  nule  Boorz 
 le  salue  et  li  dist  Sire  Diex  uos  conduie . Et  cil  le  resgarde  et  conoist  qu   il  est  cheualiers  erranz  si  respont 
 que  Diex  le  conseut  lors  demande  Boort  dom  il 
 uient  einsi  seuls . Ie  uiegn  de  uisiter  .i.  mien  seriant  qui  est  malades  qui  me  souloit  aler  en  mes 
 aferes  et  uos  qui  estes  et  quel  part  alez  uos .- Ie  sui  fet 
 il  uns  cheualiers  erranz  qui  sui  meuz  en  une  queste 
 donc  ie  uoldroie  mout  que  Diex  me  conseillast  car 
 ce  est  la  plus  haute  queste  qui  onques  fust  commenciee . Ce  est  la  queste  dou  saint  Graal  ou  cil  aura  tant 
 honor  qui  a  fin  la  porra  mener  que  cuer  d   ome  mortel  ne  porroit  penser .- Certes  fet  li  preudons  uos 
 dites  uerité  honor  aura  il  grant  ne  ce  n   iert 
 mie  de  merueille  car  il  iert  li  plus  uerais  cheualier 
 et  li  plus  loiax  serianz  de  toute  la  queste  il  n   entrera  pas  en  ceste  queste  uil  ne  conchié  ne  ort  come 
 sont  li  desloial  pecheor  qui  i  sont  entré  sanz  amendement  de  uie  car  ce  est  li  seruises  meesmement 
 Nostre  Seignor  or  resgardez  mon  com  il  sont  fol 
 il  seuent  bien  et  maintes  foiz  l   ont  oï  dire  que  nus 
 ne  puet  a  son  creator  uenir  s   il  n   i  uient  par  la  porte 
 de  neteé  ce  est  par  confession  car  nus  ne  puet  estre 
 mondez  se  ueraie  confession  nel  uisite  par  la  confession  en  oste  l en  l   anemi . Car  quant  li  cheualiers  ou 
 li  hons  quel  qu   il  soit  peche  mortelment  il  reçoit 
 l   anemi  dedenz  lui . Il  reçoit  l   anemi  et  meniue . Mes  gaster  nel  puet  qu   il  ne  soit  toz  diz 
 o  lui  et  quant  il  i  a  esté  .x.  anz  ou  .xx.  ou  combien 
 de  terme  que  ce  soit  et  il  uient  a  confession . ́ il  le 
 uonche  hors  et  le  giete  de  son  cors  et  herberge  autre  dom  il  a  greignor  honor  ce  est  Ihesucrist  si  a 
 presté  longuement  a  la  cheualerie  terriane  del  cors .
 Or  s   est  lauez  et  adoulciz  plus  aparamment  que  il 
 ne  seut . Car  il  lor  apreste  la  uiande  del  saint 
 Graal  qui  est  repessement  a  l   ame  et  sostenement 
 dou  cors . Iceste  uiande  est  la  douce  uiande  dom 
 il  les  a  repeuz  et  dom  il  sostint  si  longuement 
 le  pueple  Israel  es  deserz  einsi  est  ore  eslargiz  enuers 
 els  car  il  lor  promet  or  la  ou  il  souloient  prendre 
 plom . Mes  tout  ausi  com  la  uiande  s   est  changiee 
 a  la  celestiel . ́ tout  ausi  couient  il  que  cil  qui  iusqu   a  cest  terme  ont  esté  terrien  ce  est  a  dire  que 
 cil  qui  iusqu   a  cest  terme  ont  esté  pecheor  soient 
 changié  de  terrien  en  celestiel  et  lessent  lor  pechié 
 et  lor  ordure  et  uiegnent  a  confession  et  a  repentance 
 et  deuiegnent  cheualier  Ihesucrist  et  portent  son  escu  ce  est 
 pacience  et  humilité  car  autre  escu  ne  porta  il  mie 
 contre  l   anemi  quant  il  le  uainqui  en  la  croiz  ou 
 il  soffri  mort  por  ses  cheualiers  oster  de  la  mort  d   enfer 
 et  dou  seruage  ou  il  estoient  par  cele  porte  qui  est 
 apelee  confession  sanz  quoi  nus  ne  puet  uenir  a 
 Ihesucrist  couient  entrer  en  ceste  queste  et  muer 
 l   estre  de  chascun  et  changier  come  la  uiande  qui 
 changiee  lor  est . Et  qui  par  autre  porte  uouldra 
 entrer  ce  est  a  dire  qui  se  trauaillera  granment  sanz 
 aler  a  confession  premierement . ́ il  n   i  trouuera  ia 
 chose  que  il  quiere  ainz  s   en  reuendra  sanz  taster 
 et  sanz  gouster  de  cele  uiande  qui  promise  lor  est 
 et  encor  lor  auendra  il  autre  chose  car  por  ce  que  il 
 se  metront  en  leu  des  cheualiers  celestiex  et  si  nel  seront 
 mie . ́ ce  est  qu   il  se  tendront  a  compaignon  de  la 
 queste  et  si  nel  seront  pas  ainz  seront  ort  et  mauués 
 plus  que  ie  ne  porroie  penser  et  en  charra  li  uns 
 en  auoutire  li  autres  en  fornicacion  et  einsi  seront 
 gabé  et  escharni  par  lor  pechié  et  par  engin  de  deable  qu   il  s   en  reuendront  a  cort  sanz  riens  trouer 
 fors  ce  que  li  anemis  done  de  lui  seruir  ce  est  honte 
 et  desennor  dom  il  auront  a  plenté  ainz  qu   il  reuiengnent  mes  arrieres .
 Sire  cheualiers  tout  ce  uos  ai  ie  dit  por  ce  que  uos 
 estes  meuz  en  la  queste  dou  saint  Graal  car 
 ie  ne  loeroie  en  nule  maniere  que  uos  uos  traueillissiez  plus  en  ceste  queste  se  uos  n   estiez  tiex  que 
 uos  en  deussiez  estre .- Sire  fet  Boort  il  me  semble 
 a  la  raison  que  uos  me  dites  qu   il  en  seront  tuit 
 compaignon  se  en  elx  ne  remaint  car  sanz  faille 
 il  m   est  auis  que  en  si  haut  seruise  come  cist  est 
 qui  est  meesmement  seruise  Ihesucrist  ne  doit 
 nus  entrer  fors  par  confession  et  qui  autrement 
 i  entrera  ie  ne  cuit  mie  qu   il  li  puisse  bien  chaoir 
 qu   il  soit  trouuerres  de  si  haute  trouueure  com 
 ceste  est .- uos  dites  uoir  fet  li  preudons . Lors  li  demande  Boort  s   il  est  prestres . Oïl  fet  il .- Donc  uos  requier  ie  fet  Boort  ou  non  de  sainte  trinité  que 
 uos  me  conseilliez  si  com  li  peres  doit  conseillier 
 le  fil  ce  est  li  pechierres  qui  uient  a  confession 
 car  li  prestres  est  en  leu  de  Ihesucrist  qui  est 
 peres  a  toz  çax  qui  en  lui  croient  que  uos  me 
 conseilliez  au  profit  de  l   ame  et  a  l   ennor  de  cheualerie .
- A  non  Dieu  fet  li  preudons  uos  me  requerez 
 grant  chose  et  se  ie  de  ce  uos  failloie  et  puis  chaïssiez 
 en  pechié  mortel  ou  en  error  uos  m   en  porriez 
 apeler  au  grant  ior  espoantable  deuant  la 
 face  Ihesucrist  por  ce  uos  conseillerai  au  mielz 
 que  ie  porré . Lors  li  demande  coment  il  a  non 
 et  il  dit  qu   il  a  non  Boort  de  Gaunes  et  fu  filz  le  roi  Boort 
 et  cousins  mon  seignor  Lancelot  de  Lac . Quant  li  preudons 
 ot  ceste  parole  si  respont . Certes  Boort  se  la  parole  de  l   euangile  ert  en  uos  sauuee  uos  seriez  bons 
 cheualiers  et  uerais  car  si  com  Nostre  Sires  dit  Li  bons 
 arbres  fet  li  bon  fruit . uos  deuez  estre  bons 
 par  droiture  car  uos  estes  le  fruit  del  tres  bon 
 arbre  car  uostre  peres  li  rois  Boort  fu  .i.  des 
 meillors  homes  que  ie  onques  ueïsse  rois  piteus 
 et  humbles . Et  uostre  mere  la  reïne  Eue  fu  une 
 des  meillors  dames  que  ie  ueïsse  pieça . Cil  dui 
 furent  .i.  sol  arbre  et  une  meïsme  char  par  conionction  de  mariage  et  puis  que  uos  en  estes 
 fruit  uos  deuriez  estre  bons  quant  li  arbre  furent 
¶ bon .
- Sire  fet  Boort  tout  soit  li  hons  estrez  de  mauués  arbre  ce  est  de  mauués 
 pere  et  de  mauuese  mere  est  il  muez  d   amertume  en  dolçor  si  tost  come  il  reçoit  le  saint  cresme  la  sainte  onction  por  ce  m   est  il  auis  que 
 il  ne  uet  pas  as  peres  ne  as  meres  qu   il  soient 
 bon  ou  mauués . Mes  au  cuer  de  l   ome  li  cuers 
 de  l   ome  si  est  l   auiron  de  la  nef  que  le  uent 
 meine  quel  part  qu   il  ueut  ou  a  port  ou  a  peril .
- A  l   auiron  fet  li  preudons  a  mestre  qui  le  tient 
 et  mestroie  et  fet  aler  quel  part  qu   il  ueut  ou  a 
 port  ou  a  peril  a  l   auiron  fet  li  preudons  est 
 la  nef  conduite . Ausi  est  il  dou  cuer  de  l   ome 
 car  ce  qu   il  fet  de  bien  si  uient  de  la  grace  et  del 
 conseil  dou  saint  esperit  et  ce  qu   il  fet  de  mal  li 
 uient  de  l   enticement  a  l   anemi . Assez  parlerent  de  ceste  chose  entr   els  .ii.  tant  qu   il  uirent 
 deuant  ax  une  meson  a  hermite  li  preudons 
 uet  cele  part  et  dit  a  Boort  qu   il  le  siue  car  il  le  herbergera  huimés  et  le  matin  parlera  a  lui  priueement  de  ce  dom  il  li  a  demandé  conseil  et  Boort 
 li  otroie  uolentiers . Quant  il  sont  la  uenu  si  descendent  et  troeuent  laienz  .i.  clerc  qui  oste  au 
 cheual  Boort  la  sele  et  le  frain  et  s   en  prent  garde 
 et  aide  Boort  a  desarmer . Et  quant  il  est  desarmez 
 li  preudons  li  dit  qu   il  aille  oïr  uespres  et  il  dit 
 uolentiers . Lors  entrent  en  la  chapele  et  cil  commence  uespres  et  quant  il  les  a  chantees  si  fet  metre 
 la  table  et  done  a  Boort  pain  et  eue  et  li  dit . Sire 
 de  tel  uiande  doiuent  li  cheualier  celestiel  pestre 
 lor  cors . Non  pas  des  grosses  uiandes  qui  l   ome 
 meinent  a  luxure  et  a  pechié  mortel  et  se  Dex  me 
 conseut  fet  il  se  ie  cuidoie  que  uos  uousissiez 
 fere  une  chose  por  moi  ie  uos  en  requerroie .
 Et  Boort  li  demande  que  ce  est . Ce  est  une  chose 
 fet  li  preudons  qui  uos  uaudra  a  l   ame  et  uos 
 sostendra  assez  le  cors . Et  il  li  creante  qu   il  le  fera .
 Granz  merciz  fet  li  preudons . et  sauez  uos  que 
 uos  m   auez  otroié  Que  uos  ne  repestrez  le 
 cors  iusqu   a  tant  que  uos  seroiz  a  la  table  del 
 saint  Graal .- Et  que  sauez  uos  fet  Boort  se  ie  i 
 seré - Ie  le  sai  bien  fet  il  que  uos  i  seroiz  uos 
 tierz  de  compaignons  de  la  table  reonde .
- Donc  uos  creant  ie  fait  il  com  loiax  cheualiers  que 
 ie  mes  ne  mengeré  fors  pain  et  eue  iusqu   a  cele 
 hore  que  ie  seré  a  cele  table  que  uos  dites . Et  li 
 preudons  le  mercie  de  ceste  abstinence  qu   il  fera 
 por  l   amor  del  uerai  crucefié .
 Cele  nuit  iut  Boort  sus  l   erbe  uert  que  li 
 clers  coilli  delez  la  chapele . A  l   andemain 
 ausi  tost  com  li  iorz  aparut  se  leua  Boort  et  lors 
 uint  li  preudons  a  lui  et  li  dist . Sire  ueez  ci  une 
 cote  blanche  que  uos  uestirez  en  leu  de  chemise .
 Si  sera  signes  de  penitance  et  uaudra  .i.  chastiemenz  a  la  chastiemenz  a  la  char . Et  il  oste  sa  robe  et  sa  chemise  et  la  uest  en  tele  entencion  com 
 li  preudons  li  baille  puis  uest  par  desus  une  robe 
 d   escarlate  uermeille  puis  se  seigne  et  entre  dedenz  la  chapele  au  preudome  et  se  fet  confés  a 
 lui  de  toz  pechiez  dom  il  se  sent  corpables  uers 
 son  creator . Si  le  troeue  li  preudons  de  si  bone 
 uie  et  de  si  religieuse  qu   il  s   en  merueille  toz  et  set 
 qu   il  ne  s   estoit  onques  meffez  en  corruption  de 
 char  fors  a  cele  hore  qu   il  engendra  Elyan  le  Blanc 
 et  de  ce  doit  il  moutes  merciz  a  Nostre  Seignor  et 
 quant  li  preudons  l   a  assouz  et  eniointe  tel  penitance  com  il  set  qu   il  li  couient . ́ Boort  li  requiert  que 
 il  li  doint  son  sauueor  si  en  sera  toute  uoies  plus 
 aseur  en  quelque  leu  qu   il  uiegne  car  il  ne  set  se 
 il  morra  en  ceste  queste  ou  s   il  en  eschapera  et  li 
 preudons  li  dit  qu   il  se  sueffre  tant  qu   il  ait  messe 
 oïe  et  il  dit  que  si  fera  il  bien  lors  comence  li  preudons  ses  matines  et  quant  il  les  a  chantees  si  se  reuest  et  comence  la  messe  et  quant  il  ot  fete  sa  beneïçon  si  prent  corpus  domini  et  fet  singne  a  Boort 
 qu   il  uiegne  auant  et  il  si  fet  et  s   agenoille  deuant 
 lui  et  quant  il  est  uenuz  li  preudons  li  dit . Boort 
 uoiz  tu  ce  que  ie  tiegn .- Sire  fet  il  oïl  bien  ie  uoi 
 que  uos  tenez  mon  sauueor  et  ma  redemption 
 ensemble  en  semblance  de  pain  et  en  tel  maniere 
 nel  ueïsse  ie  pas  mes  mi  oil  qui  sont  si  terrien 
 qu   il  ne  pueent  ueoir  les  esperitelx  choses  nel 
 me  lessent  autrement  ueoir  ainz  m   en  tolent 
 la  ueraie  semblance . Car  de  ce  ne  dout  ie  mie  que 
 ce  ne  soit  ueraie  char  et  uerais  hons  et  enterine 
 deïté . Lors  comence  a  plorer  trop  durement .
 Et  li  preudons  li  dit . Or  seroies  tu  fox  se  tu  si  haute 
 chose  com  tu  diz  receuoies  se  tu  ne  li  portoies  loial 
 compaingnie  touz  les  iorz  mes  que  tu  uiuroies .- Sire 
 fet  Boort  ia  tant  com  ie  uiue  ne  serai  se  ses  serianz 
 non . Ne  n   istrai  de  son  comandement . Lors  li  done 
 li  preudons  et  il  le  reçoit  o  grant  deuotion  et  tant 
 liez  et  ioianz  com  cil  qui  ne  cuide  iamés  estre  corrociez  por  chose  qui  li  auiegne . Quant  il  l   ot  usé  et 
 esté  a  genolz  tant  com  lui  plot  il  uient  au  prudome  et  li  dit  qu   il  s   en  uelt  aler  car  assez  a  demoré 
 laienz  et  li  prudons  dit  qu   il  s   em  puet  bien  aler  quant 
 lui  plaira . Car  il  est  armez  en  tel  maniere  com 
 cheualiers  celestieux  doit  estre  et  si  bien  garniz  contre 
 l   anemi  que  mielz  ne  porroit  estre .
 Lors  uient  a  ses  armes  et  les  prent  et  quant  il 
 est  armez  si  se  part  de  laienz  et  comande  a  Dieu 
 le  preudome  et  cil  li  requiert  qu   il  prit  Dieu  por  lui 
 quant  il  uendra  deuant  le  saint  Graal . Et  Boort 
 li  requiert  qu   il  prit  Nostre  Seignor  qu   il  nel  laist 
 enchaoir  en  pechié  mortel  par  temptacion  d   anemi  et  li  preudons  li  dit  qu   il  pensera  de  lui  en  totes  les  manieres  qu   il  porra . Maintenant  s   em  part 
 Boort  et  cheuauche  toute  ior  iusqu   a  nonne . Quant  uint 
 aprés  cele  hore  il  resgarda  amont  en  l   air  et  uit 
 un  grant  oiesel  uoler  par  desus  .i.  arbre  uiel  et 
 sec  et  deserté  et  sanz  fueille  et  sanz  fruit . Quant  il  ot 
 grant  piece  uolé  entor  si  s   assist  sus  l   arbre  ou  il  auoit  oiselez  suens  propres  ne  sai  quanz  qui  tuit 
 erent  mort . Et  quant  il  se  seoit  sus  aux  et  il  les  trouoit  sanz  uie  il  se  feroit  de  son  bec  enmi  le  piz  si  que 
 il  en  fesoit  le  sanc  saillir . Et  si  tost  com  il  sentoient 
 le  sanc  chaut  si  reuenoient  en  uie  et  il  moroit 
 entr   elx  et  einsi  prenoient  comencement  de  uie 
 par  le  sanc  dou  grant  oisel . Quant  Boort  uoit 
 ceste  auenture  si  se  merueille  trop  que  ce  puet 
 estre  car  il  ne  set  quel  chose  puisse  auenir  de  ceste 
 semblance . Mes  tant  conoist  il  bien  que  ce  est 
 senefiance  grant  et  merueilleuse  lors  resgarde 
 grant  piece  por  sauoir  se  li  granz  oiesiax  releueroit  mes  ce  ne  pot  auenir  car  il  ert  ia  morz  et 
 quant  il  uoit  ce  si  raquelt  sa  uoie  et  cheuauche 
 iusqu   aprés  uespres . Au  soir  li  auint  si  come  auenture  le  mena  qu   il  uint  iusqu   a  une  tor  fort 
 et  haute  ou  il  demanda  l   ostel  et  l en  le  herberia 
 uolentiers . Quant  cil  de  laienz  l   orent  desarmé  en 
 une  chambre  si  le  menerent  en  une  sale  en  haut 
 ou  il  troua  la  dame  de  laienz  qui  estoit  bele  et 
 iuene  mes  pourement  estoit  uestue . Et  quant 
 ele  uoit  Boort  entrer  laienz  si  li  cort  a  l   encontre 
 et  dit  que  bien  soit  il  uenuz  et  il  la  salue  come  dame  et  iel  lae  reçoit  a  grant  ioie  et  ele  le  fet  aseoir  delez 
 li  et  li  fet  fere  merueilleuse  feste .
 Quant  il  fu  tens  de  mengier  ele  fist  Boort 
 aseoir  delez  li  et  cil  de  laiens  aporterent 
 granz  mes  de  char  et  les  mistrent  sus  la  table .
 Et  quant  il  uoit  ce  si  pense  que  ia  n   en  meniera 
 lors  apele  .i.  uaslet  et  li  dit  qu   il  li  aport  de  l   eue 
 et  cil  si  fet  en  .i.  henap  d   argent  et  Boort  le  met 
 deuant  soi  et  fet  .iii.  soupes . Et  quant  la  dame 
 uoit  ce  si  li  dit . Sire  ne  uos  plest  pas  ceste  uiande  que  l en  uos  a  deuant  aportee - Dame  fet 
 il  oïl  bien  mes  ie  ne  demande  ne  ne  menieré 
 mes  hui  autre  chose  que  uos  ueez . Et  ele  en  lesse 
 atant  la  parole  come  cele  qui  ne  li  oseroit  pas 
 fere  chose  qui  li  despleust . Quant  cil  de  laienz 
 orent  mengié  et  les  napes  furent  leuees  il  se  drecierent  et  alerent  as  fenestres  dou  palés  si  s   asist 
 Boort  delez  la  dame . En  ce  qu   il  parloient  einsi 
 entra  laienz  .i.  uaslez  qui  dist  a  la  dame . Dame 
 malement  uet . uostre  suer  a  pris  de  uoz  chastiax  et  touz  cels  qui  dedenz  estoient  de  par  uos 
 et  uos  mande  que  ele  ne  uos  lera  plein  pié  de  terre 
 se  uos  demain  n   auez  troué  .i.  cheualier  qui  por  uos 
 se  combate  contre  Priadan  le  Noir  qui  ses  sires 
 est . Quant  la  dame  entent  ceste  parole  si  comence 
 a  fere  trop  grant  duel  et  dist . Hé . ́ Diex  por  quoi 
 m   otroiastes  uos  onques  a  tenir  terre  quant  ie 
 en  deuoie  estre  deseritee  et  sanz  reson . Quant 
 Boort  entent  ceste  nouele  si  demande  a  la  damoisele  que  ce  est . Sire  fet  ele  ce  est  la  greingnor  merueille  dou  monde .- Dites  moi  fet  il 
 quele  s   il  uos  plest .- Sire  fet  ele  uolentiers .
 uoirs  fu  que  li  rois  Amanz  qui  tint 
 toute  ceste  terre  en  sa  baillie  et  plus  encor  que  ce  ne  monte  ama  iadis  une  dame 
 qui  est  assez  plus  uielle  que  ie  ne  sui  et  li  bailla  tout  le  pooir  de  sa  terre  et  de  ses  homes  tandis  com  ele  fu  entor  lui  amena  costumes  mauueses  et  ennuieuses  ou  il  n   auoit  point  de  droiture  mes  tant  aparamment  apert  tort  par  quoi 
 ele  enchaçoit  grant  partie  de  ses  genz . Quant 
 li  rois  uit  que  ele  an  ouroit  si  mal  si  l   enchaça 
 de  sa  terre  et  me  mist  en  baillie  de  quan  qu   il 
 auoit  mes  si  tost  com  il  fu  morz  ele  comença 
 guerre  contre  moi  dom  ele  m   a  puis  tolue 
 grant  partie  de  ma  terre  et  assez  de  mes  homes  tornez  a  sa  partie . Et  encor  de  tant  com 
 ele  en  a  fait  ne  se  tient  ele  mie  a  paiee  ainz 
 dit  que  ele  me  deseritera  dou  tout  et  ele  en 
 a  si  bel  comencement  que  que  ele  ne  m   a  lessié 
 fors  ceste  tor  qui  ne  me  remaindra  pas  se  ie 
 se  ie  ne  truis  demain  qui  por  moi  se  combate  contre 
 Priadan  le  Noir  qui  por  sa  querele  deresnier 
 en  uoldra  entrer  en  champ .- Or  me  dites  fet 
 il  qui  cil  Priadans  est .- Ce  est  fait  ele  li  plus 
 redoutez  champions  de  cest  païs  et  qui  de  greignor  proesce  est .- Et  uostre  bataille  fet  il  doit 
 estre  demain .- uoir  est  fet  ele .- Or  poez  fet 
 il  mander  a  uostre  suer  et  a  cel  Priadan  que 
 uos  auez  troué  .i.  cheualier  qui  por  uos  se  combatra 
 que  uos  deuez  auoir  la  terre  puis  que  li  rois 
 Amanz  la  uos  dona  et  que  ele  n   i  doit  riens 
 recourer  puis  que  ses  sires  l   en  chaça . Quant 
 la  dame  entent  ceste  parole  si  n   est  mie  petit 
 liee  ainz  dit  por  la  ioie  que  ele  en  a  Sire  bon 
 uenissiez  uos  hui  ceenz  car  uos  m   auez  fet  trop 
 grant  ioie  de  ceste  promesse  or  uos  doinst  Diex 
 force  et  pooir  que  uos  ceste  querele  puissiez 
 deresnier  si  uoirement  come  mes  droiz  i  est  car 
 autrement  nel  demant  ie  pas . Et  il  l   aseure  mout 
 et  dit  que  ele  n   a  garde  de  perdre  son  droit  tant 
 com  il  soit  sainz  et  hetiez  et  ele  mande  que  ses 
 cheualiers  iert  demain  toz  prez  a  fere  quan  que  li  cheualier 
 del  païs  esgarderont  que  ele  en  doie  fere  si  ont 
 einsi  porparlee  la  chose  que  la  bataille  est  aterminee  a  l   andemain .
 Cele  nuit  fist  Boort  grant  ioie  et  grant  feste 
 et  la  dame  li  fist  apareillier  .i.  lit  bel  et  riche .
 Et  quant  il  fu  tens  de  couchier  et  il  l   orent  deschaucié  si  le  menerent  en  une  chambre  grant  et  bele 
 et  quant  il  i  fu  uenuz  et  il  uit  le  lit  que  l en  auoit 
 fet  por  lui  si  les  fet  toz  departir  et  aler  d   iluec 
 et  il  s   en  uont  tuit  puis  qu   il  le  uelt  et  il  destaint 
 le  cierge  erranment  puis  se  couche  a  la  terre 
 dure  et  met  .i.  coffre  a  sa  teste  et  fet  ses  proieres 
 et  ses  oroisons  que  Diex  par  sa  pitié  li  soit  en  aide 
 contre  cel  cheualier  a  qui  il  se  doit  combatre  si  uoirement  com  il  le  fet  por  droiture  et  por  loiauté 
 metre  auant  et  por  torçonnerie  abatre . Quant  il 
 ot  fet  ses  proieres  et  ses  oroisons  si  s   endormi  et  si  tost 
 com  il  fu  endormiz  il  li  fu  auis  que  deuant  lui 
 uenoient  dui  oisel  dom  li  uns  estoit  si  blans  comme 
 cisne  et  ausi  granz  et  cisne  resembloit  bien . Et 
 li  autres  ert  noirs  a  merueilles  si  n   estoit 
 mie  de  grant  corsage  et  il  resgardoit  si  li  resembloit  une  cornille  mes  mout  ert  bele  de  la  nerté 
 que  ele  auoit  li  blans  oisiaux  uenoit  a  lui  et  li 
 disoit  Se  tu  me  uoloies  seruir  ie  te  donroie  totes 
 les  richesces  dou  monde  et  te  feroie  ausi  biaux  et 
 ausi  blans  com  ie  sui . Et  il  li  demandoit  qui  il  est .
 Donc  ne  uoiz  tu  fet  il  qui  ie  sui . Ie  sui  si  biax  et  si  blans 
 et  plus  assez  que  tu  ne  cuides  ai  grant  pooir . Et  il 
 ne  li  respont  mot  a  ce  et  cil  s   en  aloit  et  maintenant  reuenoit  li  noirs  oisiaux  et  li  disoit . Il  couient 
 que  tu  me  serues  demain  et  ne  m   aies  mie  en  despit  por  ce  se  ie  sui  noire . Saches  que  mielz  uaut 
 ma  nerté  que  autrui  blanchor  ne  fait . Lors 
 s   em  partoit  d   iluec  qu   il  ne  ueoit  ne  l   un  ne 
 l   autre  oisel . Aprés  ceste  auision  l   en  auint 
 une  autre  assez  merueilleuse . Car  il  li  ert 
 auis  qu   il  uenoit  en  un  ostel  bel  et  grant  et 
 bien  resembloit  une  chapele  et  quant  il  i  ert 
 uenuz  si  trouoit  .i.  home  seant  en  une  chaiere 
 et  auoit  a  senestre  partie  loign  de  lui  .i.  fust  porri 
 et  uermeneus  si  foibles  qu   a  poines  se  pooit  sostenir  en  estant  et  a  destre  auoit  .ii.  flors  de  lis 
 l   une  des  flors  se  traoit  pres  de  l   autre  et  li  uouloit  sa  blanchor  tolir  mes  li  preudons  les  despartoit 
 si  que  l   une  ne  touchoit  a  l   autre  et  ne  demoroit 
 gueres  que  de  chascune  issoit  flor  portant  fruit 
 a  grant  plenté .
 Quant  ce  estoit  auenu  li  preudons  disoit 
 a  Boort . Boort  ne  seroit  il  fox  qui  ses  flors 
 lairoit  perir  por  cest  fust  porri  secorre  qu   il  ne 
 chaïst  a  terre - Sire  fet  il  oïl  uoir  car  il  m   est 
 auis  que  cest  fust  ne  porroit  riens  ualoir  et  ces 
 flors  sont  assez  plus  merueilleuses  que  ie  ne  cuidoie .- Or  te  garde  donc  fet  li  preudons  que  se 
 tu  uoiz  tele  auenture  auenir  que  tu  ne  lesses 
 pas  ces  flors  perir  por  le  fust  porri  secorre  car  se 
 trop  grant  ardor  les  sorprent  eles  porront  tost 
 perir . Et  il  dist  qu   il  seroit  remambranz  de  ceste 
 chose  s   il  uenoit  en  leu . Einsi  li  auindrent  la 
 nuit  ces  .ii.  auisions  qui  mout  le  firent  merueillier 
 car  il  ne  pooit  onques  penser  que  ce  pooit  estre 
 et  tant  li  greuerent  en  son  dormant  qu   il  s   en 
 esueilla  et  fist  le  signe  de  la  croiz  en  son  front 
 et  mout  se  comanda  a  Nostre  Seignor  et  atendi  iusqu   a  tant  qu   il  fu  iorz  et  quant  il  fu  iorz  biax  et 
 granz  il  entra  ou  lit  et  l   atorna  en  tel  maniere 
 que  l en  ne  se  poïst  aperceuoir  qu   il  n   i  eust  geu 
 lors  uient  a  li  la  damoisele  de  laienz  et  le  salue 
 et  il  respont  que  Diex  li  doint  ioie  lors  le  moine 
 la  dame  en  une  chapele  qui  laienz  estoit  si  oï  matines  et  le  seruise  dou  ior . Quant  uint  .i.  poi  deuant  prime  il  issi  dou  mostier  et  uint  en  la  sale 
 o  grant  compaignie  de  cheualiers  et  de  serianz  que  la 
 dame  i  auoit  mandez  por  ueoir  la  bataille .
 Quant  il  uint  ou  palés  si  dist  la  dame  a  Boort 
 qu   il  meniast  ainz  qu   il  s   armast  si  en  seroit 
 toute  uoies  plus  aseur  et  il  dist  qu   il  ne  menieroit  pas  deuant  qu   il  eust  sa  bataille  menee 
 a  fin . Donc  n   i  a  il  font  cil  dou  païs  fors  dou 
 prendre  uoz  armes  et  d   apareillier  uos  car  nos 
 cuidons  que  Priadans  soit  ia  armez  ou  champ 
 ou  ceste  bataille  doit  estre . Et  ele  monte  maintenant  de  laienz  li  et  ses  genz  lors  demande  ses 
 armes  et  l en  li  aporte  maintenant . Et  quant  il 
 est  tout  apareilliez  si  qu   il  n   i  faut  riens  il  monte 
 en  son  cheual  et  dit  a  la  dame  que  ele  mont  et  sa 
 compaignie  et  ele  monte  et  lors  le  moinent  ou 
 champ  ou  la  bataille  deuroit  estre . Maintenant 
 s   em  partent  de  laienz  et  le  moinent  iusqu   a 
 une  praerie  qui  estoit  en  une  ualee  et  uoient 
 ou  fonz  dou  ual  mout  grant  gent  qui  atendoient  Boort  et  la  dame  por  qui  il  se  deuoit  combatre .
 Il  deualent  le  tertre  et  quant  il  uindrent  en  la 
 place  et  les  .ii.  dames  s   entreuirent  si  uint  l   une 
 contre  l   autre  lors  dist  la  iuene  dame  cele  por 
 qui  Boort  se  combatoit . Dame  ie  me  plaingn  de 
 uos  et  a  droit . Car  li  rois  Amanz  me  dona  la  terre 
 ou  uos  ne  poez  riens  recourer  come  cele  qui  deseritee  en  fu  par  la  bouche  le  roi . Et  cele  dit  que  onques  deseritee  n   en  fu  ce  est  ele  preste  de  prouer 
 se  ele  l   ose  deffendre . Et  quant  ele  uoit  que  ele 
 n   em  porra  eschaper  autrement  si  dist  a  Boort  Sire 
 que  uos  semble  de  la  querele  a  ceste  dame - Il  me 
 semble  fet  il  que  ele  uos  guerroie  a  tort  et  a 
 desloiauté  et  desloial  sont  tuit  cil  qui  l   en  aident .
 Si  en  ai  tant  oï  et  par  uos  et  par  autres  que  ie  sai 
 bien  que  ele  en  a  le  tort  et  uos  le  droit  et  se  uns 
 cheualiers  ueut  dire  que  ele  en  ait  le  droit  ie  sui  prez 
 que  ie  l   en  face  hui  en  cest  ior  recreant . Et  cil  est 
 sailliz  auant  et  dist  que  ces  menaces  ne  prise 
 il  mie  .i.  bouton  ainz  est  prez  qu   il  deffende 
 la  dame . Et  ie  sui  prez  fet  Boort  que  ie  por  ceste 
 dame  qui  ci  m   a  amené  combatre  contre  uos 
 que  ele  doit  auoir  la  terre  puis  que  li  rois  l   en 
 reuesti  et  l   autre  dame  la  doit  perdre  par  droit .
 Lors  se  departent  li  uns  ça  li  autres  la  cil  qui  estoient  en  la  place  ou  la  bataille  deuoit  estre 
 et  li  dui  cheualier  se  traient  ensus  et  s   entresloingnent 
 puis  laissent  corre  li  uns  a  l   autre  et  s   entrefierent  si  durement  es  granz  aleures  des  cheuax 
 que  li  escu  percent  et  li  hauberc  rompent  et  se 
 li  glaiue  ne  uolassent  en  pieces  ocis  se  fussent 
 ambedui  lors  s   entrehurtent  des  cors  et  des 
 escuz  si  durement  qu   il  s   entreportent  a  terre 
 par  desus  les  croupes  des  cheuaux  et  il  se  relieuent 
 assez  tost  com  cil  qui  estoient  de  grant  proesce 
 et  metent  les  escuz  sus  les  testes  et  traient  les  espees  et  s   entredonent  granz  coux  la  ou  il  se  cuident  empoirier . Si  se  despiecent  les  escuz  amont 
 et  aual  et  en  font  uoler  a  la  terre  granz  chantiax 
 et  se  desrompent  les  haubers  sus  les  braz  et  sus 
 les  hanches  et  se  font  plaies  parfondes  et  granz 
 et  se  traient  les  sans  des  cors  as  espees  cleres  et 
 trenchanz . Si  troeue  Boort  assez  greionor  greignor 
 deffense  ou  cheualier  qu   il  ne  cuidoit  et  neporec  il  set 
 bien  que  ele  est  en  droite  querele  et  en  loial  et 
 ce  est  une  chose  qui  mout  le  fet  seur  et  sueffre 
 que  li  cheualiers  fiere  sus  lui  menu  et  souent  et  il  se 
 sueffre  et  le  laisse  trauaillier  par  lui  meïsmes 
 et  quant  il  a  grant  piece  soffert  et  il  uoit  que 
 li  cheualiers  est  uenuz  en  la  grosse  alaine . ́ lors  li  cort 
 sus  ausi  fres  et  ausi  uistes  com  s   il  n   i  eust  onques 
 cop  feru  il  li  done  granz  cox  de  l   espee  et  le  moine  tant  en  poi  d   ore  que  cil  n   a  pooir  de  soi  deffendre  tant  a  cox  receuz  et  del  sanc  qu   il  a  perdu .
 Et  quant  Boort  le  uoit  einsi  lassé  si  li  cort  sus 
 plus  et  plus  et  cil  uet  tant  guenchissant  ça  et  la 
 qu   il  chiet  a  terre  tot  enuers  et  Boort  l   aert 
 au  hiaume  et  le  tire  si  fort  qu   il  li  enrache  de 
 la  teste  et  le  giete  en  uoie  et  le  fiert  dou  pont 
 de  l   espee  sus  le  chief  si  qu   il  en  fet  le  sanc  saillir 
 et  les  mailes  dou  hauberc  entrer  dedenz  et  dist  que 
 il  l   ocierra  s   il  ne  se  tient  por  outré  et  fet  semblant  qu   il  li  uoille  la  teste  couper  et  cil  uoit  le 
 branc  drecié  sor  le  chief  si  a  poor  de  morir  et  por  ce 
 crie  merci  et  dit  Ha . ́ frans  hons  por  Dieu  aiez  de 
 moi  merci  et  ne  m   oci  mie  et  ie  te  creant  que  iames  ne  guerroierai  la  iuene  dame  tant  com 
 ie  uiue  ainz  me  tendrai  toz  coiz . Et  Boort  le  lesse 
 maintenant  et  quant  la  uiele  dame  uoit  que 
 ses  cheualiers  est  uaincuz  si  s   en  fuit  de  la  place  si  tost 
 com  ele  puet  come  cele  qui  cuide  estre  honie 
 et  Boort  uient  maintenant  a  toz  cels  de  la  place 
 qui  terre  tenoient  de  lui  et  dist  qu   il  les  destruira  s   il  ne  la  uoelent  deguerpir . Si  i  ot  assez  de  tiex 
 qui  firent  homage  a  la  iuene  dame  et  cil 
 qui  ne  li  uoldrent  fere  furent  ocis  et  deserité  et 
 chacié  de  terre . Si  auint  einsi  par  la  proesce  Boort 
 que  la  dame  reuint  en  la  hautece  ou  li  rois  l   auoit 
 mise  et  neporec  de  tant  com  ele  pot  la  guerroia 
 tant  com  ele  pot  puis  toz  les  iorz  de  sa  uie  come 
 cele  qui  toz  iorz  auoit  enuie  sus  li . Quant  ce  fu 
 chose  que  li  païs  fu  acoisiez  en  tel  maniere  que  li 
 anemi  a  la  iuene  dame  n   oserent  les  testes  leuer 
 Boort  s   em  parti  et  cheuaucha  parmi  la  forest  pensant 
 a  ce  qu   il  auoit  ueu  en  dormant  car  mout  desirroit  auenir  en  leu  ou  il  en  oïst  la  senefiance  le 
 premier  soir  iut  chiés  une  ueue  dame  qui  mout 
 bien  le  herberia  et  mout  fu  lie  de  sa  uenue  et  ioiant 
 quant  ele  le  conut . A  l   andemain  si  tost  com  li  iorz 
 aparut  se  parti  de  laienz  et  se  mist  ou  grant  chemin  de  la  forest . Et  quant  il  ot  erré  iusqu   au 
 midi  si  li  auint  une  auenture  merueilleuse .
 Car  il  encontra  en  trauers  de  .ii.  chemins  .ii.  cheualiers  qui 
 menoient  son  frere  tout  nu  en  braies  sus  .i.  roncin 
 grant  et  fort  les  mains  liees  deuant  le  piz  et  tenoit 
 chascuns  plein  son  poign  d   espees  poingnanz  dom 
 il  l   aloient  poingnant  et  batant  si  durement  que  li 
 sans  li  sailloit  de  plus  de  .c.  parz  contreual  le  dos 
 si  qu   il  en  ert  sanglant  deuant  et  derriers  et  il  ne  disoit  onques  mot  come  cil  qui  estoit  de  grant 
 cuer  ainz  soffroit  tout  ce  qu   il  li  faisoient  com  cil 
 qui  ert  de  grant  cuer  si  com  s   il  n   en  seust  riens .
 En  ce  qu   il  uoloit  aler  rescorre  le . ́ Boort  resgarde  d   autre  part  et  uoit  .i.  cheualier  armé  de  totes 
 armes  qui  emportoit  a  force  une  bele  damoisele 
 et  la  uoloit  metre  ou  plus  espés  de  la  forest  por  estre 
 plus  destornee  a  cels  qui  la  querroient  se  nus  uenoit  auant  por  li  rescorre . Et  cele  qui  n   ert  pas  seure 
 crioit  a  haute  uoiz  Sainte  Marie  secorez  uostre  pucele . Et  quant  ele  uoit  Boort  cheuauchier  toz  seus  si  pense  que  ce  soit  des  cheualiers  erranz  de  la  queste  lors  se  torne 
 cele  part  et  li  crie  quan  que  ele  puet  Ha . ́ cheualier  ie  te  coniur 
 sus  la  foi  que  tu  doiz  a  celui  qui  home  lige  tu  es  et  en 
 qui  seruise  tu  es  mis  que  tu  m   aides  et  ne  me  lesses  honnir  a  cest  cheualier  qui  a  force  m   enporte . Quant  Boort  entent 
 cele  qui  le  coniure  de  celui  qui  liges  hons  il  est  si  est 
 si  dolenz  qu   il  ne  set  qu   il  doie  fere  car  s   il  son  frere  en 
 lesse  mener  a  celx  qui  le  tiennent  il  nel  cuide  iamés 
 ueoir  ne  sain  ne  haitié  et  s   il  ne  secort  cele  pucele  ele  iert 
 maintenant  honie  et  despucelee  et  einsi  receura  ele 
 honte  par  defaute  de  lui  lors  drece  les  eulz  uers 
 le  ciel  et  dist  tout  em  plorant  Biax  douz  pere  Ihesucrist  qui  hons  lige  ie  sui  garde  moi  mon  frere 
 en  tel  maniere  que  cil  qui  l   enmeinent  ne  l   ocient 
 et  ie  por  pitié  de  uos  et  de  misericorde  secorré  ceste 
 pucele  d   estre  honie  car  il  me  semble  que  cil  cheualier 
 la  la  uoille  despuceler . Lors  s   adrece  cele  part  ou  li 
 cheualiers  emporte  la  damoisele  et  broche  le  cheual  si  que 
 il  li  fet  le  sanc  saillir  d   an .ii.  les  costez  et  quant 
 il  l   aproche  si  li  escrie  Sire  cheualiers  lessiez  la  damoisele  ou  uos  estes  morz . Quant  cil  ot  ceste  parole  si  met 
 ius  la  damoisele  et  il  estoit  armez  de  toutes  armes  fors  de  glaiue  si  embrace  l   escu  et  tret  l   espee 
 et  s   adrece  uers  Boort  et  cil  le  fiert  si  durement 
 que  parmi  l   escu  et  parmi  le  hauberc  li  met  le  glaiue  et  cil  se  pasme  de  l   angoisse  qu   il  sent  et  Boort 
 uient  a  la  damoisele  si  li  dist . Damoisele  il  me  semble  que  uos  estes  deliure  de  cest  cheualier  que  uos  semble  et  que  uolez  que  i   en  face  plus .- Sire  fet  ele  puis  que 
 uos  m   auez  garantie  de  perdre  honor  et  d   estre  honie  ie  uos  pri  que  uos  me  menez  la  ou  cist  cheualiers 
 me  prist . Et  il  dist  que  si  fera  il  uolentiers  lors 
 prent  le  cheual  au  cheualier  nauré  si  monte  la 
 pucele  et  l   enmeine  einsi  com  ele  deuise . Et 
 quant  ele  est  esloigniee  ele  li  dist . Sire  cheualiers 
 uos  auez  mielz  esploitié  que  uos  ne  cuidiez 
 de  ce  que  uos  m   auez  resquesse  car  se  il  m   eust 
 despucelee  ..  c.  homes  en  moreussent  encore 
 qui  en  seront  sauué . Et  il  demande  qui  li  cheualiers 
 est . Certes  fet  ele  ce  est  uns  miens  cousins 
 germains  que  ie  ne  sai  par  quel  engin  deable 
 et  anemis  l   auoit  eschaufé  a  ce  qu   il  me  prist 
 celeement  chiés  mon  pere  et  m   en  aporta  en  ceste 
 forest  por  moi  despuceler  et  s   il  l   eust  fet  il  fust 
 mort  de  pechié  et  honiz  dou  cors  et  moi  desennoree  a  touz  iorz  mes .
 Endementres  qu   il  parloient  einsi  si  uoient 
 uenir  iusqu   a  .xii.  cheualiers  armez  qui  queroient  la  damoisele  par  la  forest  et  quant  il  la  uoient 
 si  li  font  si  grant  ioie  que  ce  est  merueilles  et  ele  lor 
 prie  qu   il  facent  feste  au  cheualier  et  le  retiengnent  auec 
 aux  car  ele  fust  honie  se  Diex  et  ses  cors  ne  fust .
 Il  le  prennent  au  frain  et  li  dient  Sire  uos  en  uendroiz  o  nos  car  einsi  le  couient  a  fere  car  tant 
 nos  auez  seruiz  que  a  peines  le  uos  porrions  guerredoner .- Biau  seignor  fait  il  ie  n   iroie  en  nule  maniere  car  tant  ai  a  fere  aillors  que  ie  ne  porroie 
 demorer . Si  uos  pri  qu   il  ne  uos  em  poist  car  bien 
 sachiez  que  uolentiers  i  alasse  mes  li  besoinz  i  est 
 si  granz  endroit  moi  et  la  perte  si  doleureuse  se 
 ie  remanoie  que  nus  fors  Diex  nel  porroit  restorer .
 Quant  cil  oient  que  li  essoignes  i  est  si  granz 
 si  ne  l   en  osent  plus  efforcier  si  le  comandent  a  Dieu 
 et  la  pucele  li  prie  mout  doucement  por  Dieu  que 
 il  la  uiegne  ueoir  si  tost  com  il  en  aura  le  loisir 
 et  li  deuise  en  quel  leu  il  la  trouera  et  iele  dist  que 
 se  auenture  le  menoit  cele  part  il  li  souuendroit 
 de  ceste  chose . Si  se  part  atant  d   ax  et  cil  enmeinent  la  pucele  a  sauueté . Et  Boort  cheuauche  cele 
 part  ou  il  ot  ueu  Lyonel  son  frere . Et  quant  il 
 uint  a  cel  leu  meïsmes  ou  il  auoit  ueu  Lyonel 
 si  resgarde  amont  et  aual  si  loign  com  la  forest  li 
 sueffre  ueoir . Si  escoute  et  oreille  por  sauoir  se 
 il  porroit  oïr  riens  et  quant  il  n   ot  chose  par 
 quoi  il  puisse  auoir  nule  esperance  de  son  frere 
 si  se  met  ou  chemin  qu   il  lor  uint  torner  et  quant 
 il  a  grant  piece  alé  si  ateint  .i.  home  uestu  de 
 robe  de  religion  et  cheuauchoit  .i.  cheual  plus 
 noir  que  meure .
 Quant  cil  ot  que  Boort  uenoit  aprés  lui  si 
 l   apele  et  li  dist  Cheualier  que  querez  uos .- Sire 
 fet  Boort  ie  quier  .i.  mien  frere  que  ie  ui  ores 
 mener  batant  a  .ii.  cheualiers .- Ha . ́ Boorz  fet  il  se  ie 
 cuidoie  que  uos  uos  desconfortissiez  trop  et  que 
 uos  n   en  chaïssiez  en  desesperance  ie  uos  en  diroie 
 ce  que  ie  en  sai  et  le  uos  mostreroie  as  eulz . Quant 
 Boort  entent  ceste  parole  si  pense  tantost  que 
 li  dui  cheualier  l   aient  ocis  lors  comence  a  fere  trop 
 grant  duel  et  quant  il  comence  parler  si  dist 
 Ha . ́ sire  s   il  est  morz  si  m   en  mostrez  le  cors  si  le 
 feré  enterrer  et  fere  tele  honor  com  l en  doit 
 fere  a  cors  de  roi  car  certes  il  fu  filz  a  preudome  et  de  preudefame .- Or  regarde  fet  li  hons 
 si  le  uerras . Et  il  se  resgarde  si  uoit  .i.  cor  gesir 
 a  terre  toz  estenduz  et  sanglanz  nouelement 
 ocis . Il  le  resgarde  et  conoist  ce  li  est  auis  que  ce 
 est  son  frere  lors  a  si  grant  duel  qu   il  ne  se 
 puet  tenir  en  estant  ainz  chiet  a  terre  touz 
 pasmez  et  gist  grant  piece  en  pasmoisons . Et 
 quant  il  se  relieue  si  dist  Ha . ́ biau  sire  qui  uos 
 a  ce  fet . Certes  or  n   auré  ie  iamés  ioie  se  cil  qui  es 
 tribulacions  et  es  angoisses  uient  uisiter  les 
 pecheors  ne  me  conforte . Et  puis  qu   il  est  einsi 
 biax  douz  freres  que  la  compaignie  de  nos  .ii. 
 est  departie . ́ cil  qui  i   ai  pris  a  compaignon  et  a  mestre 
 me  soit  conduisierres  et  sauuerres  en  toz  perilz 
 car  des  or  mes  n   ai  ge  a  penser  fors  de  m   ame 
 puis  que  uos  estes  trespassez  de  uie . Quant  il  a  ce 
 dit  il  prent  le  cors  et  le  lieue  en  la  sele  come  cil 
 qui  riens  ne  li  poise  ce  li  est  auis  et  puis  dist 
 a  celui  qui  ilec  estoit . Sire  por  Dieu  dites  moi 
 s   i  a  ci  pres  ne  mostier  ne  chapele  ou  ie  puisse 
 cest  cheualier  enterrer .- Oïl  fet  il  ci  pres  a  une  chapele 
 deuant  une  tor  ou  il  porra  bien  estre  enfoïz .- Sire 
 por  Dieu  fet  Boorz  car  m   i  menez .- Ie  uos  i  menré 
 uolentiers  fet  cil . uenez  aprés  moi . Et  Boort  saut 
 sus  la  croupe  de  son  cheual  et  porte  deuant  lui  ce  li 
 est  auis  le  cors  de  son  frere . Si  ne  sont  gueres  alé 
 quant  il  uoient  deuant  els  une  tor  grant  et  haute 
 et  forz  a  merueilles  et  deuant  auoit  une  meson  uiez 
 et  gaste  en  semblance  de  chapele  il  descendent 
 deuant  l   uis  a  l   entree  et  entrent  dedenz  et  metent 
 le  cors  sus  une  grant  tombe  de  marbre  qui  ert 
 enmi  la  meson . Boort  quiert  amont  et  aual  mes 
 il  ne  uoit  ne  eue  beneoite  ne  croiz  ne  nule  ueraie  enseigne  de  Ihesucrist . Or  le  lessons  ci  fet  li  li 
 hons . et  alons  herbergier  en  cele  tor  iusques  a 
 demain  et  ie  ie  reuendrai  por  fere  le  seruise  de 
 uostre  frere .- Coment  sire  fet  Boorz  estes  uos  donc 
 prestres - Oïl  fet  cil .- Donc  uos  requier  ie  fet  Boort 
 que  uos  me  diez  la  uerité  de  mon  songe  qui  m   auint  anuit  en  mon  dormant  et  d   autre  chose 
 dont  ie  sui  en  doute .- Dites  fet  cil . Et  il  li  conte  maintenant  de  l   oisel  qu   il  auoit  ueu  en  la  forest  aprés 
 li  dist  des  oisiax  donc  li  uns  ert  blans  et  li  autres 
 noirs  et  del  fust  porri  et  des  flors  blanches . Ie  t   en 
 dirai  fait  il  orendroit  une  partie  et  demain  l   autre 
 li  oisiaux  qui  uenoit  a  toi  en  guise  de  cisne  si  t   amera  par  amors  et  amé  t   a  longuement  et  te  uendra 
 proier  prochainement  que  tu  soies  ses  amis 
 et  ses  acointes . Et  ce  que  tu  ne  li  uoloies  otroier 
 senefie  que  tu  l   en  escondiras  et  ele  s   en  ira  maintenant  et  morra  de  duel  s   il  ne  t   en  prent  pitié  li 
 noirs  oisiaux  senefie  ton  grant  pechié  qui  la 
 te  fera  escondire  car  por  crieme  de  Dieu  ne  por 
 bonté  que  tu  aies  en  toi  ne  l   escondiras  tu  pas  ainz 
 le  feras  por  ce  que  l en  te  tiegne  a  chaste  por  conquierre 
 la  loenge  et  la  uaine  gloire  del  monde . Si  uendra 
 si  grant  mal  de  cestee  ceste  que  Lancelot  tes  cosins  en  morra 
 car  li  parent  a  la  damoisele  l   ocirront  et  ele  morra 
 del  duel  que  ele  aura  de  l   escondit  et  por  ce  porra 
 l en  bien  dire  que  tu  es  homicides  de  l   un  et  de  l   autre 
 ausi  com  tu  as  esté  de  ton  frere  qui  le  poïsses 
 auoir  resqueus  se  tu  uousisses  quant  tu  le  lessas 
 et  alas  secorre  la  pucele  qui  ne  t   apartenoit  or 
 resgarde  ou  il  a  greignor  domage  ou  en  ce  que 
 ele  fust  despucelee . ́ ou  en  ce  que  tes  freres  qui  est 
 uns  des  bons  cheualiers  dou  monde  fu  ocis . Certes  mielz 
 fust  que  toutes  les  puceles  dou  monde  fussent  despucelees  qu   il  fust  ocis .
 Quant  Boort  ot  que  cil  en  qui  il  cuidoit  si  grant 
 bonté  de  uie  le  blasme  de  ce  qu   il  auoit  fet 
 de  la  pucele  si  ne  set  que  dire  et  cil  li  demande . As 
 tu  oïe  la  senefiance  de  ton  songe - Sire  oïl  fet  Boort .
 Or  est  en  toi  fet  il  de  Lancelot  ton  cousin  car  se  tu  ueuz 
 tu  le  porras  secorre  de  mort  et  se  tu  ueuz  tu  le  porras  ocirre  or  est  en  toi  li  quiex  que  tu  uoldras  en 
 auendra .- Certes  fet  Boort  il  n   est  riens  que  ie  plus 
 tost  ne  feïsse  que  mon  seignor  Lancelot  ocirre .- Ce  uerra  l en 
 par  tens  fet  cil . Si  le  meine  en  la  tor  et  quant  il  entre 
 laienz  si  troeue  cheualiers  et  dames  et  puceles  qui  tuit  li 
 dient  Boort  bien  uiengniez . Si  le  meinent  cil  en  la 
 sale  et  le  desarment  et  quant  il  est  en  pur  cors  si  li  aportent  .i.  riche  mantel  forré  d   ermine  et  li  metent  au  col  et  l   asieent  en  .i.  blanc  lit  et  le  confortent 
 tuit  et  l   esmoeuent  a  fere  ioie  tant  qu   il  li  font 
 oublier  partie  de  sa  dolor . En  ce  qu   il  entendoient 
 a  lui  reconforter . ́ atant  es  uos  une  damoisele  si 
 bele  et  si  auenant  qui  paroit  a  auoir  en  li  toute  biauté  terriane  et  fu  si  richement  uestue  com  se  ele  eust 
 esté  a  chois  de  toutes  les  beles  robes  dou  monde .
 Sire  fet  uns  cheualiers  uez  ci  la  dame  a  qui  nos  sommes 
 la  plus  bele  dame  et  la  plus  riche  dou  monde  et 
 cele  qui  plus  uos  a  amé  ele  uos  a  atendu  lonc  tens 
 come  cele  qui  ne  uoloit  auoir  ami  ne  cheualier  se  uos 
 non . Et  quant  il  entent  ceste  parole  si  est  toz  esbahiz . Quant  il  la  uoit  uenir  si  la  salue  et  ele  li  rent 
 son  salu  et  s   asiet  deioste  li  et  parolent  entr   aux  de 
 maintes  choses  et  tant  que  ele  li  requiert  qu   il 
 soit  ses  amis  car  ele  l   aime  sor  toz  homes  terriens 
 et  s   il  li  uelt  otroier  s   amor  ele  le  fera  plus  riche 
 home  que  onques  home  de  son  lignage  ne  fu .
 Quant  Boort  ot  ceste  parole  si  est  mout  a  malaiese  come  cil  qui  en  nule  maniere  ne  uoudroit  enfraindre  sa  chasteé  si  ne  set  que  respondre  et  ele  li  dit  Que  est  ce  Boort . Ne  ferez  uos 
 mie  ce  que  ie  uos  pri - Dame  fet  il  n   a  si  riche 
 home  ou  monde  qui  uolenté  ie  feïsse  de  ceste 
 chose  ne  l en  nel  me  deuroit  mie  requierre 
 en  cest  point  ou  ie  sui  ores  car  mes  freres  gist 
 laienz  morz  qu   il  a  hui  esté  ocis  ne  sai  par  quel 
 maniere .- Ha . ́ Boort  fet  ele  a  ce  ne  resgardez  pas 
 il  couient  que  uos  façoiz  ce  que  ie  uos  requier 
 et  sachiez  se  ie  ne  uos  amasse  plus  que  fame  n   ama 
 onques  home  ie  ne  uos  en  requeïsse  pas  car  ce 
 n   est  mie  costume  ne  maniere  que  fame  prit 
 auant  home  encor  l   aint  ele  bien  mes  la 
 grant  baance  que  i   ai  toz  iorz  a  uos  meine  mon 
 mon  cuer  a  ce  a  force  que  ie  face  et  die  ce  que 
 i   ai  toz  iorz  celé . Por  ce  uos  pri  biau  douz  amis 
 que  uos  façoiz  ce  que  ie  uos  requier  ce  est  que 
 uos  gisez  en  ceste  nuit  o  moi . Et  il  dit  que  ce 
 ne  feroit  il  en  nule  maniere  et  quant  ele 
 ot  ce  si  fet  si  grant  semblant  de  dolor  qu   il  li 
 est  auis  que  ele  plaint  et  face  trop  grant  duel 
 mes  tout  ce  ne  li  uaut  riens . Quant  ele  uoit 
 que  ele  nel  porra  uaintre  en  nule  maniere 
 si  li  dit . Boort  a  ce  m   auez  menee  que  par  cest 
 escondit  morré  orendroit  deuant  uos . Lors  le 
 prent  par  la  main  et  le  meine  a  l   uis  dou  palais 
 et  li  dit  Tenez  uos  ci  si  uerroiz  coment  ie  morrai 
 por  amor  de  uos .- Par  foi  fet  il  ie  nel  uerrai  ia .
 Et  ele  comande  a  cels  de  laienz  qu   il  le  tiegnent 
 et  il  dient  que  si  feront  il  et  ele  monte  maintenant  en  haut  desus  les  creniax  et  moine  o 
 li  .xii.  damoiseles  et  eles  i  sont  montees  si  dist 
 l   une  non  pas  la  dame . Ha . ́ sire  aiez  merci 
 de  nos  toutes  otroiez  a  ma  dame  sa  uolenté .
 Certes  se  tu  nel  uelz  fere  nos  nos  lairons  orendroit  toutes  chaoir  de  ceste  tor  ainz  que  nostre 
 dame . Certes  sa  mort  ne  uerrions  nos  en 
 nule  maniere . Certes  se  tu  por  si  pou  de  chose 
 nos  lesses  morir  onques  cheualier  ne  fist  si  grant 
 desloiauté . Et  il  les  esgarde  et  cuide  ueraiement 
 que  ce  soient  gentilx  fames  et  hautes  dames .
 Si  l   em  prent  grant  pitié . Et  neporquant  il  n   est 
 mie  conseilliez  qu   il  ne  uueille  mielz  que  eles 
 toutes  perdent  lor  ames  qu   il  seuls  perdist 
 la  soe . Si  lor  dit  qu   il  n   en  fera  riens  ne  por  lor 
 mort  ne  por  lor  uie  et  eles  se  laissent  maintenant  chaoir  de  la  halte  tor  a  terre . Et  quant 
 il  uoit  ce  si  est  touz  esbahiz . Si  hauce  sa  main 
 et  se  seigne . Maintenant  ot  entor  lui  si  grant 
 noise  et  si  grant  cri  qu   il  li  est  auis  que  tuit  li  anemi  d   enfer  soient  entor  lui . Et  sanz  faille  il 
 en  i  auoit  plusors  il  resgarde  entor  lui  mes  il 
 ne  uoit  ne  la  tor  ne  la  dame  qui  le  requeroit 
 d   amors . Ne  riens  qu   il  eust  deuant  ueu  sors  fors  solement  ses  armes  qu   il  auoit  la  portees  et  la 
 meson  ou  il  cuidoit  auoir  lessié  son  frere  mort .
 Quant  il  uoit  ce  si  aperçoit  maintenant 
 que  ce  ert  anemis  Nostre  Seignor  qui  cest 
 aguet  li  auoit  basti  qui  le  uoloit  mener  a 
 destruction  de  cors  et  a  perdicion  d   ame  mes 
 par  la  uertu  Nostre  Seignor  s   en  estoit  eschapez 
 lors  tent  ses  mains  uers  le  ciel  et  dist  Biau  pere 
 Ihesucrist  beneoiz  soies  tu  qui  m   as  doné  et  force 
 et  pooir  de  moi  combatre  a  l   anemi  et  m   as  otroié 
 la  uictoire  de  ceste  bataille . Lors  uet  la  ou  il 
 cuidoit  auoir  lessié  son  frere  mort  si  ne  troeue 
 riens  lors  est  plus  aeise  que  deuant . Car  il  cuide  ore  bien  qu   il  ne  soit  mie  morz  et  que  ce  ait 
 esté  fantosme  qu   il  a  ueu . Si  uient  a  ses  armes 
 si  les  prent  et  s   arme  et  monte  et  se  part  de  la  place  ou  il  ne  demorra  plus  si  come  il  dit  por  l   amor 
 de  l   anemi  qui  i  repere . Quant  il  a  une  piece 
 cheuauchié  si  escoute  et  ot  une  cloche  soner 
 a  senestre  et  il  est  mout  liez  de  ceste  chose  si  torne  cele  part  et  ne  demore  gueres  qu   il  uoit  une 
 abeïe  close  de  bons  murs  et  estoit  de  blans 
 moines  et  il  uient  a  la  porte  et  hurte  tant  que 
 l en  li  oure . Et  quant  il  le  uoient  armé  si  pensent  erranment  qu   il  soit  des  compaignons  de 
 la  queste  il  le  descendent  et  le  moinent  en  une 
 chambre  por  desarmer  et  li  font  tot  le  bien  que 
 il  porent  et  il  dit  a  .i.  preudom  qu   il  cuidoit  bien 
 qu   il  fust  prestres . Sire  por  Dieu  menez  moi  a 
 celui  des  freres  de  ceenz  qui  plus  est  a  uostre 
 escient  preudons  car  hui  m   est  auenue  une 
 trop  merueilleuse  auenture  donc  ie  uoldroie 
 estre  conseilliez  a  Dieu  et  lui .- Sire  cheualiers  fet  il  uos 
 iroiz  par  nostre  conseil  a  danz  abé  car  ce  est  li 
 plus  preudons  de  ceenz  et  de  clergie  et  de  bone  uie .
- Sire  fet  Boorz  por  Dieu  menez  m   i . Et  cil  dit  que  si 
 fera  il  uolentiers .
 Lors  le  meine  en  une  chapele  ou  li  preudons 
 estoit  et  quant  il  li  a  mostré  si  s   en  retorne .
 Et  Boort  uient  auant  si  le  salue  et  cil  li  encline 
 si  li  demande  qui  il  est  et  Boort  dit  qu   il  estoit 
 uns  cheualiers  erranz  lors  li  conte  ce  qui  le  ior  li  ert 
 auenu  et  quant  il  li  a  tout  conté  si  li  dist  li  preudons . Sire  cheualiers  ie  ne  sai  qui  uos  estes  mes  sachiez 
 ie  ne  cuidasse  mie  que  cheualiers  de  uostre  aage  fust 
 si  forz  en  l   amor  de  Nostre  Seignor  come  uos 
 estes . uos  m   auez  dit  de  uostre  afere  donc  ie  ne 
 uos  porroie  huimés  conseillier  a  ma  uolenté  car 
 trop  est  tart  mes  uos  iroiz  resposer  huimés  et  demain  uos  conseillerai  au  mielz  que  ie  porrai .
 Boort  s   em  part  et  comande  le  preudome  a  Dieu  et 
 cil  remaint  qui  assez  pense  a  ce  que  cil  li  ot  dit 
 et  comande  au  frere  qu   il  soit  seruiz  bien  et  richement  car  assez  est  plus  preudons  que  l en  ne 
 cuide . Cele  nuit  fu  Boort  plus  richement  seruiz  et  aiesiez  qu   il  ne  uousist  et  li  apareilla  l en 
 char  et  poisson  mes  il  n   en  menia  onques  ainz 
 prist  pain  et  eue  et  menia  tant  com  mestier  li  fu 
 ne  d   autre  chose  ne  gousta  come  cil  qui  en  nule 
 maniere  ne  uousist  auoir  enfrainte  la  penitance  qui  li  auoit  esté  enchargiee  ne  en  lit  ne  en 
 autre  chose . Au  matin  si  tost  com  il  ot  oï  matines  et  messe . ́ li  abes  qui  ne  l   auoit  pas  oublié  uint 
 a  lui  et  li  dist  que  bon  ior  li  donast  Diex  et  Boort  li 
 redit  autel  lors  le  tret  a  une  part  loign  des 
 autres  deuant  l   autel  et  li  preudons  li  dist  que  il 
 il  li  cont  ce  qui  li  estoit  auenu  en  la  queste  del 
 saint  Graal  et  il  li  conte  mot  a  mot  ce  qu   il  ot 
 oï  et  ueu  en  son  dormant  et  en  ueillant  et  li  prie 
 qu   il  li  die  la  senefiance  de  toutes  ces  choses  et 
 il  pense  .i.  poi  et  dit  qu   il  li  dira  uolentiers  et  cil  li 
 comence  a  dire .
 Loort  Boort  quant  uos  eustes  receu  he  le  haut  mestre 
 le  haut  compaignon  ce  est  a  dire  quant 
 uos  eustes  receu  corpus  domini . ́ uos  uos  meïstes  a 
 la  uoie  por  sauoir  se  Nostre  Sires  uos  donast  trouer 
 la  haute  trouueure  qui  auendra  as  cheualiers  Ihesucrist 
 as  uerais  preudomes  de  ceste  queste . uos  n   eustes 
 gaires  alé  quant  Nostre  Sires  uos  uint  deuant 
 en  guise  d   oisel  et  uos  mostra  la  dolor  et  l   angoisse 
 qu   il  soffri  por  uos  et  si  uos  dirai  coment  uos  le 
 ueïstes . Quant  li  oisiaux  uint  a  l   arbre  sanz  fueille 
 et  sanz  fruit  il  comença  a  resgarder  ses  oisiaus  et 
 uit  qu   il  n   en  i  auoit  nul  uif . Maintenant  se  mist 
 entr   ax  et  se  comença  a  ferir  enmi  le  piz  de  son  bec 
 et  tant  que  li  sans  en  sailli  fors  et  morut  ilec  et  de  cel 
 sanc  reçurent  uie  li  poucin  ce  ueïstes  uos  or  uos 
 en  dirai  la  senefiance . Li  oisiax  senefie  Nostre  creator  qui  forma 
 a  sa  semblance  home . Et  quant  il  fu  boutez  de  paradis  fors  par  son  meffet  il  uint  en  terre  ou  il  troua  la  mort  car  de  uie  n   i  auoit  point  li  arbres 
 sanz  fueille  et  sanz  fruit  senefie  apertement  le 
 monde  ou  il  n   auoit  alors  se  male  auenture  non 
 et  poureté  et  soufrete . Li  poucin  senefient  l   umain 
 lignage  qui  alors  ert  si  perduz  qu   il  aloient  tuit 
 en  enfer  ausi  li  bon  com  li  mauués  et  estoient  tuit  egal  a  merite . Quant  li  filz  Dieu  uit  ce  si 
 monta  en  l   arbre  ce  fu  en  la  croiz  et  fu  ilec  feruz  del 
 bec  dou  glaiue  ce  est  de  la  pointe  ou  costé  destre 
 tant  que  li  sans  en  sailli  et  de  celui  sanc  reçurent  li 
 poucin  uie  cil  qui  ses  oeures  auoient  fetes  car  il 
 les  osta  d   enfer  ou  toute  morz  estoit  et  est  encore 
 sanz  point  de  uie .
 Ceste  bonté  que  Diex  fist  au  monde  que  il  a 
 mostré  a  uos  et  as  autres  pecheors  uos  uint  il 
 mostrer  en  semblance  d   oisel  por  ce  que  uos  ne 
 doutissiez  pas  a  morir  por  lui  ne  qu   il  fist  por  uos .
 Puis  uos  amena  chiés  la  dame  a  qui  li  rois  Amanz 
 auoit  bailliee  sa  terre  a  garder . Par  le  roi  Amant 
 doiz  tu  entendre  Ihesucrist  qui  est  li  rois  ou  monde 
 qui  plus  ama  et  plus  pot  l en  trouer  en  lui  douçor 
 et  pitié  que  l en  ne  feïst  en  home  terrien  si  la  guerreoit  l   autre  de  quan  que  ele  pooit  cele  qui  de 
 la  terre  auoit  esté  chaciee . uos  feïstes  la  bataille 
 et  si  la  uainquistes  or  uos  dirai  que  ce  senefie . Nostre 
 Sires  uos  auoit  mostré  qu   il  auoit  son  sanc  respandu  por  uos  et  uos  tantost  empreïstes  une  bataille 
 por  lui . Por  lui  fu  ce  bien  quant  uos  por  la  dame 
 l   empreïstes  car  par  li  entendons  nos  sainte  eglyse  qui  tient  sainte  crestienté  en  droite  foi  et  en  droite  creance  qui  est  la  terre  et  le  droit  heritage  Ihesucrist  par  l   autre  dame  qui  deseritee  en  auoit 
 esté  et  qui  la  guerreoit  la  uielle  loi  li  anemis 
 qui  toz  dis  guerroie  sainte  eglyse  et  les  suens .
 Quant  la  iuene  dame  uos  ot  contee  la  raison  que  l   autre  dame  auoit  de  guerroier 
 la  uos  empreïstes  la  bataille  si  com  uos  deustes 
 car  uos  estiez  cheualiers  Ihesucrist  por  quoi  uos  estiez 
 a  droit  tenuz  de  deffendre  sainte  eglyse  la  nuit 
 uos  uint  ueoir  sainte  eglyse  en  semblance  de 
 fame  triste  et  corrociee  et  que  l en  deseritoit 
 a  tort . Ele  ne  uos  uint  pas  ueoir  en  robe  de 
 ioie  ne  de  feste  ainz  i  uint  en  robe  de  corroz 
 ce  est  en  robe  noire . Ele  uos  aparut  triste 
 et  noire  por  le  corroz  meïsmes  que  si  fil  li  font 
 ce  sont  li  crestien  pecheor  qui  li  deussent  estre  fil 
 et  il  li  sont  fillastre  et  la  deussent  garder  come 
 mere  mes  non  font  ainz  la  corroucent  de  iorz 
 et  de  nuiz  et  por  ce  uos  uint  ele  ueoir  en  semblance  de  fame  triste  et  corrouciee  qu   il  uos  en  preïst 
 greignor  pitié . Par  le  noir  oisel  qui  uos  uint 
 ueoir  doit  l en  entendre  Ihesucrist  qui  dist 
 Ie  sui  noire  mes  ie  sui  bele . Sachiez  que  mielz 
 uaut  ma  nerté  que  autrui  blancheur  ne  fet .
 Par  le  blanc  oisel  qui  auoit  semblance  de 
 cisne  doit  l en  entendre  l   anemi  et  si  uos  dirai 
 coment  li  cisnes  est  blans  par  defors  et  noirs  par 
 dedenz . Ce  est  li  ypocrites  qui  est  iaunes  et  pales  et  semble  bien  a  ce  qui  defors  en  apert  que  ce 
 soit  des  serianz  Ihesucrist . Mes  il  est  par  dedenz 
 si  noirs  et  si  horribles  d   ordures  et  de  pechiez  qu   il 
 engigne  trop  malement  le  monde  li  oisiaus 
 uint  deuant  toi  en  dormant  et  ausi  fist  il  en  ueillant . Et  sez  tu  ou  ce  fu  Quant  li  anemis  s   aparut 
 en  semblance  de  religion  qui  te  dist  que  tu  auoies 
 lessié  ton  frere  ocirre  de  ce  menti  il  car  tes 
 freres  n   est  pas  ocis  ainz  est  encor  toz  uis  mes 
 il  le  te  dist  por  ce  qu   il  te  uouloit  fere  entendant 
 folie  et  mener  a  desesperance  et  a  luxure  et  einsi 
 t   eust  il  mis  en  pechié  mortel  par  quoi  tu  eusses 
 failli  as  auentures  dou  saint  Graal .
 Einsi  t   ai  ore  deuisé  qui  fu  li  blans  oisiaux 
 et  qui  li  noirs  et  qui  fu  la  dame  por  qui 
 tu  empreïs  la  bataille  et  contre  qui  ce  fu  or  couient  que  ie  te  deuise  la  senefiance  del  fust  porri 
 et  des  flors  li  fuz  sanz  force  et  sanz  uertu  senefie  Lyoniax  tes  freres  qui  n   a  en  soi  nule  uertu 
 de  Nostre  Seignor  qui  en  estant  le  tiegne 
 la  porreture  senefie  la  grant  plenté  de  pechiez 
 mortiex  qu   il  a  en  soi  amoncelez  et  acreuz 
 de  ior  en  ior  por  quoi  l en  le  doit  apeler  fust 
 porri  et  uermeneus  par  les  .ii.  flors  qui  estoient  a  destre  sont  senefiez  .ii.  uirge  si  en 
 est  li  uns  li  cheualiers  que  uos  naurastes  ier  et  autre  la  pucele  que  uos  resqueusistes  l   une 
 des  flors  se  traoit  pres  de  l   autre . Ce  fu  li  cheualiers 
 qui  la  damoisele  uouloit  auoir  a  force  et  la 
 uouloit  despuceler  et  tolir  sa  blancheur  mes 
 li  preudons  les  depart  qui  est  a  dire  que  Nostre 
 Sires  ne  uoloit  pas  que  sa  blancheur  fust 
 einsi  perdue  ainz  uos  i  amena  si  que  uos 
 les  departistes  et  sauuastes  a  chascun  sa 
 blancheur . Il  uos  disoit  Boort  bien  seroit 
 fox  qui  ces  flors  lairoit  perir  por  cest  fust 
 porri  secorre . Garde  que  se  tu  uoiz  cele  auenture  que  tu  ne  lesses  mie  les  flors  perir  por  le 
 fust  porri  secorre . Ce  te  comanda  il  et  tu  le  feïs 
 dom  il  te  set  merueilleux  gré  car  uos  ueïstes 
 uostre  frere  que  li  dui  cheualier  enmenoient  et  ueïstes  la  damoisele  que  li  cheualiers  enmenoit  ele  uos 
 pria  si  doucement  que  uos  fustes  par  pitié  conquis  et  meïstes  arriere  dos  toute  naturel  amor 
 por  amor  de  Ihesucrist  si  alastes  la  pucele  secorre 
 et  lessastes  uostre  frere  mener  en  peril  mes  cil  en 
 qui  seruise  uos  estiez  mis  i  fu  en  leu  de  uos  et  en 
 auint  si  biau  miracle  por  l   amor  que  uos  mostrastes  au  roi  des  ciex  que  maintenant  chaïrent 
 mort  li  cheualier  qui  uostre  frere  menoient  et  il  se  deslia  et  prist  les  armes  a  l   un  d   els  et  monta  en  .i. 
 cheual  et  se  remist  en  la  queste  aprés  les  autres 
 et  de  ceste  auenture  sauroiz  uos  uerité  assez  prochainement .
 Ce  que  tu  ueoies  que  des  flors  issoit  fueilles 
 et  fruit  senefie  que  dou  cheualier  istra  encore  lignage  grant  dom  il  i  aura  de  preudomes  et  de  uerais  cheualiers  que  l en  doit  bien  tenir  a  fruit  et  ausi 
 istra  de  la  damoisele . Et  s   il  fust  einsi  auenu  que 
 ele  en  si  ort  pechié  eust  perdu  son  pucelage  Nostre 
 Sires  en  fust  corrociez  a  ce  qu   il  fussent  andui  dampné 
 par  mort  soubite  et  einsi  fussent  perdu  et  en  cors 
 et  en  ame  et  ce  rescousistes  uos  por  quoi  l en  uos  doit 
 tenir  a  seriant  Ihesucrist  bon  et  loial  et  si  m   aït  Diex 
 se  uos  fussiez  terriens  ia  si  haute  auenture  ne 
 uos  fust  auenue  que  uos  deliurissiez  les  crestiens 
 Nostre  Seignor  le  cors  de  peine  terriane  et  l   ame  des 
 dolors  d   enfer  or  uos  ai  deuisees  les  senefiances 
 des  auentures  qui  uos  sont  auenues  en  la  queste 
 dou  saint  Graal .- Sire  fait  Boort  uos  dites  uoir .
 uos  les  m   auez  si  bien  deuisees  que  i   en  serai  meillor 
 toz  les  iorz  de  ma  uie .- Or  uos  pri  ie  fait  li  preudons 
 que  uos  priez  por  moi  car  si  m   aït  Diex  ie  cuit  qu   il 
 uos  orroit  plus  legierement  qu   il  ne  feroit  moi .
 Et  il  se  test  com  cil  qui  est  toz  honteus  de  ce  qui  li  abes 
 le  tient  a  preudome . Quant  il  orent  grant  piece 
 parlé  ensemble  Boort  se  parti  de  laienz  et  coumanda  l   abé  a  Dieu . Quant  il  se  fu  armez  il  se  met 
 en  son  chemin  et  cheuaucha  tant  qu   il  uint 
 au  soir  chiés  une  ueue  dame  qui  mout  bien 
 le  herberia  au  matin  se  met  a  la  uoie  et  cheuaucha  iusqu   a  un  chastel  que  l en  apeloit  Tubele 
 et  seoit  en  une  ualee . Quant  il  uint  pres  dou 
 chastel  si  encontra  .i.  uaslet  qui  aloit  grant 
 erre  uers  une  forest  et  il  li  uient  a  l   encontre  et  li 
 demande  s   il  set  nules  noueles . Oïl  fet  li  uaslez 
 demain  deuant  cest  chastel  aura  .i.  tornoiement  trop  merueilleus  del  conte  des  Plains 
 fet  il  et  de  la  ueue  dame  de  laienz . Quant  Boort 
 ot  ceste  nouele  si  pense  qu   il  demorra  car  il  ne 
 sera  mie  qu   il  n   i  uoie  aucun  des  compaingnons 
 de  la  queste  car  tiex  i  porroit  uenir  qui  li  diroit  noueles  de  son  frere  ou  par  auenture  ses 
 freres  meïsmes  i  sera  s   il  est  pres  d   iluec  et  il  ait 
 santé  lors  torne  uers  .i.  hermitage  qui  estoit 
 a  l   entree  d   une  forest  et  quant  il  est  la  uenuz 
 si  troeue  Lyon  ses  freres  qui  seoit  toz  desarmez 
 a  l   entree  de  la  chapele  et  s   ert  ileques  herbergiez 
 por  estre  l   endemain  au  tornoiement  qui  en  cele 
 praerie  deuoit  estre  feruz . Quant  il  uoit  son  frere  si  a  si  grant  ioie  que  nus  nel  porroit  deuiser 
 lors  saut  dou  cheual  a  terre  et  li  dist  Biau  frere . ́
 quant  uenistes  uos  ci 
 Quant  Lyon  entent  ceste  parole  si  le  connoist 
 et  si  ne  se  relieue  onques  ainz  li  dist  Boort  Boort 
 il  ne  defailli  mie  auant  ier  en  uos  que  ie  ne  fui 
 ocis  quant  li  dui  cheualier  me  menoient  batant  et  uos  me 
 lessastes  aler  que  onques  ne  m   aidastes  ainz  alastes 
 aidier  a  la  damoisele  que  li  cheualiers  enportoit  et  me 
 laissastes  en  peril  de  mort  onques  mes  freres  ne 
 fist  si  grant  desloiauté  et  por  celui  meffet  ne  uos 
 aseur  ie  fors  de  la  mort  car  bien  auez  mort  deseruie  or  si  uos  gardez  de  moi  car  bien  sachiez  que 
 uos  ne  poez  de  moi  atendre  se  la  mort  non  en  quelque  leu  que  ie  uos  truisse  ausi  tost  come  ie 
 serai  armez .
 Quant  Boort  entent  ceste  parole  si  est  trop 
 dolenz  que  ses  freres  est  corrociez  a  lui  lors 
 se  met  deuant  lui  a  terre  a  genouz  et  li  crie  merci 
 a  iointes  mains  et  li  prie  por  Dieu  qu   il  li  pardoint 
 et  il  dit  que  ce  ne  puet  estre  ainz  l   ocirra  se  Diex 
 li  aït  s   il  em  puet  uenir  au  deseure  por  ce  que 
 il  nel  ueut  plus  escouter  s   en  entre  en  la  meson 
 a  l   ermite  ou  il  auoit  ses  armes  mises  si  les  prent 
 et  s   arme  uistement  et  quant  il 
 s   est  armez  si  uient  a  son  cheual  et  monte  et  dit 
 a  Boort  Garde  toi  de  moi  car  se  Diex  m   aït  se  ie 
 puis  uenir  au  desus  de  uos  ie  n   en  feré  autre 
 chose  que  l en  doit  fere  de  felon  et  desloial  car 
 certes  uos  estes  li  plus  felons  et  li  plus  desloial  qui 
 onques  issist  d   ausi  preudome  come  li  rois  Boort 
 fu  qui  engendra  moi  et  uos  or  montez  sus  uostre 
 cheual  si  en  seroiz  plus  auenanment  et  se  uos  ne  le 
 fetes  ie  uos  ocierrai  einsi  a  pié  com  uos  estes  si 
 en  sera  la  honte  moie  et  li  domages  uostres  mes 
 de  cele  honte  ne  me  chaut  car  mielz  en  uoil  ie 
 .i.  poi  auoir  et  estre  blasmez  de  maintes  genz  que 
 uos  n   en  soiez  honiz  einsi  com  uos  deuez .
 Quant  Boort  uoit  qu   il  est  a  ce  menez  que 
 combatre  li  couient  si  ne  set  que  fere  car 
 de  combatre  a  li  ne  seroit  il  conseilliez  en  nule  maniere . Et  toute  uoies  por  ce  qu   il  soit  plus  aseur 
 montera  il  sus  son  cheual  mes  encor  l   essaiera 
 une  foiz  por  sauoir  se  ia  porroit  trouer  merci  lors 
 s   agenoille  a  terre  deuant  les  piez  au  cheual 
 son  frere  et  por  ce  plore 
 tendrement  et  dit  Biax  freres  aiez  de  moi  merci 
 pardonez  moi  cest  meffet  et  ne  m   ociez  mie  mes 
 aiez  en  remembrance  la  grant  amor  qui  doit 
 estre  entre  moi  et  uos . De  quan  que  Boort  dist  ne 
 chaut  a  Lyon  come  cil  que  li  anemis  auoit  eschaufé  iusqu   a  uolenté  d   ocirre  son  frere . Et  Boort  est 
 toute  uoies  a  genolz  deuant  lui  et  li  crie  merci 
 iointes  mains . Quant  Lyons  uoit  qu   il  n   i  prendra 
 plus  et  qu   il  ne  se  leuera  mie  si  point  outre  et 
 fiert  Boort  dou  piz  de  son  cheual  si  durement 
 qu   il  l   abat  a  terre  toz  enuers  et  au  chaoir  que 
 il  fist  fu  mout  bleciez  et  cil  li  uet  par  desus 
 le  cors  tout  a  cheual  tant  que  tot  le  debrise 
 et  Boort  se  pasme  de  l   angoisse  qu   il  sent  si  que  il 
 cuide  bien  morir  sanz  confession . Et  quant 
 Lyon  l   a  tel  atorné  qu   il  n   a  mes  pooir  de  releuer  si  descent  a  terre  car  il  bee  a  couper  li  la 
 teste . Quant  il  est  descenduz  et  il  uolt  a  son  frere  esrachier  le  hiaume  de  la  teste  lors  uint 
 acorant  li  hermites  cele  part  qui  mout  ert 
 uielx  hons  et  anciens  et  bien  ot  oïes  les  paroles  qu   il  distrent . Quant  il  uoit  Boort  qui  Lyon 
 uouloit  couper  la  teste  si  se  lesse  chaoir  sus  lui 
 et  dist  a  Lyon . Ha . ́ frans  cheualiers  por  Dieu  aiez  merci  de  toi  et  de  ton  frere  car  se  tu  l   ocis  tu 
 seras  mort  de  pechié  et  il  sera  trop  outrageus 
 domage  de  lui  car  ce  est  .i.  des  plus  preudomes 
 dou  monde  et  des  meillors  cheualiers .- Se  Diex  m   aït 
 sire  fait  Lyons  se  uos  ne  uos  fuiez  desus 
 lui  ie  uos  ocirrai  et  por  ce  ne  sera  il  mie  cuites .
- Certes  fet  li  preudons  ie  uoil  mielz  que  tu  m   ocies  que  lui  car  il  ne  sera  mie  si  grant  domage 
 de  ma  mort  com  de  la  soe  et  por  ce  uoil  ie  mielz 
 morir  qu   il  muire . Si  se  couche  de  lonc  en  lonc 
 de  lui  et  l   embrace  par  les  espaules  et  quant  Lyons 
 uoit  ce  si  tret  l   espee  dou  fuerre  et  fiert  le  preudome  si  durement  qu   il  li  abat  le  haterel  par 
 derriere  et  cil  s   estent  qui  angoisse  de  mort 
 destraint . Quant  il  a  ce  fet  si  ne  se  refraint 
 point  de  son  mautalent  ainz  prent  son  frere 
 au  hiaume  et  li  deslace  por  lui  couper  la  teste .
 Si  l   eust  ocis  en  petit  d   ore  quant  par  la  uolenté 
 Nostre  Seignor  i  uint  Calogrenant  .i.  cheualier  de  la 
 meson  le  roi  Artus  et  compainz  de  la  table  reonde . Quant  il  uoit  le  preudome  ocis  si  se  merueille 
 mout  que  ce  estoit  lors  resgarde  deuant  lui  et 
 uoit  Lyon  qui  uoloit  son  frere  ocirre  et  li  auoit 
 le  hiaume  deslacié  si  conoist  Boort  qu   il  amoit 
 de  grant  amor . Si  saut  a  terre  et  prent  Lyon 
 par  les  espaules  et  le  tire  si  fort  qu   il  le  tret  arieres  et  li  dit . Que  est  ce  Boort . Estes  uos  fors  del  sens 
 qui  uoulez  uostre  frere  ocierre  qui  est  .i.  des  meillors 
 cheualiers  que  l en  conoisse . A  non  Dieu  ce  ne  uos  soffreroit  nus  qui  preudons  fust .- Coment  fet  Lyons 
 uoulez  le  uos  rescorre  Se  uos  plus  uos  entremetez  ie  le  lairé  et  me  prendrai  a  uos . Et  cil  le  resgarde  qui  toz  est  esbahiz  de  ceste  chose  et  li  dist .
 Et  coment  fet  il  Lyon  est  ce  a  certes  que  uos  le  uolez  ocirre - Ocirre  fet  il  le  uoil  ie  et  ocirrai  que  ia 
 por  uos  ne  por  autre  nel  lairai  car  il  m   a  tant 
 meffet  qu   il  a  mort  bien  deseruie . Lors  li  recort  sus 
 et  le  uelt  ferir  parmi  la  teste  et  Calogrenant  se  met 
 entre  .ii.  et  dist  que  s   il  est  mes  hui  tant  hardiz  qu   il 
 mete  main  en  lui  il  est  uenuz  a  la  meslee .
 Quant  Lyon  entent  ceste  parole  si  prent  son 
 escu  et  demande  Calogrenant  qui  il  est  et  il 
 se  nomme  et  quant  il  le  conoist  si  le  deffie  et  li  cort  sus 
 l   espee  trete  et  li  done  si  grant  cop  com  il  puet  amener 
 del  brant . Quant  cil  uoit  qu   il  est  uenuz  a  la  meslee 
 si  cort  prendre  son  escu  et  tret  l   espee  et  il  estoit  bons 
 cheualiers  et  de  grant  force  et  se  deffent  uiguereusement 
 et  dure  la  meslee  tant  que  Boorz  se  fu  leuez  en  son 
 sestant  si  angoisseus  qu   il  ne  cuide  mes  des  mois 
 auoir  pooir  se  Nostre  Sires  ne  li  aide . Quant  il  uoit 
 Calogrenant  qui  a  son  frere  se  combat  si  est  mout 
 a  malaise  car  se  Calogrenant  ocit  son  frere  deuant 
 lui  il  n   aura  iamais  ioie  et  s   il  ocit  Calogrenant  la 
 honte  en  sera  soe  car  il  set  bien  qu   il  ne  commença  la 
 meslee  se  por  lui  non . De  ceste  chose  est  il  mout  a 
 malese  si  les  alast  uolentiers  departir  s   il  osast  et  il  en 
 eust  le  pooir  mes  il  se  delt  tant  qu   il  n   a  pooir  de 
 soi  deffendre  ne  d   autrui  assaillir . Si  a  tant  regardé 
 qu   il  uit  Calogrenant  au  desoz  de  la  bataille . Car 
 Lyons  estoit  de  grant  cheualerie  et  hardiz  durement 
 et  li  ot  despecié  son  escu  et  son  hiaume  et  tant  l   auoit 
 mené  qu   il  n   i  atendoit  se  la  mort  non . Et  tant  auoit 
 perdu  dou  sanc  que  ce  estoit  merueille  coment  il 
 se  pooit  tenir  en  estant . Quant  il  se  uoit  si  au  desouz 
 si  a  poor  de  morir . Si  se  regarde  et  uoit  Boort  qui  s   ert 
 dreciez  en  seant  si  li  dit  Ha . ́ Boort  car  me  uenez 
 aidier  et  giter  de  mort  ou  ie  me  sui  mis  por  uos 
 rescorre  qui  estiez  plus  pres  de  mort  que  tiex  ueez 
 uos  ore . Certes  se  g   i  muir  toz  li  mondes  uos  en  deuroit  blasmer .- Certes  fet  Lyons  ce  ne  uos  a  mestier 
 uos  en  morroiz  de  ceste  emprise  nus  ne  uos  porroit  estre  garant  que  ie  ne  uos  ocie  an .ii.  de  ceste 
 espee . Quant  Boort  ot  ce  si  n   est  pas  aseur  car  il  set 
 bien  que  se  celui  estoit  ocis  ce  seroit  granz  domages 
 et  prie  Nostre  Seignor  qu   il  ait  merci  de  lui  car  por 
 si  pou  de  chose  ne  morut  onques  mes  nus  si  preudons 
 et  Calogrenanz  li  escrie . Ha  Boort  lairez  m   i  uos  morir 
 S   il  uos  plest  que  g   i  muire  la  mort  me  plaira  mout 
 car  por  plus  preudome  sauuer  ne  porroie  ie  mort 
 soffrir . Lors  le  fiert  Lyon  de  l   espee  si  qu   il  li  fet  le  hiaume  uoler  de  la  teste . Quant  cil  sent  sa  teste  nue  et 
 descouerte  et  uoit  qu   il  ne  puet  eschaper  si  dit  Ha . ́
 biau  pere  Ihesucrist  qui  soffristes  que  ie  me  meïsse 
 en  uostre  seruise  non  mie  si  dignement  com  ie  deusse 
 aiez  merci  de  m   ame  en  tel  maniere  que  ceste  dolor 
 que  mes  cors  sostendra  por  bien  et  por  aumosne  que 
 ie  uoloie  fere  me  soit  penitance  et  asoagement  a  l   ame 
 de  moi .
 En  ce  qu   il  disoit  ceste  parole  le  fiert  Lyon  si  durement  qu   il  le  rue  mort  a  terre  et  li  cors  s   estent 
 de  l   angoisse  qu   il  sent . Quant  il  ot  ocis  Calogrenant 
 si  ne  se  uolt  pas  a  tant  tenir  ainz  cort  sus  a  son  frere  et  li  done  tel  cop  qu   il  le  fet  tout  embronchier .
 Et  cil  en  qui  humilitez  estoit  si  naturelment  enracinee  li  prie  por  Dieu  qu   il  li  pardoint  ceste  bataille .
 Car  s   il  auient  biau  frere  que  ie  uos  ocie  ou  uos  moi 
 nos  serons  mort  de  pechié .- Ia  ne  m   aït  Diex  fet  Lyon 
 se  ie  ia  ai  merci  de  uos  que  ie  ne  uos  ocie  se  ie  en  puis 
 uenir  au  desus  car  il  n   est  mie  remés  en  uos  que 
 ie  ne  soie  ocis . Lors  tret  Boort  l   espee  et  dist  tout  em 
 plorant . Biax  peres  Ihesucriz  ne  me  soit  establi  a  pechié  se  ie  deffent  ma  uie  contre  mon  frere . Lors 
 hauce  l   espee  contremont  et  en  ce  qu   il  le  uoloit 
 ferir  ot  une  uoiz  qui  li  dit . Fui  Boort  nel  touchier 
 car  tu  l   ocirroies  ia . Maintenant  descendi  entre 
 els  .ii.  un  brandons  de  feu  en  semblance  de  foudre 
 et  uint  deuers  le  ciel  et  en  issi  une  flamme  si  merueilleuse  et  si  ardanz  que  andui  lor  escu  furent  brui 
 et  en  furent  si  effreé  qu   il  chaïrent  andui  a  terre 
 et  iurent  grant  piece  en  pasmoisons  et  quant  il  se 
 releuerent  si  s   entreresgarderent  durement  et 
 uoient  la  terre  toute  rouge  entr   els  .ii.  del  feu 
 qui  i  auoit  esté . Mes  quant  Boort  uoit  que  ses 
 freres  n   a  nul  mal  si  en  tent  ses  mains  uers  le  ciel 
 et  en  mercie  Dieu  de  bon  cuer .
 Lors  oï  une  uoiz  qui  li  dist  Boort  lieue  sus  et  ua  de 
 ci  si  ne  tien  plus  compaignie  a  ton  frere  mes 
 achemine  toi  uers  la  mer  ne  ne  demore  en  nul  leu 
 deuant  que  tu  i  soies  car  Perceual  t   i  atent . Quant 
 il  ot  ceste  parole  si  s   agenoille  et  tent  ses  mains  enuers  le  ciel  et  dit  Peres  des  cielx  benoiez  soies  tu 
 quant  tu  me  deignes  apeler  a  ton  seruise . Lors  uient 
 a  Lyon  qui  encor  ert  toz  estordiz . Si  li  dist  Biax  freres  uos  auez  mal  esploitié  de  cest  cheualier  uostre  compaignon 
 que  uos  auez  ocis  et  de  cest  hermite  por  Dieu  ne  uos 
 mouez  de  ci  deuant  que  li  cors  soient  enterré  et  que 
 l en  lor  ait  fete  si  grant  honor  com  l en  doit  fere .- Et  uos 
 que  feroiz  fet  Lyon . Atendroiz  uos  ci  tant  qu   il  soient 
 enterré - Nanil  fait  Boort  ainz  m   en  irai  a  la  mer  ou  Perceual 
 m   atent  si  come  la  uoiz  deuine  m   auoit  fet  entendant .
 Quant  il  ot  dite  ceste  parole  si  saut  sus  et  fet  le  signe  de  la  croiz 
 en  son  front  et  prie  Nostre  Seignor  qu   il  le  conduie  il 
 uet  la  ou  il  auoit  ses  armes  mises  si  les  prent  et  s   arme 
 maintenant  puis  uient  a  son  cheual  et  li  met  la  sele 
 et  le  frain  et  quant  il  est  apareilliez  si  s   em  part  et  cheuauche  iusqu   a  une  abeïe  la  nuit  quant  il  se  fu  couchiez  oï  une  uoiz  qui  li  dist . Boort  lieue  sus  et  si  te  uest 
 et  t   apareille . Et  il  est  apareilliez  por  ce  qu   il  ne  uelt  pas 
 que  cil  de  laienz  le  sachent  qu   il  s   en  aille  a  tele  hore 
 uet  querant  par  laienz  par  la  ou  il  s   em  puisse  aler 
 tant  qu   il  troeue  par  derriere  le  mur  percié  ou  il 
 auoit  bone  uoie . Si  uient  a  son  cheual  et  monte 
 et  s   en  uient  a  la  frete  dou  mur  et  passe  oultre  si  se  part 
 de  laienz  que  nus  ne  s   en  aperçoit  et  cheuauche  tant 
 qu   a  la  mer  uient  et  troeue  une  nef  a  la  riue  toute 
 couerte  d   un  blanc  samit  il  descent  et  entre  dedenz 
 et  se  comande  a  Ihesucrist  et  si  tost  com  il  est  entrez  dedenz  si  uoit  que  la  nef  se  part  de  la  riue 
 et  li  uenz  se  fiert  ou  uoile  qui  enmoine  la  nef 
 si  grant  oirre  qu   il  semble  que  ele  aille  uolant 
 par  desus  les  ondes . Quant  il  uoit  qu   il  a  failli 
 a  son  cheual  metre  dedenz  si  s   en  sueffre  a  tant 
 lors  regarde  par  la  nef  mes  il  ne  uoit  riens  car 
 la  nuiz  est  noire  et  oscure  por  quoi  l en  n   i  pooit 
 pas  bien  ueoir . Il  uient  au  bort  de  la  nef  et  escoute  ilec  et  prie  Ihesucrist  qu   il  en  tel  leu  le  conduie  ou  s   ame  puisse  estre  sauue  et  quant  il  a 
 fete  sa  proiere  si  s   endort  iusqu   au  ior .
 Quant  il  se  fu  esueilliez  il  resgarde  en  la 
 nef  et  uoit  .i.  cheualier  armé  de  toutes  armes 
 fors  dou  hiaume  qui  estoit  deuant  lui  et  quant 
 il  l   a  .i.  poi  auisé  si  conoist  que  ce  est  Perceual  le  Galois . Maintenant  le  cort  acoler  et  fere  de  lui  ioie 
 et  cil  deuient  toz  esbahiz  de  ce  qu   il  le  uoit  deuant  lui  car  il  ne  set  coment  il  i  puisse  estre 
 uenuz  lors  li  demande  qui  il  est . Coment  fet 
 Boort  ne  me  conoissiez  uos  pas - Certes  fet  Perceual 
 nanil  ainz  me  merueil  mout  coment  uos  estes 
 ceenz  uenuz  se  Nostre  Sires  meïsmes  ne  uos  i  aporta . Et  Boort  comence  a  sorrire  de  ceste  chose 
 et  oste  son  hiaume  et  lors  le  conoist  Perceual  si  ne  seroit  pas  legiere  a  aconter  la  ioie  qu   il  s   entrefirent  et  Boorz  li  comence  a  aconter  coment  il 
 uint  a  la  nef  et  par  quel  amonestement  et  Perceual 
 li  reconte  les  auentures  qui  li  estoient  auenues 
 en  la  roche  ou  il  auoit  esté  la  ou  li  anemis  li  aparut  en  guise  de  fame  qui  le  mena  iusqu   a  pechier  mortelment  einsi  sont  ensemble . Mes  a 
 tant  lesse  ore  li  contes  a  parler  d   aus  et  retorne 
 au  bon  cheualier .
 Or  dit  li  contes  que  quant  li  bons 
 cheualiers  se  fut  partiz  de  Perceual  et  il  l   ot 
 rescoux  des  .xx.  cheualiers  qui  l   auoient  entrepris  qu   il  se  mist  ou 
 grant  chemin  de  la  forest  Gaste 
 et  erra  mainte  iornee  une  hore 
 auant  autre  arriere  einsi  come  auenture  le 
 menoit . Si  troua  laienz  mainte  auenture  qu   il 
 mist  a  fin  donc  li  contes  ne  fet  mie  mention 
 por  ce  que  trop  i  eust  a  fere  s   il  uousist  chascune  dire  par  soi . Quant  li  bons  cheualiers  ot  grant 
 piece  cheuauchié  par  le  roiaume  de  Logres  en 
 toz  les  leuz  ou  il  oï  parler  qu   il  eust  auenture .
 Si  s   em  parti  et  cheuaucha  tant  qu   il  uint  uers 
 la  mer  et  quant  il  i  uint  si  li  auint  qu   il  passa 
 par  deuant  .i.  chastel  ou  il  auoit  .i.  tornoiement 
 merueilleux . Mes  tant  auoient  ia  cil  defors  fet 
 que  cil  dedenz  estoient  a  la  fuie  car  trop  erent 
 cil  defors  et  meillor  cheualier .
 Quant  Galaad  uit  que  cil  dedenz  erent 
 a  si  grant  meschief  et  que  l en  les  ocioit 
 a  l   entree  dou  chastel  si  se  torna  par  deuers  ax 
 et  pense  qu   il  lor  aidera  si  besse  le  glaiue  et  fiert 
 le  cheual  des  esperons  et  fiert  le  premier  qu   il 
 encontre  si  durement  qu   il  le  fet  uoler  a  terre 
 et  li  glaiues  uole  en  pieces  et  il  met  la  main 
 a  l   espee  com  cil  qui  bien  s   en  sot  aidier  et  se  fiert 
 la  ou  il  uoit  la  greignor  presse  et  comence  a  abatre 
 cheualiers  et  cheuaux  et  a  fere  tiex  merueilles  d   armes 
 que  nus  nel  ueïst  qui  a  preudome  nel  tenist .
 Et  mes  sires  Gauuains  qui  au  tornoiement  estoit  uenuz  lui  et  Hestors  aidoient  a  cels  defors . Mes 
 si  tost  com  il  uirent  l   escu  blanc  a  la  croiz 
 uermeille  si  dist  li  uns  a  l   autre  ueez  la  le 
 bon  cheualier  or  sera  fox  qui  l   atendra  car  contre 
 s   espee  ne  dure  armeure  nule . En  ce  qu   il 
 parloient  einsi  uint  Galaad  apoignant 
 uers  mon  seignor  Gauuain  einsi  come  auenture  le  portoit  si  le  fiert  si  durement  que  il 
 li  fent  le  hiaume  et  la  coife  de  fer  et  mes  sires 
 Gauuains  qui  bien  cuide  estre  morz  dou  coup  que 
 il  a  receu  uole  ius  des  arçons  et  cil  qui  ne  pot 
 son  cop  retenir  ataint  le  cheual  par  deuant 
 l   arçon  et  le  trenche  tot  par  deuant  les  espaules  si  qu   il  l   abat  maintenant  mort  par 
 desoz  mon  seignor  Gauuain .
 Quant  Hestor  uoit  mon  seignor  Gauuain  a  pié  si  se  tret 
 arriere  por  ce  qu   il  uoit  que  ce  ne  seroit 
 pas  sens  de  celui  atendre  et  por  ce  qu   il  le  doit 
 garder  et  amer  come  son  neueu . Et  cil  point 
 amont  et  aual  et  fet  tant  en  poi  d   ore  que  cil  defors  dedenz  sont  recouré  qui  ore  estoient  desconfit .
 Si  ne  finent  de  ferir  et  d   abatre  tant  que  cil  defors  sont  desconfit  a  fine  force  et  s   en  fuient  la 
 ou  il  cuident  auoir  garant  et  il  les  enchauce 
 grant  piece . Et  quant  il  uoit  qu   il  est  noienz  del 
 retorner  si  s   en  uet  si  coiement  que  nus  ne  set 
 quel  part  il  est  alez . Si  enporte  d   ambe .ii.  parz 
 le  los  et  le  pris  del  tornoiement . Et  mes  sires  Gauuains  qui 
 qui  est  si  angoisseus  dou  cop  qu   il  li  ot  doné  que 
 qu   il  n   en  cuide  mie  uis  eschaper  dist  a  Hestor  que  il 
 uit  deuant  lui . Par  mon  chief  or  est  aueree  la 
 parole  qui  me  fu  auant  ier  dite  le  ior  de  Pentecoste  del  perron  et  de  l   espee  ou  i   auoie  mise  la 
 main  que  ie  en  receuroie  tel  cop  ainz  que  li  anz 
 fust  passez  que  ie  n   en  uoldroie  estre  feruz  por 
 .i.  chastel  et  par  mon  chief  ce  est  cele  espee  donc 
 cist  cheualier  m   a  orendroit  feru . Si  puis  bien  dire  que 
 la  chose  est  auenue  com  ele  me  fu  promise .- Sire 
 fet  Hestor  uos  a  donc  le  cheualier  blecié  einsi  come  uos 
 dites .- Certes  fet  mes  sires  Gauuains  oïl  si  que  ie  n   en  puis 
 eschaper  sanz  peril  se  Diex  n   i  met  conseil .- Et  que 
 porrons  nos  donques  fere  fet  Hestor . Or  m   est  il 
 auis  que  nostre  queste  est  remese  puis  que  uos 
 estes  si  bleciez .- Sire  fet  il  la  uostre  n   est  mie  remese  mes  la  moie  tant  com  Diex  plaira  que  ie 
¶ uos  siue .
 En  ce  qu   il  parloient  einsi  assemblerent  ilec  li  cheualier  dou  chastel  et  quant  il 
 conurent  mon  seignor  Gauuain  et  il  sorent  qu   il  ert  einsi 
 bleciez  si  en  furent  mout  corrouciez  li  plusor  car 
 sanz  faille  il  estoit  l   ome  dou  monde  qui  plus 
 estoit  amez  d   estrange  gent  si  le  prennent  et  l   emportent  ou  chastel  et  le  desarment  et  le  couchent  en 
 une  couche  qui  estoit  en  une  chambre  coie  et  serie 
 loign  de  gent  puis  mandent  .i.  mire  et  li  font 
 regarder  sa  plaie  et  li  demandent  s   il  garra  et  il 
 les  aseure  qu   il  le  rendra  dedenz  .i.  mois  sain 
 et  haitié  en  tel  maniere  qu   il  porra  bien  cheuauchier  et  porter  armes  et  cil  li  creantent  que 
 s   il  ce  puet  fere  il  li  donroient  tant  d   auoir 
 qu   il  en  seroit  riches  toz  les  iorz  de  sa  uie  et  il 
 dient  qu   il  en  soient  tuit  aseur  car  il  le  fera 
 einsi  com  il  l   a  dit  einsi  remest  laienz  mes 
 sires  Gauuains  et  Hestors  o  lui  qu   il  ne  s   en  uolt  onques 
 partir  deuant  qu   il  fu  gariz .
 Et  li  bons  cheualiers  cheuaucha  tant  quant  il  fu 
 del  tornoiement  partiz  einsi  com  auenture  le  menoit  qu   il  uint  la  nuit  a  .ii.  liues  de  Corbenyc . Si  li  auint  qu   il  li  anuita  deuant  .i.  hermitage  et  quant  il  uit  que  la  nuiz  fu  uenue 
 si  descent  et  apele  a  l   uis  l   ermite  tant  qu   il  li  ouri .
 Mes  quant  li  hermites  uoit  qu   il  est  cheualiers  erranz 
 si  li  dist  li  hermites  que  bien  soit  il  uenuz  si  pense  d   osteler  le  cheual  et  li  fet  oster  ses  armes 
 et  quant  il  est  desarmez  si  li  fet  doner  a  mengier 
 de  tele  uiande  com  Diex  li  auoit  donee  et  cil 
 la  reçut  uolentiers  qui  de  tout  le  ior  n   auoit 
 mengié . Si  s   endormi  sus  .i.  fes  d   erbe  qui  laienz 
¶ estoit .
 Quant  il  furent  couchié  si  uint 
 la  une  damoisele  qui  hurta  a  l   uis 
 et  apela  Galaad  et  tant  que  li  preudons  uient  a 
 l   uis  et  demande  qui  ce  est  qui  a  tele  hore  uelt 
 entrer  laienz . Sire  Ulfin  fait  ele  ie  sui  une 
 damoisele  qui  uoil  au  cheualier  parler  qui  laienz 
 est  car  i   ai  mout  grant  besoign  de  lui . Et  li 
 preudons  l   esueille  et  li  dist . Sire  cheualiers  une 
 damoisele  uelt  parler  a  uos  qui  la  fors  est 
 et  qui  mout  a  grant  besoign  de  uos  ce  me  semble . Et  Galaad  se  lieue  lors  et  uient  a  li  et  li  demande  que  ele  uelt . Galaad  fet  ele  ie  uoil  que  uos 
 uos  armez  et  montez  en  uostre  cheual  et  me  siuez  et  ie  uos  di  que  ie  uos  mostrerai  la  plus 
 haute  auenture  que  cheualier  ueïst  onques . Et 
 quant  Galaad  ot  ceste  nouele  si  uient  a  ses  armes  et  les  prent  et  s   arme  et  quant  il  a  mise  la 
 sele  en  son  cheual  si  monte  et  comande  l   ermite  a  Dieu  et  dist  a  la  damoisele . Or  poez  fet 
 il  aler  la  ou  uos  plaira  car  ie  uos  siurai  en  quelque  leu  que  uos  ailloiz . Et  cele  s   en  ua  si  grant  erre 
 com  ele  puet  dou  cheual  trere  et  cil  la  suit  adés .
 Si  ont  tant  alé  qu   il  comença  a  aiorner  et  quant 
 li  iorz  fu  biax  et  clers  si  entrent  en  une  forest  qui 
 duroit  iusqu   a  la  mer  et  estoit  apelee  Celible .
 Si  cheuauchierent  le  grant  chemin  tout  le  ior 
 en  tel  maniere  qu   il  ne  burent  ne  ne  mengierent .
 Au  soir  aprés  uespres  uindrent  a  .i.  chastel 
 qui  seoit  en  une  ualee  qui  estoit  trop  bien  garniz  de  toutes  choses  et  fermé 
 d   eue  corant  et  de  bons  murs  granz  et  forz  et  de 
 fossez  hauz  et  parfonz . Et  quant  cil  de  laienz  la  uirent  si  comencierent  tuit  a  dire  Bien  ueignoiz 
 dame . Si  la  reçurent  a  grant  ioie  come  cele  qui 
 lor  dame  estoit  et  ele  lor  dit  qu   il  facent  feste 
 au  cheualier  car  ce  est  li  plus  preudons  qui  onques 
 portast  armes  et  cil  le  corent  desarmer  si  tost 
 com  il  l   orent  descendu  et  il  dist  a  la  dame . Dame 
 remaindrons  nos  mes  hui  çaienz - Nanil  fet  ele .
 Mes  si  tost  com  nos  aurons  mengié  et  .i.  petit 
 dormi  nos  en  irons . Lors  sont  assis  au  mengier  et  aprés  alerent  dormir  et  si  tost  com  ele  uint 
 ou  premier  somme  la  damoisele  apela  Galaad  et  li 
 dist  Sire  leuez  sus . Et  il  se  lieue  et  cil  de  laienz  aportent  cierges  et  tortiz  por  ce  qu   il  i  ueïst  a  soi  armer 
 et  il  monte  en  son  cheual  et  la  dame  prent  .i.  escrin 
 trop  bel  et  trop  riche  et  le  met  deuant  soi . Quant 
 ele  est  montee  si  se  partent  dou  chastel  et  s   en 
 uont  grant  aleure  si  cheuauchent  cele  nuit 
 mout  grant  oirre  et  tant  errent  que 
 a  la  mer  uindrent  et  quant  il  sont 
 la  uenuz  si  trouerent  la  nef  ou  Perceual  et  Boorz  estoient  qui  atendoient  au  bort  de  la  nef . Ne  il  ne 
 demoroient  mie  ainz  crierent  de  loign  a  Galaad 
 Sire  bien  ueigniez  uos  tant  uos  auons  atendu  que  or  uos  auons  Dieu  merci  et  uenez  auant 
 car  il  n   i  a  fors  de  l   aler  a  la  haute  auenture  que 
 Diex  nos  a  apareilliee . Et  quant  il  les  ot  si  lor 
 demande  qui  il  sont  et  por  quoi  il  dient  qu   il  l   ont 
 tant  atendu . Si  demande  a  la  damoisele  se  ele 
 descendra . Sire  fait  ele  oïl  et  lessiez  ci  uostre  cheual 
 car  ie  i  lesseré  le  mien . Et  il  descent  maintenant  et 
 oste  son  cheual  la  sele  et  le  frain  et  au  palefroi  a  la 
 damoisele  ausi  si  fet  le  signe  de  la  croiz  en  son  front 
 et  se  comande  a  Nostre  Seignor  si  entre  en  la  nef  et  la 
 damoisele  aprés  et  li  dui  compaignon  les  les  reçurent 
 a  si  grant  ioie  et  a  si  grant  feste  com  il  pueent  plus  et 
 maintenant  comença  a  aler  la  nef  grant  aleure 
 parmi  la  mer . Car  li  uenz  se  feroit  enz  granz . Si  uont 
 tant  en  poi  d   ore  qu   il  ne  pueent  ueoir  terre  ne  loign 
 ne  pres  et  lors  fu  aiorné  si  s   entreconurent  et  plorent 
 tuit  troi  de  la  ioie  qu   il  ont  de  ce  que  si  s   estoient 
 entretroué .
 Lors  osta  Boort  son  hiaume  et  Galaad  le  suen  et 
 s   espee  mes  son  hauberc  ne  uolt  il  pas  oster .
 Et  quant  il  uoit  la  nef  si  bele  et  par  defors  et  par  dedenz  si  demande  as  .ii.  compaignons  s   il  seuent 
 donc  si  bele  nef  uint  et  Boort  dit  qu   il  n   en  set  rien 
 et  Perceual  l   en  conte  ce  qu   il  en  set  et  li  dit  tout  einsi  com 
 il  li  estoit  auenu  en  la  roche  et  coment  li  preudons 
 qui  prestres  li  sembloit  l   i  auoit  fet  entrer . Et  bien 
 me  dist  qu   il  ne  demorroit  mie  granment  que  ie 
 uos  auroie  en  ma  compaignie  mes  de  ceste  damoisele  ne  me  dist  il  onques  riens .- Par  foi  fet  Galaad 
 ceste  part  ne  fusse  ie  ia  uenuz  au  mien 
 escient  se  ele  ne  m   i  eust  amené . Donc  l en  puet 
 dire  que  g   i  sui  plus  uenuz  par  lui  que  par  moi 
 car  en  ceste  uoie  ne  fui  ie  onques  mes  et  de  uos 
 .ii.  compaignons  ne  cuidasse  ie  iamés  oïr  parler 
 en  si  estrange  leu  com  cist  est . Et  il  s   en  comencent 
 a  tere  lors  conte  li  uns  a  l   autre  de  ses  auentures 
 tant  que  Boort  dist  a  Galaad  Sire  se  or  fust  ci  mes  sires 
 Lancelot  uostre  peres  il  me  fust  auis  que  riens  ne  nos 
 fausist . Et  cil  dist  qu   il  n   i  puet  estre  puis  que  il  ne 
 plest  a  Nostre  Seignor .
 A  tiex  paroles  errerent  tant  qu   il  fu  hore  de 
 nonne  et  lors  porent  il  estre  auques  esloignié 
 del  roiaume  de  Logres  car  la  nef  ot  tote  la  nuit 
 coru  et  tout  le  ior  a  plein  uoile  et  lors  ariuent 
 entre  .ii.  roches  en  une  isle  sauuage  si  reposte 
 que  ce  estoit  merueille  et  sanz  faille  ce  ert  un 
 recort  de  mer  et  quant  il  furent  ilec  ariué 
 si  uirent  deuant  ax  une  autre  nef  oultre 
 une  roche  ou  il  ne  poïssent  ia  auenir  se  il  n   i  alassent  a  pié . Biau  seignor  fet  la  damoisele  en 
 cele  nef  la  est  l   auenture  por  quoi  Nostre  Sires  uos  a  mis  ensemble . Si  uos  couient  issir 
 de  ceste  nef  et  aler  i . Et  il  dient  que  si  feront  il  uolentiers  si  saillent  fors  et  prennent  la  damoisele  et  la  metent  fors . Et  quant  il  sont  la  uenuz 
 si  la  troeuent  assez  plus  riche  que  cele  dom  il 
 estoient  issu . Mes  il  se  merueillent  mout  de  ce 
 qu   il  ne  uoient  home  ne  fame  dedenz  et  il  se  traient 
 plus  pres  por  garder  s   il  uerroient  rien  et  il  resgardent  el  bort  de  la  nef  et  uoient  letres  escrites 
 en  caldieu  qui  disoient  une  mout  espantable 
 parole  et  douteuse  a  toz  cels  qui  i  uoulsissent  entrer  et  fu  dite  ceste  parole  en  tel  maniere .
  Oz  tu  hons  qui  dedenz  moi  doiz  entrer  qui 
 que  tu  es  bien  resgarde  que  tu  soies  pleins 
 de  foi  car  ie  ne  sui  se  foi  non . Et  por  ce  resgarde 
 bien  auant  que  tu  i  entres  que  tu  ne  soies  entechiez  car  ie  ne  sui  se  foi  non  et  creance  et  si  tost 
 come  tu  guenchiras  a  creance  ie  te  guerpirai  en 
 tel  maniere  que  tu  n   auras  de  moi  sustance  ne 
 aide  ainz  te  faudrai  del  tout  en  quelque  leu  que 
 tu  soies  conseuz  a  mescreance  ia  si  poi  n   i  seras  atainz . 
 Quant  il  conoissent  les  letres  si  resgardent  li 
 uns  l   autre  lors  dist  la  damoisele  a  Perceual .
 Sauez  uos  fet  ele  qui  ie  sui - Certes  fet  il  nanil 
 onques  a  mon  escient  ne  uos  ui .- Sachiez  fet  ele 
 que  ie  sui  uostre  suer  et  fille  au  roi  Pellehen . Et 
 sauez  uos  por  quoi  ie  me  sui  fet  conoistre  a  uos . Por 
 ce  que  uos  me  creez  plus  de  ce  que  ie  uos  dirai . Ie 
 uos  di  premierement  fet  ele  come  a  la  riens  que 
 ie  plus  aim  que  se  uos  n   estes  parfetement  creanz 
 en  Ihesucriz  que  uos  en  ceste  nef  n   entrez  en  nule 
 maniere  car  bien  sachiez  que  parfetement  i  peririez . Car  la  nef  est  si  haute  chose  que  nus  entechiez  de  mal  uice  n   i  puet  remanoir  sanz  peril . Quant  Perceual  ot  ce  si  resgarde  et  auise  tant  que  il 
 conoist  que  ce  est  sa  suer  et  lors  li  fet  mout 
 grant  ioie  et  li  dit . Certes  bele  suer  g   i  entrerai  et 
 sauez  uos  por  quoi  Por  ce  que  se  ie  sui  mescreanz 
 que  g   i  perisse  come  desloiax . Et  se  ie  sui  pleins  de 
 foi  et  tiex  com  cheualiers  doit  estre  que  g   i  soie  sauuez .
- Or  i  entrez  donc  fet  ele  seurement  que  Nostre  Sires  uos  i  soit  garanz  et  deffense . En  ce  que  ele  disoit 
 ce  Galaad  qui  estoit  deuant  hauce  sa  main  et  se  seigne  et  entre  enz  et  quant  il  est  dedenz  si  comence  a 
 resgarder  d   une  part  et  d   autre  et  la  damoisele  entre 
 aprés  et  se  seigne  a  l   antrer  et  quant  li  autre  uoient 
 ce  si  n   atargent  plus  ainz  entrent  enz  et  quant  il 
 ont  bien  resgardé  sus  et  ius  si  dient  qu   il  ne  cuidoient  mie  que  en  mer  ne  en  terre  eust  si  bele 
 nef  ne  si  riche  come  cele  lor  semble  et  quant 
 il  ont  cerchié  par  tout  si  resgardent  ou  cors  de 
 la  nef  et  uoient  .i.  mout  riche  drap  estendu  en 
 guise  de  cortine  et  par  desoz  .i.  mout  bel  lit  grant 
¶ et  riche .
 Galaad  uint  au  drap  si  le  sozlieue  et  resgarde  desoz  et  uit  le  plus  bel  lit  que 
 il  onques  ueïst  car  li  liz  ert  granz  et  riches  et  si  auoit  au  cheuez  une  corone  d   or  mout  riche  et  as 
 piez  auoit  une  espee  qui  mout  estoit  bele  et  clere 
 et  fu  del  trauers  del  lit  trete  dou  fuerre  bien  demi  pié . Cele  espee  estoit  de  diuerse  façon  car 
 li  ponz  estoit  d   une  pierre  qui  auoit  en  soi  toutes  les  colors  que  l em  puet  trouer  en  terre  et 
 si  auoit  encor  autre  diuersité  qui  ualoit  encor 
 plus  car  chascune  des  colors  auoit  en  soi  une 
 uertu . Et  encor  deuise  li  contes  que  l   enheudeure 
 estoit  de  .ii.  diuerses  bestes  car  la  premiere 
 estoit  d   une  maniere  de  serpent  qui  conuerse 
 en  Calidoine  plus  que  en  autre  terre . Si  est 
 apelez  icil  serpenz  papalustes  et  de  cel  serpent 
 est  tele  la  uertu  que  se  nus  hons  tient  nule 
 de  ses  costes  ou  aucun  de  ses  os . ́ il  n   a  garde 
 de  sentir  trop  grant  chalor .
 De  tel  maniere  et  de  tel  force  est  la  coste  premiere  et  l   autre  ert  d   un  poisson  qui  n   est 
 mie  trop  granz  et  si  conuerse  ou  flum  d   Eufrate  et  ne  mie  en  autre  eue  et  cil  poissons  est 
 apelez  ortenax . Si  sont  ses  costes  de  tel  maniere 
 que  se  nus  hons  em  prent  une  ia  tant  com  il 
 la  tendra  ne  li  souendra  de  ioie  ne  de  duel  qu   il 
 ait  eu  fors  solement  de  cele  chose  por  quoi 
 il  l   aura  prise  et  maintenant  qu   il  l   aura  mise 
 ius  repensera  ausi  com  il  estoit  acostumé  en 
 maniere  de  naturel  home . Itel  uertu  auoient 
 les  .ii.  costes  qui  estoient  en  l   enheudeure  de 
 l   espee  et  si  estoient  couertes  d   un  uermeil  drap 
 trop  riche  tout  plein  de  letres  qui  disoient 
  Ie  sui  merueille  a  ueoir  et  a  conoistre  car  onques  nus  ne  me  pot  empoignier  tant  eust 
 la  main  grant  ne  ia  ne  fera  fors  .i.  tot  sol  et  cil 
 passera  de  son  mestier  toz  cels  qui  deuant  lui 
 auront  esté  et  qui  aprés  lui  uendront . 
 Einsi  disoient  les  letres  de  l   enheudeure .
 Et  si  tost  com  cil  les  ont  leues  qui  assez  sauoient  de  letres  si  resgarde  li  uns  l   autre  et  distrent . Par  foi  ici  puet  on  ueoir  merueilles .
- A  non  Dieu  fet  Perceual  g   i  essaieré  sauoir  se  ie  ceste 
 espee  porroie  empoignier . Si  met  la  main 
 a  l   espee  mes  il  ne  puet  l   enheudeure  empoingnier . Par  foi  fait  il  or  cuit  ie  bien  que  ces  letres 
 dient  uoir . Lors  i  remet  Boort  la  main  mes  il 
 n   i  puet  riens  fere  qui  uaille  et  quant  il  uoient 
 ce  si  dient  a  Galaad  Sire  essaiez  a  ceste  espee  car 
 nos  sauons  bien  que  uos  acheuerez  ceste  auenture  a  ce  que  nos  i  auons  failli . Et  il  dist  que  il 
 n   i  essaiera  ia . Car  ie  uoi  fet  il  assez  greignors 
 merueilles  que  ie  ne  ui  onques  mais . Lors  resgarde  l   alemele  qui  tant  estoit  trete  del  fuerre 
 com  uos  auez  oï  et  uoient  autres  letres  uermeilles  come  sanc  qui  disoient .  Ia  nus  ne 
 soit  tant  hardiz  qu   il  del  fuerre  me  traie  se  il 
 ne  doit  mielz  fere  que  autre  et  plus  hardiement 
 et  qui  autrement  me  trera  bien  sache  il  que 
 il  n   en  faudra  ia  a  estre  morz  ou  mehaigniez  et  ceste 
 chose  a  ia  esté  esprouee  aucune  foiz .  Quant  Galaad  uoit 
 ceste  chose  si  dist . Par  foi  ie  uoloie  trere  ceste  espee . Et 
 puis  que  li  deffens  i  est  si  granz  ie  n   i  metrai  ia  la  main .
 Autretel  dist  Perceual  et  Boort . Seignors  fet  la  damoisele  sachiez  que  li  treres  est  deueez  a  toz  fors  a  .i.  sol  et  si 
 uos  dirai  coment  il  en  auint  n   a  pas  lonc  tens .
 uoirs  fu  fet  la  damoisele  que  ceste  nef  arriua  ou 
 roiaume  de  Logres  et  a  celui  tens  auoit  il  guerre 
 mortel  entre  le  roi  Lambar  qui  fu  peres  a  celui  roi 
 que  l en  apele  le  Roi  Mehangnié  et  le  roi  Ullan  qui 
 ot  esté  sarrazins  touz  les  iorz  de  sa  uie  mes  lors  ot 
 esté  crestiens  nouelement  si  que  l en  le  tenoit  a  .i. 
 des  plus  preudes  homes  del  monde . Un  ior  auint  que 
 li  rois  Labrans  et  li  rois  Urlans  orent  lor  ost  assemblee 
 en  la  marine  ou  la  nef  estoit  ariuee . Et  tant  que  li 
 rois  Urlans  fu  tornez  a  desconfiture  et  quant 
 il  se  uit  desconfit  si  ot  poor  de  morir . Si  uint  a  ceste 
 nef  qui  la  estoit  ariuee  et  sailli  dedenz  et  quant  il 
 ot  trouee  ceste  espee  si  la  trest  et  issi  fors  et  trouua 
 le  roi  Labran  l   ome  del  monde  de  crestiens  ou  il  auoit  adonques  greignor  foi  et  greignor  creance  et 
 ou  Nostre  Sires  auoit  greignor  part . Et  quant  li  rois 
 Urlans  uit  le  roi  Labran  si  dreça  l   espee  et  le  feri  amont 
 ou  hiaume  si  durement  qu   il  fendi  lui  et  le  cheual 
 iusqu   en  terre . Itiex  fu  li  premiers  cox  de  ceste  espee  et  ce  fu  fet  ou  roiaume  de  Logres  si  en  auint 
 si  grant  pestilence  et  si  grant  destruction  es  .ii.  roiaumes  que  onques  puis  les  terres  ne  rendirent 
 as  laboreors  lor  trauauz  car  puis  n   i  crut  ne  blé 
 ne  autre  chose  ne  li  arbre  n   i  porterent  fruit .
 Ne  les  eues  ne  porterent  poisson  et  por  ce  a  l en  apelee  la  terre  des  .ii.  roiaumes  la  terre  Gaste . Por  ce 
 que  par  cel  doulereus  cop  auoit  einsi  esté  agastie .
 Quant  li  rois  Urlans  uit  l   espee  si  trenchant 
 si  pensa  qu   il  retorneroit  por  prendre  le  fuerre 
 et  lors  uint  a  la  nef  et  entra  dedenz  et  mist  l   espee 
 ou  fuerre  et  si  tost  com  il  ot  ce  fet  si  chaï  morz 
 deuant  cest  lit  et  einsi  fu  esprouee  ceste  espee 
 que  nus  ne  la  treroit  qui  ne  fust  morz  ou  mehaingniez .
 Si  remest  li  cors  le  roi  deuant  cest  lit  tant  que 
 une  pucele  l   en  gita  fors  car  il  n   auoit  ilec  home 
 si  hardi  qui  i  osast  entrer  por  le  deffens  que  les  letres  dou  bort  fesoient .- Par  foi  fet  Galaad  ci  ot  assez  bele 
 auenture  et  ie  croi  bien  qu   il  est  einsi  car  de  ce  ne 
 dout  ie  mie  que  ceste  espee  ne  soit  assez  plus  merueilleuse  que  autre . Et  lors  uet  auant  por  trere  la .
 Ha . ́ fet  la  damoisele  soffrez  uos  .i.  petit  encore  tant 
 que  nos  aions  bien  resgardees  les  merueilles  qui  i 
 sont . Et  il  la  lesse  maintenant  et  lors  comencent  a 
 resgarder  le  fuerre  mes  il  ne  seuent  de  quoi  il 
 puisse  estre  s   il  n   est  de  cuir  de  serpent  et  neporquant 
 il  uoient  qu   il  est  uermeuz  ausi  come  flor  de  rose 
 et  si  ot  desus  letres  escrites  les  unes  d   or  et  les  autres 
 d   argent  mes  quant  ce  uint  au  resgarder  les 
 renges  de  l   espee  si  n   i  ot  nus  qui  ne  se  merueillast 
 plus  que  onques  mes . Car  il  uoient  que  les  renges 
 n   auenissent  mie  a  si  riche  brant  come  cele  estoit 
 car  eles  estoient  de  si  uil  matiere  et  de  si  poure  comme 
 d   estoupes  de  chanure  et  estoient  si  foibles  par  semblant  qu   il  lor  estoit  bien  auis  qu   il  ne  poïssent 
 mie  sostenir  l   espee  une  hore  sanz  rompre  et  les  letres  qui  estoient  ou  fuerre  disoient .  Cil  qui  me 
 portera  doit  estre  mout  plus  preuz  et  mout  plus  seurs 
 que  nus  autres  s   il  me  porte  si  netement  come  il  me 
 doit  porter  car  ie  ne  doi  entrer  en  leu  ou  il  ait  ordure  ne  pechié  et  qui  m   i  metra  bien  sache  il  que 
 ce  sera  cil  qui  primes  s   en  repentira  mes  s   il  me  garde  netement  il  porra  par  tout  aler  aseur  car  li 
 cors  de  celui  a  qui  costé  ie  pendrai  ne  puet  estre  honiz 
 tant  com  il  soit  ceinz  des  renges  a  quoi  ie  pendrai .
 Ne  ia  nus  ne  soit  si  hardiz  qu   il  ces  renges  qui  ci  sont 
 en  ost  por  rien . Car  il  n   est  pas  otroié  a  home  qui 
 or  soit  ne  qui  a  uenir  soit  car  eles  ne  doiuent  estre 
 ostees  fors  par  main  de  fame  et  fille  de  roi  et  de  reïne .
 Si  en  fera  tel  eschange  que  ele  i  metra  unes  autres 
 de  la  riens  desus  li  que  ele  plus  amera  et  si  les  metra 
 en  leu  de  cestes  et  si  couient  que  la  damoisele  soit 
 touz  les  iorz  de  sa  uie  pucele  en  uolenté  et  en  oeure .
 Et  s   il  auient  que  ele  enfraigne  sa  uirginité  a  seur 
 soit  ele  que  ele  morra  de  la  plus  uil  mort  que 
 nule  fame  puisse  morir  et  cele  damoisele  apelera  ceste  espee  par  son  droit  non  et  moi  par  le  mien .
 Ne  ia  deuant  la  ne  sera  nus  qui  par  noz  droiz 
 nons  nos  sache  nommer . 
 Quant  il  ont  les  letres  leues  si  comencent 
 a  rire  et  dient  que  ce  sont  merueilles  a 
 ueoir  et  a  oïr . Sire  fet  Perceual  tornez  ceste  espee  si 
 uerroiz  qu   il  a  de  l   autre  part . Et  il  la  torne  maintenant  sus  l   autre  costé . Et  quant  il  l   ot  tornee  si 
 uirent  que  ele  estoit  rouge  come  sanc  de  l   autre 
 part  et  si  i  auoit  letres  qui  disoient .  Cil  qui  plus 
 me  prisera  plus  i  trouera  a  blasmer  au  grant  besoign . Ne  il  nel  porroit  cuider . Et  a  celui  a  qui  ie 
 deuroie  estre  plus  debonere  serai  ie  plus  felonnesse  et  ce  n   auendra  fors  une  foiz  car  einsi  le  couient  estre  a  force .  Quant  la  damoisele  uit  ceste 
 chose  si  dist  a  Perceual  Biax  freres  fet  la  damoisele  ces 
 .ii.  choses  sont  ia  auenues  et  si  uos  dirai  quant 
 ce  fu  et  a  quel  gent  eles  auindrent  por  quoi  nus 
 ne  doit  douter  a  prendre  ceste  espee  por  quoi  il 
 en  soit  dignes .
 Il  auint  iadis  bien  a  .xl.  anz  aprés  la  passion  Ihesucrist  que  Nasciens  li  serorges  le  roi  Mordrains  fu 
 portez  en  une  nue  plus  de  .xiiii.  iornees  loign 
 de  son  païs  par  le  comandement  Nostre  Seignor 
 en  une  isle  uers  le  païs  d   occident . Si  apeloit 
 l en  cele  isle  l   isle  tornoiant  et  quant  il  uint  la  si 
 auint  qu   il  ceste  nef  ou  nos  sommes  troua  a  l   entree 
 d   une  roche  et  quant  il  fu  dedenz  entrez  et  il  ot 
 troué  cest  lit  et  ceste  espee  ausi  com  uos  la  ueez 
 ore  si  la  resgarda  grant  piece  et  la  couoita  tant 
 a  ueoir  que  ce  fu  merueille  et  neporquant  il  n   auoit  mie  hardement  de  trere  la . Si  chaï  einsint 
 en  uoloir  et  en  desirrier  d   auoir  la  si  demora  .iii. 
 iorz  en  la  nef  sanz  boiure  et  sanz  mengier  se 
 petit  non .
 Au  nouieme  ior  li  auint  que  uns  uens 
 granz  et  merueilleus  le  prist  qui  le  fist  partir  de  l   isle  tornoiant  et  l   emporta  en  une  isle  d   occident  mout  loign  d   ilec . Si  arriua  deuant 
 une  roche . Et  quant  il  fu  a  terre  si  uint  en 
 une  isle  ou  il  troua  .i.  Iaiant  le  plus  grant 
 et  le  plus  merueilleus  dou  monde  qui  li  cria  qu   il 
 estoit  morz  et  il  ot  doute  de  morir  quant 
 il  uit  cel  maufé  qui  uers  lui  acoroit  si  garda 
 entor  lui  mes  il  ne  uit  rien  dom  il  se  poïst  deffendre  lors  corut  a  l   espee  come  cil  qui  angoisse 
 de  morir  et  doutance  semonoit  si  la  trest  fors 
 dou  fuerre  et  quant  il  la  uit  nue  si  la  prisa  tant 
 qu   il  ne  pooit  riens  tant  prisier  lors  la  comença  a  branler  contremont . Mes  au  premier 
 branle  li  auint  que  ceste  espee  brisa  par  mi  lors 
 dist  que  la  chose  qu   il  auoit  plus  prisiee  el  monde  deuoit  il  plus  blasmer  et  par  droit  por  ce  que 
 que  au  grant  besoign  li  estoit  faillie  lors  remist 
 les  pieces  de  l   espee  sus  le  lit  et  sailli  fors  de  la  nef 
 et  s   ala  combatre  au  iaiant  et  l   ocist  puis  reuint 
 en  la  nef . Et  quant  li  uenz  se  fu  feruz  ou  uoile  par 
 auenture  si  erra  parmi  la  mer  tant  qu   il  encontra 
 une  autre  nef  qui  ert  le  roi  Mordrains  qui  mout 
 auoit  esté  guerroiez  et  assailliz  de  l   anemi  a  la 
 roche  dou  port  perillex .
 Quant  li  uns  uit  l   autre  si  s   entrefirent 
 mout  grant  ioie  come  cil  qui  mout 
 s   entramoient  de  grant  amor  et  demanda  li 
 uns  a  l   autre  de  son  estre  et  de  ses  auentures 
 qui  li  erent  auenues  et  tant  que  Nasciens  dist .
 Sire  ie  ne  sai  que  uos  me  dites  des  auentures 
 dou  monde  mes  puis  que  uos  ne  me  ueïstes 
 mais  uos  di  ie  qu   il  m   auint  une  des  plus 
 merueilleuses  auentures  dou  monde  ne  qui 
 onques  au  mien  escient  auenist  a  home . Lors 
 li  conte  coment  il  li  estoit  auenu  de  la 
 riche  espee  comment  ele  li  estoit  brisiee  au  grant 
 besoign  quant  il  en  cuida  ocierre  le  iaiant .
 Par  foi  fet  il  merueilles  me  dites  et  de  cele  espee  que  feïstes  uos .- Sire  fet  Nasciens  ie  la  mis 
 la  ou  ie  la  pris . Si  la  poez  uenir  ueoir  s   il  uos 
 plest  car  ele  est  çaienz . Lors  se  parti  li  rois 
 Mordrains  de  sa  nef  et  entra  en  la  Nascien  et  uint 
 au  lit . Et  quant  il  uit  les  pieces  de  l   espee  qui  estoit 
 brisiee  si  la  prisa  mout  plus  que  riens  qu   il  eust 
 onques  mes  ueue . Si  dist  que  cele  briseure  n   auoit 
 pas  esté  fete  par  mauuestié  de  l   espee  ne  par  defaute 
 mes  par  aucune  senefiance  ou  par  aucun  pechié 
 de  Nascien  lors  prist  les  .ii.  pieces  et  les  remist  ensemble  et  si  tost  come  li  dui  acier  furent  iosté  ensemble 
 si  resouda  l   espee  ausi  com  ele  auoit  esté  brisiee . Et 
 il  uit  ce  si  comença  maintenant  a  rire  et  dist  Par  Dieu 
 merueilles  est  des  uertuz  Ihesucrist  qui  solde  et  fraint 
 plus  legierement  que  l en  ne  porroit  cuidier . Lors  remist  l   espee  ou  fuerre  et  la  coucha  la  ou  uos  la  ueez 
 ore  et  maintenant  oïrent  une  uoiz  qui  lor  dist 
 Issiez  fors  de  cele  nef  et  entrez  en  l   autre  car  par 
 poi  que  uos  ne  chaez  en  pechié  et  se  uos  en  pechié 
 estes  trouez  tant  com  uos  seroiz  çaienz  uos  n   en  poez 
 eschaper  sanz  peril . A  tant  issirent  de  la  nef  et  entrerent  en  une  autre  et  en  ce  que  Nasciens  entra  de  l   une 
 en  l   autre  si  fu  feruz  d   une  espee  en  lançant  parmi 
 l   espaule  si  durement  qu   il  chaï  en  la  nef  arriere  et 
 au  chaoir  qu   il  fist  dist  il  Ha . ́ Diex  come  ie  sui 
 bleciez . Lors  oï  une  uoiz  qui  li  dist . Ce  est  por  le  forfet 
 que  tu  feïs  de  l   espee  que  tu  tresis  car  tu  n   i  deuoies  pas  adeser  car  tu  n   en  estoies  pas  dignes  or  si 
 regardes  mielz  une  autre  foiz  d   aler  contre  ton 
 creator . Et  en  tel  maniere  auint  ceste  parole 
 com  ie  la  uos  ai  deuisee  qui  ci  est  escrite .  Cil  qui  plus 
 me  prisera  plus  i  trouera  a  blasmer  au  grant 
 besoign .  Car  cil  ou  monde  qui  plus  prisa  ceste  espee 
 ce  fu  Nasciens  et  ele  li  failli  au  grant  besoign  si  comme 
 ie  uos  ai  conté .- A  non  Dieu  fait  Galaad  de  ceste  chose  nos  auez  uos  bien  fait  sages  or  si  nos  dites  coment  l   autre  auint .- uolentiers  fet  la  damoisele .
 uoirs  fu  fet  ele  que  li  rois  Parlan  que  l en  apele  le  Roi  Mehaignié  tant  com  il  ot  pooir 
 de  cheuauchier  essauça  mout  sainte  crestienté 
 et  honora  poure  gent  plus  que  nus  que  l en  seust 
 et  fu  de  si  bone  uie  que  l en  ne  trouast  son  pareil 
 en  crestienté . Mes  .i.  ior  chaçoit  en  un  suen  bois 
 qui  duroit  iusqu   a  la  mer  et  tant  que  il 
 perdi  chiens  et  ueneors  et  ses  cheualiers  touz  fors  un 
 sol  qui  ses  cousins  germains  estoit  et  quant  il  uit 
 qu   il  ot  perdue  toute  sa  compaignie  si  ne  sot  que 
 fere  car  il  se  ueoit  si  parfont  en  la  forest  que  il 
 n   en  sauoit  coment  issir  com  cil  qui  n   auoit  pas 
 la  uoie  aprise  lors  se  mist  ou  chemin  entre  lui 
 et  son  cheualier  et  erra  tant  qu   il  uint  sor  le  riuage  de  la  mer  par  deuers  Illande  et  quant  il  i  fu  uenuz  si  i  troua  ceste  nef  ou  nos  sommes  ore . Si  uint 
 au  bort  et  troua  les  letres  que  uos  auez  ueues . Et 
 quant  il  les  uit  si  ne  s   esmaia  pas  com  cil  qui  ne  se 
 sentoit  mie  meffez  uers  Ihesucrist  de  totes  les  bontez  que  cheualiers  terriens  pooist  auoir  lors  entra  en  la 
 nef  toz  sels  car  li  cheualiers  ses  compainz  n   ot  pas  le  hardement  qu   il  i  entrast .
 Quant  il  ot  trouee  ceste  espee  si  la  trest  tant 
 com  uos  poez  ueoir  car  deuant  ce  ne  paroit 
 il  point  de  l   alemele  et  toute  l   eust  il  trete  sanz  targier  mes  maintenant  entra  laienz  une  lance  dom 
 il  fu  feruz  parmi  oultre  les  .ii.  cuisses  si  durement 
 qu   il  en  remest  mehaigniez  si  com  il  apert  encore . Ne 
 onques  puis  n   em  pot  garir  ne  ne  fera  deuant  que 
 uos  uendroiz  a  lui  et  einsi  fu  il  mehaigniez  par  le 
 hardement  qu   il  fist  et  il  est  uostre  aiex  et  por  icele 
 ueniance  dist  l en  que  ele  li  fu  felonnesse  qui  li  deust 
 estre  debonere  car  il  ert  li  mieldres  cheualiers  et  li  preudons  qui  alors  fust .- A  non  Dieu  damoisele  font  il 
 tant  nos  en  auez  dit  que  nos  ueons  or  bien  que  por 
 ces  letres  ne  doit  on  mie  lessier  a  prendre  ceste  espee .
 Lors  resgardent  le  lit  et  uoient  qu   il  est  de  fust  et 
 n   est  pas  couche  et  ou  mileu  par  deuant  auoit  .i. 
 fuissel  qui  estoit  enfichié  parmi  le  fust  qui  ert 
 ou  mileu  dou  lit  par  deuant  si  qu   il  ert  contremont 
 toz  droiz  et  estoit  tres  endroit  celui .
 De  l   un  des  fuissiaux  iusqu   a  l   autre  auoit 
 tant  d   espace  com  li  liz  ot  de  lé  et  desus  cez  .ii. 
 fuissiaux  auoit  un  autre  menu  quarré  qui  ert 
 cheuilliez  en  l   un  et  en  l   autre  et  li  fuissiaux  qui  par 
 deuant  ert  fichiez  estoit  plus  blans  que  noif  negiee  et  cil  derrieres  ert  ausi  rouges  comme  goutes 
 de  uermeil  sanc . Et  cil  qui  aloit  par  desus  ces  .ii. 
 ert  ausi  uerdoianz  come  esmeraude . De  ces  .iii.  colors  estoient  li  .iii.  fuissel  desus  le  lit . Et  si  sachiez 
 ueraiement  que  ce  estoient  naturiex  colors  sanz 
 peinture  car  eles  n   i  auoient  esté  mises  par  home 
 mortel  ne  par  fame . Et  par  ce  que  maintes  genz 
 le  porroient  oïr  qui  a  mençonge  le  tendroient 
 se  l en  ne  lor  faisoit  entendant  coment  ce  porroit 
 auenir  s   en  destorne  .i.  poi  li  contes  de  sa  droite 
 uoie  et  de  sa  matiere  por  deuiser  les  manieres  des 
 .iii.  fuissiax  qui  des  trois  colors  estoient .
 Or  dit  li  contes  dou  saint 
 Graal . ́ que  quant  il  auint 
 chose  que  Eue  la  pecheresse 
 qui  la  premiere  fame  fu  ot 
 pris  conseil  au  mortel  anemi  ce  fu  au  deable  qui  des 
 lors  comença  a  engignier  l   umain  lignage  par 
 deceuoir . Et  il  tant  l   ot  enortee  de  pechier  mortelment  ce  fu  de  couuoitise  par  quoi  il  auoit 
 esté  gitez  fors  de  paradis  et  trebuchiez  de  la  grant 
 gloire  des  cielx  et  il  li  fist  son  desloial  talent  mener  a  ce  qu   il  li  fist  cuillir  dou  fruit  mortel  de 
 l   arbre  et  de  l   arbre  meïsmes  .i.  rainsel  auec  le 
 fruit  si  com  il  auient  souent  que  li  rains  remaint 
 o  le  fruit  que  l en  quielt . Et  si  tost  com  ele  l   ot  aporté  a  son  espoux  Adan  a  qui  ele  l   ot  conseillié  et  enorté  si  le  prist  as  mains  en  tel  maniere  que  il  l   esracha  dou  rainsel  einsi  com  uos  auez  oï  si  auint 
 que  li  rains  remest  en  la  main  sa  fame  si  com  il 
 auient  aucune  foiz  que  l en  tient  aucune  chose 
 en  sa  main  et  si  n   i  cuide  l en  riens  tenir . Et  si  tost 
 com  il  orent  mengié  dou  mortel  fruit  qui  bien 
 doit  estre  apelez  mortiex  car  par  lui  uint  primes  la  mort  a  ces  .ii.  et  puis  as  autres . Si  changierent  toutes  lor  qualitez  qu   il  auoient  deuant 
 eues  et  uirent  qu   il  estoient  charnel  et  nu . ́ qui 
 deuant  ce  n   estoient  se  chose  non  esperitiex 
 ia  soit  ce  qu   il  eussent  cors  et  neporquant  ce 
 n   aferme  mie  li  contes  qu   il  del  tout  fussent 
 esperitel  car  chose  formee  de  si  uil  nature  come 
 limon  ne  puet  estre  de  tres  grant  neteé . Mes  il 
 erent  ausi  come  esperitel  quant  a  ce  qu   il  estoient  formé  por  toz  iorz  uiure  se  ce  auenist  que 
 il  se  tenissent  toz  iorz  de  pechier . Et  quant  il  se 
 resgarderent  il  se  uirent  nu  et  il  courirent  les 
 hontiex  membres . Si  fu  li  uns  de  l   autre  uergondeus . De  tant  se  sentirent  il  ia  de  lor  meffet  lors  couri  chascun  les  .ii.  plus  ledes  parties 
 desus  lui  de  ses  .ii.  paumes .
 Eue  tint  en  sa  main  toute  uoies  le  rainsel 
 qui  li  estoit  remés  dou  fruit  ne  onques 
 cel  rainsel  ne  lessa  ne  auant  ne  aprés . Quant  cil 
 qui  toutes  les  pensees  set  et  conoist  sot  que  il  auoient  einsi  pechié  si  uint  a  aux  et  apela  Adam 
 premierement  et  il  estoit  reson  qu   il  en  fust  plus 
 achaisonnez  que  sa  fame  car  ele  estoit  de  plus 
 foible  complexion  come  cele  qui  auoit  esté  fete 
 de  la  coste  de  l   ome  et  si  fust  droiz  que  ele  fust  obeïssanz  a  lui  ne  mie  il  a  li  et  por  ce  apela  il  Adam  premierement . Et  quant  il  li  ot  dite  la  felonnesse 
 parole . Tu  mengeras  ton  pain  en  suor  sin  si  ne  uelt 
 mie  clamer  cuite  la  fame  que  ele  ne  fust  parçonniere  de  la  peine  ausi  com  ele  auoit  esté  de  forfet .
 Si  li  dist . En  dolor  et  en  tristece  enfanteras  ta  porteure . Emprés  les  gita  andeus  de  paradis  que 
 l   escriture  apele  paradis  de  delit . Et  quant  il  furent  fors  si  tint  tote  uoies  Eue  le  rainsel  en  sa 
 main  que  onques  nel  regarda  a  cele  foiz  mes 
 quant  ele  se  resgarda  et  ele  uit  le  raim  si  s   aperçut  por  ce  que  ele  le  uit  uerdoiant  come  cil  qui 
 tantost  auoit  esté  coilliz  si  set  que  li  rains  qui 
 auoit  esté  coilliz  estoit  achaison  de  son  destruiement  et  de  sa  mesese  lors  dist  que  en  remembrance 
 de  si  grant  perte  com  par  cel  arbre  li  estoit  auenue  garderoit  ele  le  rainsel  tant  come  ele  le 
 porroit  garder  en  tel  maniere  que  ele  le  uerroit 
 souent  en  remembrance  de  sa  grant  mesauenture .
 Lors  s   apensa  Eue  que  ele  n   auoit  huiche 
 ne  autre  estui  en  quoi  ele  le  poïst  garder  car  encore  au  tens  de  lores  n   estoit  il  nule  tele  chose  si  le 
 ficha  dedenz  terre  si  qu   il  se  tint  droiz  et  dist  que  einsi 
 le  porroit  ele  ueoir  assez  souuent  et  li  rains  qui  en 
 la  terre  estoit  fichiez  par  la  uolenté  au  creator  par 
 qui  toutes  choses  sont  obeïssanz  crut  et  reprist  en  la 
 terre  et  enracina . Cil  rains  que  la  premiere  pecheresse  aporta  de  paradis  fu  pleins  de  mout  grant 
 senefiance  car  en  ce  que  ele  le  portoit  en  sa  main 
 senefioit  il  une  mout  grant  leesce  tout  ausi  com 
 se  ele  parlast  a  ses  oirs  qui  aprés  li  estoient  a  uenir 
 car  ele  ert  encor  pucele  et  li  rains  senefioit  ausi  com 
 se  ele  lor  deïst  Ne  uos  esmaiez  mie  se  nos  sommes 
 gitez  de  nostre  heritage  car  nos  ne  l   auons  mie 
 perdu  a  toz  iorz . ueez  en  ci  enseignes  que  encore 
 i  serons  nos  en  aucune  seson . Et  qui  uoldroit  demander  au  liure  por  quoi  li  hons  ne  porta  fors  de  paradis  le  raim  plus  que  la  fame . ́ car  plus  est  li  hons 
 haute  chose  que  la  fame . A  ce  respont  il  que  li  porters 
 dou  rainsel  n   apartient  pas  a  l   ome  se  a  la  fame 
 non . Car  la  ou  la  fame  le  portoit  senefioit  il  que 
 par  fame  estoit  uie  perdue . ́ et  par  fame  seroit 
 restoree . Et  ce  fu  senefiance  que  par  la  uirge  Marie  seroit  li  heritages  restorez  qui  perduz  estoit 
 au  tens  de  lors .
 Des  ore  repere  li  contes  au  rainsel  qui  remés 
 estoit  en  terre  et  dit  qu   il  crut  tant  et  monteplia  qu   il  fu  grant  arbre  si  fu  toz  blans  come  nois 
 en  la  tige  et  es  branches  et  es  fueilles  et  ce  ert  senefiance  que  uirginitez  estoit  une  uertu  par  quoi  li  cors 
 ert  tenuz  nez  et  l   ame  blanche . Et  ce  qu   il  estoit  en 
 toutes  choses  blans  senefie  que  cele  qui  l   auoit 
 planté  estoit  encor  uirge . A  cele  hore  que  Adam  et 
 Eue  furent  gitez  hors  de  paradis  estoient  il  net 
 et  uirge . Si  sachiez  que  uirginitez  et  pucelage  ne 
 sont  mie  une  meïsme  uertu  ançois  a  grant  difference  entre  l   un  et  l   autre  car  pucelages  ne  se  puet 
 aparagier  de  trop  a  uirginité  et  si  uos  dirai  por 
 quoi . Pucelages  est  une  uertuz  que  tuit  cil  et  toutes  celes  ont  qui  n   ont  eu  atouchement  de  charnel 
 compaignie . Mes  uirginitez  est  plus  haute  chose 
 et  plus  preciouse  de  trop  et  plus  uertuose . Car  nus 
 ne  la  puet  auoir  soit  home  soit  fame  por  quoi  il 
 ait  eu  uolenté  de  charnel  assemblement . Et  cele 
 uirginitez  auoit  encor  Eue  quant  ele  fu  gitee  de 
 paradis  fors  et  des  granz  deliz  qui  i  estoient  et  a  cele 
 hore  que  ele  planta  le  raim  n   auoit  ele  pas  encore 
 uirginité  perdue . Mes  aprés  comanda  Diex  a  Adam 
 qu   il  coneust  sa  fame  ce  est  a  dire  qu   il  coneust 
 sa  fame  et  geust  a  li  charnelment  ausi  com  nature 
 le  requiert  que  li  hons  gise  o  s   espeuse  et  la  fame  o  son 
¶ seignor .
 Lors  ot  Eue  uirginité  perdue  et  des 
 lors  en  auant  charnel  assemblement . Et 
 tant  qu   il  auint  aprés  ce  qu   il  l   ot  coneue  grant 
 piece  einsi  com  uos  auez  oï  que  entr   ax  .ii.  faisoient 
 lor  duel  desoz  cel  arbre  et  Adam  la  comença  a  resgarder  et  a  plaindre  sa  dolor  et  son  essil . ́ si  comencierent 
 durement  a  plorer  li  uns  por  l   autre  lors  dist  Eue  que 
 ce  n   ert  mie  merueille  s   il  auoient  ilec  remembrance  de  lor  pesance  car  li  arbres  l   auoit  einsi  en  soi .
 Ne  nus  ne  pooit  estre  desoz  tant  fust  liez  qu   il  ne 
 fust  dolenz  et  a  bon  droit  estoient  il  dolent  car  ce  est 
 la  remembrance . Et  si  tost  come  ele  ot  ceste  parole 
 dite  si  parla  une  uoiz  et  dist  a  ax . Ha . ́ chaitis  por  quoi 
 iugiez  uos  einsi  la  mort  et  destinez  li  uns  a  l   autre 
 Ne  destinez  plus  nule  chose  car  plus  i  a  de  la  uie  que 
 de  la  mort . Einsi  parla  la  uoiz  as  .ii.  chetis  et  lors  furent  mout  reconforté . Si  l   apelerent  des  lors  en 
 auant  l   arbre  de  uie  et  por  la  grant  ioie  qu   il  en  orent 
 en  planterent  il  mout  d   autres  qui  tuit  descendirent 
 de  celui . Car  si  tost  com  il  en  ostoient  .i.  raim  il  le  plantoient . Si  reprenoit  tantost  et  enracinoit  de  son  gré 
 et  toz  iorz  receuoit  il  la  douçor  de  celui  et  cil  crut  touz 
 iorz  et  amenda . Si  auint  puis  que  plus  uolentiers 
 s   i  seoient  Adam  et  Eue  qu   il  ne  fesoient  deuant .
 Et  tant  qu   il  auint  .i.  ior  qu   il  s   i  seoient  andui  si  dit 
 la  ueraie  estoire  que  ce  fu  a  .i.  uendredi .
 Quant  il  orent  grant  piece  sis  ensemble  si  oïrent 
 une  uoiz  qui  parla  a  aux  et  lor  comanda  qu   il 
 assemblassent  charnelment  et  il  furent  lors  de  si  grant 
 uergoigne  plein  qu   il  ne  poïssent  pas  soffrir  que 
 il  s   entreueïssent  a  si  uilain  mestier  fere  car  ausi 
 grant  honte  en  auoit  li  hons  com  la  feme . Ne  il 
 ne  sauoient  coment  il  poïssent  trespasser  le  comandement  Nostre  Seignor . Car  la  ueniance  dou  premier 
 comandement  les  chastioit  si  s   entrecomencierent  a  resgarder  mout  honteusement  lors  uit 
 Nostre  Sires  lor  uergoigne  si  en  ot  pitié  mes  por 
 ce  que  ses  comandemenz  ne  pooit  estre  trespassez 
 et  ses  uoloirs  estoit  tiex  que  de  ces  .ii.  uoloit  establir  l   umaine  ligniee  por  restorer  la  disieme  legion 
 des  anges  qui  dou  ciel  auoient  esté  trebuchiez  par 
 lor  orgueil  et  por  ce  lor  enuoia  il  grant  confort  a  lor 
 uergoigne  car  il  uint  maintenant  entr   ax  .ii.  une 
 obscure  nue  si  grant  que  li  uns  ne  pot  l   autre  ueoir 
 lors  furent  mout  esbahiz  coment  cele  obscurtez 
 pooit  estre  uenue  entr   ax  si  soudainnement .
 Lors  apela  li  uns  l   autre  et  s   entretasterent 
 sanz  ueoir . Et  por  ce  qu   il  couient  que  totes 
 choses  soient  fetes  au  comandement  Nostre 
 Seignor  por  ce  couient  il  que  les  cors  assemblassent 
 charnelment  einsi  com  li  uerais  peres  l   auoit 
 comandé  a  l   un  et  a  l   autre . Et  quant  il  orent 
 geu  ensemble  si  orent  fete  nouele  semence  en  quoi 
 lor  granz  pechiez  fu  auques  alegiez  car  Adam  auoit  engendré  et  sa  feme  conceu  Abel  le  iuste  celui 
 qui  son  criator  serui  premierement  en  gré  de  rendre  dismes  loiaument .
 Einsi  fu  Abel  li  iustes  engendrez  desouz  l   arbre  de  uie  au  uendredi  ce  auez  uos  bien  oï 
 et  lors  failli  l   oscurtez  et  s   entreuirent  ausi  come  deuant . Si  s   aperçurent  bien  que  ce  auoit  fet  Nostre 
 Sires  por  lor  uergoigne  courir  si  en  furent  mout 
 lié  et  tantost  en  auint  une  merueille  que  li  arbres  qui  deuant  auoit  esté  blanc  en  toutes  choses  deuint  ausi  uerdoianz  come  herbe  de  pré 
 et  tuit  cil  qui  de  lui  issirent  puis  qu   il  furent 
 assemblé  deuenoient  uert  en  fust  et  en  fueille 
 et  en  escorce  ausi .
 Einsi  fu  changiez  li  arbres  de  blanc  en  uert .
 Mes  cil  qui  de  celui  arbre  estoient  descenduz 
 n   en  changierent  onques  lor  premiere  color .
 Ne  onques  ne  parut  a  ces  .ii.  se  a  celui  non  solement . Mes  cil  fu  couerz  de  uerz  colors  amont 
 et  aual  et  des  lors  en  auant  comença  a  florir  et 
 porter  fruit . Ne  onques  deuant  ce  n   auoit  flori 
 ne  fructifié  et  cil  qui  prist  la  uert  color  et  lessa  la 
 blanche  senefie  que  la  uirginité  estoit  alee  de 
 cele  qui  planté  l   auoit  et  la  uerdor  qu   il  prist  et  la 
 flor  et  li  fruiz  fu  senefiance  que  el  i  ert  semee  et 
 que  ele  seroit  toz  dis  uert  en  Nostre  Seignor  ce 
 est  bone  pensee  et  amors  uers  son  creator .
 Et  que  la  creature  qui  desoz  tel  arbre  auoit  esté 
 engendree  seroit  chaste  et  nete  et  pur  de  cors  et  li 
 fruiz  senefia  que  ele  metroit  en  oeure  uiguereusement  et  que  ele  mostreroit  le  semblant 
 de  religion  et  de  bonté  en  toutes  choses  terriennes .
 Einsi  fu  cil  arbres  longuement  de  uert  color  et  tuit 
 cil  qui  de  lui  estoient  descenduz  puis  l   assemblement 
 iusqu   a  cel  tens  que  Abiax  fu  granz  et  qu   il  fu  si  deboneres  uers  son  creator  et  tant  l   ama  qu   il  li  rendi 
 ses  dismes  et  ses  promesses  des  plus  beles  choses  que 
 il  auoit . Mes  Cains  ses  freres  ne  le  fist  pas  einsint 
 ainz  prenoit  les  plus  uix  choses  et  les  plus  despites 
 qu   il  auoit  et  les  offroit  a  son  creator  et  de  ce  auenoit  il  que  Nostre  Sires  donoit  si  beles  choses  a 
 celui  qui  les  beles  dismes  li  rendoit  que  quant 
 il  estoit  montez  ou  tertre  ou  il  estoit  acostumez 
 a  ardoir  ses  offrendes  si  come  Nostre  Sires  li  auoit 
 comandé  si  s   en  aloit  la  fumee  droit  ou  ciel  mes 
 la  Caim  son  frere  n   aloit  pas  en  tel  maniere 
 ainz  s   espandoit  parmi  les  chans  et  ert  laide  et  noire 
 et  puanz  et  cele  qui  estoit  d   Abel  estoit  blanche 
 et  soef  oulant .
 Quant  Cains  uit  que  Abel  ses  freres  ert 
 plus  beneurez  en  son  sacrefice  qu   il  n   estoit 
 et  que  plus  le  requeilloit  Nostre  Sires  en  gré  que 
 le  suen . ́ si  l   em  pesoit  mout  et  mout  en  coilli  en 
 grant  haine  son  frere  et  tant  qu   il  l   en  haï 
 outre  mesure  et  lors  comença  a  penser  comment 
 il  s   em  porroit  uengier  et  tant  qu   il  dist  a  soi  meïsmes  qu   il  l   ocirroit  car  autrement  ne  pooit  il  mie 
 ueoir  qu   il  en  eust  ueniance  einsi  porta  Cains 
 mout  longuement  haine  dedenz  son  cuer  que  onques 
 n   en  mostra  chiere  ne  semblant  par  quoi  ses  freres 
 s   em  poïst  aperceuoir  qui  a  nul  mal  n   i  pensoit 
 et  tant  fu  celee  cele  haine  que  Abel  fu  .i.  ior  alez 
 en  champ  auques  loign  dou  manoir  son  pere  et  li 
 manoirs  ert  auques  loign  del  cel  arbre 
 et  deuant  cel  arbre  estoient  ses  berbiz  que  il  gardoit  et  li  iorz  fu  eschaufez  et  li  solaux  fu 
 ardanz  si  que  Abel  ne  pot  la  chalor  soffrir  si  s   en  ala 
 seoir  desoz  cel  arbre  et  comença  a  sommeillier  et  ses  freres  qui  longuement  auoit  la  traïson  porparlee  l   ot 
 espié  et  suï  tant  qu   il  le  uit  desoz  cel  arbre  acouter 
 lors  uint  aprés  et  le  cuida  ocirre  si  soudainement 
 qu   il  n   en  fust  aperceuz  mes  Abiax  l   oï  bien  uenir 
 si  se  regarda  et  quant  il  uit  que  ce  fu  ses  freres  si  se 
 dreça  contre  lui  et  le  salua  car  il  l   amoit  mout  en 
 son  cuer . Si  li  dist  Bien  uiegniez  uos  biau  frere .
 Et  cil  li  rendi  son  salu  et  le  fist  seoir  si  lessa  aler  .i. 
 coutel  corbe  qu   il  tenoit  et  l   en  feri  par  desoz  la  mamele  premierement . Einsint  reçut  Abel  mort  par 
 la  main  de  son  desloial  frere  Caim  et  en  cel  leu  meïsmes  ou  il  ot  esté  conceuz  le  ior  del  uendredi  par  cel 
 tesmoign  meïsmes . Et  la  mort  que  Abel  reçut  a  cel 
 tens  qu   il  n   estoient  encore  que  .iii.  home  en  terre 
 senefia  la  mort  au  uerai  crucefié  car  par  Abel  fu 
 il  senefiez  et  par  Caim  fu  senefié  Iudas  par  qui  il 
 reçut  mort . Et  tout  einsi  come  Cains  salua  Abel 
 son  frere . ́ tout  ausi  salua  Iudas  son  seignor  et  si 
 auoit  sa  mort  porchaciee .
 Einsi  s   acorderent  bien  les  .ii.  morz  ensemble .
 Non  pas  de  hautece . ́ mes  de  senefiance  car  ausi 
 com  Cayns  ocist  Abel  au  uendredi . ́ ausi  ocist  Iudas 
 son  creator  au  uendredi . Non  pas  par  sa  main . ́ mes 
 par  sa  langue  et  mout  senefia  bien  Caym  Iudas  de 
 maintes  choses  car  il  ne  pooit  achaison  trouer  en  Ihesucrist  par  quoi  il  le  deust  haïr  mais  il  auoit  achaison  sanz  droiture  non  pas  por  mauuestié  qu   il  eust 
 en  lui  ueue . Mes  por  itant  solement  qu   il  ne  ueoit 
 en  lui  se  bien  non . Car  il  est  costume  a  toz  mauués 
 homes  qu   il  ont  guerre  et  enuie  contre  la  bone  gent .
 Et  se  Iudas  qui  tant  ert  desloiax  et  traïtres  seust 
 autant  deloiauté  et  felonnie  en  Ihesucrist  come  il  fesoit  en  soi  meïsmes  il  nel  haïst  mie  ainz  fust  la  chose 
 par  quoi  il  l   amast  plus  puis  qu   il  le  ueïst  autel  home 
 com  il  se  sentoit . Et  de  cele  traïson  que  Cayns  fist  uers 
 Abel  son  frere  parle  Nostre  Sires  ou  sautier  par  la 
 bouche  Dauid  le  roi  qui  dist  une  felonnesse  parole 
 et  si  ne  sot  por  quoi  il  l   auoit  dite . Car  il  parole  ausi  com 
 s   il  deïst  a  Caim . Tu  porpensoies  et  disoies  felonnies  enuers  ton  frere  et  contre  le  filz  de  ta  mere  bastisoies 
 tu  tes  traïsons  et  tes  aguez  et  ce  feïs  tu  et  ie  me  tesoie 
 et  por  ce  as  tu  cuidié  que  ie  fusse  a  toi  semblables  por  ce 
 que  ie  ne  parloie  mes  non  sui  ançois  te  chastierai  et 
 reprendrai  mout  durement .
 Ceste  ueniance  auoit  esté  esprouee  auant  que 
 Dauid  l   eust  deuisee  la  ou  Nostre  Sires  dist  a  Caim 
 quant  il  ot  ocis  son  frere . Cayns  ou  est  tes  freres . Et  il  li 
 respondi  com  cil  qui  se  sentoit  corpables  de  traïson 
 et  qui  auoit  ia  son  frere  couert  des  fueilles  de  l   arbre 
 meïsmes  por  ce  qu   il  ne  fust  trouuez . Sire  dist  il  ie  ne 
 sai . Sui  ie  donc  garde  de  mon  frere  Et  Nostre  Sires 
 li  dist . Que  est  ce  que  tu  as  fet  La  uoiz  del  sanc  Abel 
 se  complaint  a  moi  et  por  ce  que  tu  as  ce  fet  seras 
 tu  maleoiz  sus  terre  et  la  terre  sera  maleoite  en 
 toutes  les  oeures  que  tu  feras  por  ce  que  ele  recoilli 
 le  sanc  de  ton  frere  que  tu  espandis  sus  lui .
 Einsi  maudist  Nostre  Sires  la  terre  mes  il  ne 
 maudist  mie  l   arbre  soz  quoi  Abel  auoit  esté 
 ocis . Ne  les  autres  arbres  qui  de  celui  descendirent 
 ne  qui  puis  furent  crié  par  desus  la  terre  par  la  uolenté 
 de  lui  et  de  cel  arbre  auint  une  grant  merueille .
 Car  si  tost  come  Abel  ot  mort  receue  soz  l   arbre  perdi 
 il  la  color  uert  et  deuint  en  totes  choses  uermeuz .
 Et  ce  fu  en  remembrance  dou  sanc  qui  i  auoit 
 esté  espanduz  ne  de  celui  ne  pooit  nus  autres  aengier  ainz  moroient  toutes  ses  plantes  que  l en  en 
 faisoit  ne  a  bien  ne  pooient  uenir . Mes  crut  et  ambeli 
 si  merueilleusement  que  ce  fu  li  plus  biax  arbres 
 qui  fust  ueuz  onques  puis  et  li  plus  delitables  a 
 resgarder  longuement  dura  cil  arbres  en  tel 
 color  et  en  tel  biauté  come  uos  m   auez  oï  deuiser 
 ne  onques  n   enueilli  ne  ne  secha  ne  n   empira  de 
 nule  riens  fors  tant  solement  qu   il  ne  porta  fruit 
 puis  cele  hore  que  li  sans  Abel  i  fu  espanduz  mes 
 li  autre  qui  de  lui  estoient  descendu  florissoient 
 et  portoient  fruit  si  come  nature  d   arbre  le  requeroit  et  tant  demora  en  tel  maniere  que  li  siecles 
 fu  mout  creuz  et  montepliez . Si  le  tindrent  en 
 grant  remembrance  tuit  cil  qui  d   Eue  et  d   Adan 
 descendirent  et  mout  l   ennorerent  tuit  et  conterent  li  uns  as  autres  de  ligniee  en  ligniee  comment 
 lor  premiere  mere  l   auoit  planté . Si  i  prenoient 
 alegement  et  li  uiel  et  li  iuene  et  s   i  uenoient  reconforter  quant  il  estoient  en  aucune  mesestance 
 por  ce  que  arbres  de  uie  estoit  apelez  et  lor  fesoit 
 remembrance  de  ioie . Et  se  cel  arbre  crut  et  embeli  ausi  firent  tuit  li  autre  qui  de  lui  estoient 
 descenduz  et  cil  qui  estoient  blanc  de  toutes 
 choses  et  cil  qui  uert  estoient . Ne  nus  del  siecle 
 n   ert  tant  hardiz  qui  en  osast  oster  une  branche .
 De  cel  arbre  uit  l en  encore  une  autre  merueille  auenir . Car  quant  Nostre  Sires  ot 
 enuoié  en  terre  le  deluge  par  quoi  li  mondes 
 qui  tant  estoit  mauués  fu  periz  et  li  fruiz  des 
 arbres  et  les  forez  et  gaangnage  l   orent  si  chierement  comparé  que  puis  ne  porent  auoir  si  bone 
 sauor  com  il  auoient  deuant  ainz  furent  adonc 
 toutes  choses  tornees  en  amertume  mé  de  cels 
 arbres  qui  de  celui  de  uie  estoient  descenduz 
 ne  pot  l en  ueoir  nul  signe  qu   il  fussent  empirié 
 de  sauor  ne  de  fruit . Ne  changié  de  la  color 
 qu   il  auoient  deuant . Tant  durerent  cil  arbre 
 en  tel  maniere  que  Salemons  li  filz  le  roi  Dauid 
 regna  et  tint  terre  aprés  son  pere . Et  icil  Salemon 
 fu  si  sages  qu   il  fu  garniz  de  totes  bones  sciences 
 que  cuers  d   ome  mortel  porroit  sauoir  et  conut 
 toutes  les  forces  des  pierres  precieuses  et  les 
 uertuz  des  herbes  et  sot  le  cors  des  estoiles  si  bien 
 que  nus  fors  Damediex  ne  le  poïst  mielz  sauoir .
 Et  neporec  tout  son  grant  sens  ne  pot  durer 
 contre  le  grant  engin  sa  fame  que  ele  nel  deceust 
 assez  souuent  quant  ele  i  uouloit  metre  peine .
 Et  ce  ne  doit  l en  pas  tenir  a  merueille  car  sanz 
 faille  puis  que  fame  ueut  metre  s   entencion 
 et  son  cuer  et  engin . ́ nus  sens  d   ome  mortel  ne  s   i 
 porroit  prendre . Si  ne  comença  pas  a  nos  mes 
 a  nostre  premiere  mere .
 Quant  Salemons  uit  qu   il  ne  porroit  durer 
 contre  l   engin  de  sa  fame  si  se  merueilla 
 donc  ce  li  uenoit  et  en  fu  assez  corrouciez  mes 
 plus  n   en  osa  fere  dom  il  dist  en  son  liure  que  l en 
 apele  Paraboles . Ie  ai  fist  il  auironné  le  monde 
 et  alé  parmi  en  tel  maniere  come  sens  mortiex 
 porroit  encerchier  ne  en  tote  cele  circuite  ne 
 poi  trouer  une  bone  fame . Ceste  parole  dist 
 Salemons  par  le  corroz  qu   il  auoit  de  sa  fame  a 
 qui  il  ne  pooit  durer . Si  essaia  en  mainte  maniere 
 se  il  ia  porroit  giter  la  de  cel  sens  mé  ce  ne  pooit 
 estre . Quant  il  uit  ce  si  comença  a  fere  une  demande  a  soi  meïsmes  por  quoi  fame  fesoit  uolentiers  corroz  a  home  a  ceste  demande  li  respondi  une  uoiz  quant  il  pensoit  et  li  dist . Salemons  se  de  fame  uint  et  uient  tristece  a  home 
 ne  t   en  chaille . Car  une  fame  sera  encor  dom 
 il  uendra  a  home  greignor  ioie  cent  tanz 
 que  ceste  tristece  n   est . Et  cele  fame  nestra 
 de  ton  lignage .
 Quant  Salemons  entent  ceste  parole  si 
 se  tint  a  fol  de  ce  qu   il  auoit  sa  fame 
 blasmee  lors  comença  a  penser  par  les  choses 
 qui  aparoient  et  en  dormant  et  en  ueillant 
 por  sauoir  s   il  porroit  conoistre  la  uerité  et 
 la  force  de  son  lignage  et  tant  encercha  et  aprist 
 que  li  sainz  esperiz  li  demostra  la  uenue  de 
 la  glorieuse  uirge  et  li  dist  une  uoiz  partie 
 de  ce  qui  li  estoit  a  auenir  et  quant  il  oï  ceste 
 nouele  si  demanda  se  ce  estoit  la  fin  de  son 
 lignage . Nanil  fist  la  uoiz . Uns  hons  uirges  en 
 sera  la  fins  et  cil  sera  autant  meillors  cheualiers  de  Iosué 
 ton  serorge . ́ come  cele  uirge  sera  meillor  de  ta 
 fame  or  t   ai  certefié  ce  donc  tu  as  tant  esté  en  doutance .
 Quant  Salemons  oï  ceste  parole  si  dist  que  mout 
 ert  liez  quant  en  si  haute  bonté  et  en  si  haute 
 cheualerie  sera  finee  la  bonté  de  son  lignage  que  Salemons 
 qui  tant  auoit  esté  sages  seust  la  uerité  de  sa  uenue 
 et  a  ce  pensa  il  et  soutilla  mout  lonc  tens  car  il  ne 
 ueoit  pas  coment  il  poïst  noncier  a  home  ce  qui 
 a  lonc  tens  estoit  a  uenir  aprés  lui  et  qu   il  seust  de 
 lui  nule  rien . Et  sa  fame  pensoit  bien  qu   il  baoit 
 a  chose  dom  il  ne  pooit  uenir  a  chief  et  ele  l   amoit 
 assez . Non  pas  tant  que  maintes  fames  n   amassent 
 plus  lor  seignors . Et  ele  estoit  mout  ueziee  si  ne  li 
 uolt  pas  tantost  demander  ainz  atendi  tant  que 
 ele  uit  son  point  et  que  ele  uit  .i.  soir  qu   il  estoit 
 liez  et  ioianz  et  qu   il  fu  bien  de  li  si  li  pria  qu   il  li  deïst 
 ce  que  ele  li  demanderoit  et  il  dist  que  si  feroit  il 
 come  cil  qui  ne  se  gardoit  que  ele  beast 
 cele  part  et  ele  li  dist  maintenant . Sire  uos  auez 
 mout  pensé  ceste  semaine  et  l   autre  et  lonc  tens  a 
 en  tel  maniere  que  uostre  pensers  ne  ne  remanoit 
 onques  et  por  ce  sai  ie  bien  que  uos  auez  pensé  a 
 chose  donc  uos  ne  poez  a  chief  uenir  et  por  ce  uoldroie  ie  uolentiers  sauoir  que  ce  est  car  il  n   a  ou 
 monde  chose  de  quoi  ie  ne  cuidasse  bien  uenir 
 a  chief  au  grant  sens  qui  en  uos  est  et  a  la  grant 
 subtilité  qui  en  moi  est .
 Quant  Salemons  oï  ceste  parole  si  pensa  bien 
 que  se  cuers  mortiex  pooit  metre  conseil 
 en  ceste  chose  que  ele  l   i  metroit  car  il  l   auoit 
 trouee  de  si  grant  engin  qu   il  ne  cuidast  mie 
 qu   il  eust  ame  de  si  grant  engin  ou  siecle  qui  le 
 poïst  penser  et  por  ce  li  uint  il  en  talent  que  il 
 li  diroit  son  penser . Si  l   en  dist  tout  outreement 
 la  uerité  et  quant  il  li  ot  dite  ele  pensa  .i.  poi  et  li  respondi  maintenant . Coment  fet  ele  estes  uos 
 donc  esgarez  coment  uos  façoiz  sauoir  a  cel 
 cheualier  que  uos  auez  seue  la  uerité  de  lui - Oïl  uoir 
 fist  il  ie  ne  puis  mie  ueoir  coment  ce  puisse  auenir  car  il  a  si  lonc  tens  d   ore  si  qu   a  celui  terme 
 que  ie  en  sui  toz  esbahiz .- Par  foi  fait  ele  puis  que  uos 
 ne  le  sauez  ie  le  uos  enseignerai . Mes  dites  moi  auant 
 combien  uos  cuidoiz  qu   il  ait  iusqu   a  celui  terme .
 Et  il  dist  qu   il  cuidoit  bien  qu   il  i  eust  .ii.  m.  anz  et  plus .
 Or  uos  dirai  donc  fet  ele  que  uos  feroiz  fetes  fere  une 
 nef  dou  meillor  fust  et  del  plus  durable  que  l en  porra 
 trouuer  et  de  tel  qui  ne  puisse  perir  ne  por  eue  ne 
 por  autre  chose . Et  il  dist  que  si  feroit  il .
 L   endemain  manda  Salemons  toz  les  charpentiers  de  sa  terre  et  lor  comanda  qu   il  feïssent 
 la  plus  merueilleuse  nef  qui  onques  fust  ueue  et 
 de  tel  fust  qui  perir  ne  peust  et  il  distrent  que  il  la 
 feroient  tele  com  il  deuiseroit . Et  quant  il  orent 
 quis  le  fust  et  le  merrien  et  il  l   orent  comenciee  sa  fame 
 dist  a  Salemon . Sire  puis  qu   il  est  einsi  que  cil  cheualiers  que 
 uos  dites  doit  passer  toz  les  cheualiers  de  cheualerie  qui  deuant 
 lui  auront  esté  et  qui  aprés  lui  uendront . ́ il  seroit 
 granz  honor  que  uos  aucune  armeure  li  apareillissiez  qui  passast  de  bonté  toutes  armeures  ausi  com 
 il  passera  de  bonté  toz  autres  cheualiers . Et  il  dist  qu   il  ne  les 
 sauoit  ou  prendre  teles  com  ele  li  disoit . Et  ie  le  uos  enseignerai  fait  ele . Ou  temple  que  uos  auez  fet 
 de  la  tor  uostre  Seignor  est  l   espee  le  roi  Dauid  uostre 
 pere  la  plus  trenchant  et  la  plus  merueilleuse  qui 
 onques  fust  bailliee  de  main  de  cheualier . Si  la  prenez 
 et  en  ostez  le  pont  et  l   enheudeure  si  que  nos  aions 
 l   alemele  tornee  a  une  part  et  uos  qui  conoissiez  la 
 uertu  des  pierres  et  la  force  des  herbes  et  la  maniere  de  toutes  autres  choses  terriannes  si  i  feroiz  .i.  pont 
 de  pierres  precieuses  si  soutilment  iointes  que  il 
 n   ait  aprés  uos  regart  terrien  qui  puist  conoistre 
 l   une  de  l   autre . Ainz  cuit  chascuns  qui  la  uerra  que 
 ce  soit  une  meïsme  chose  et  aprés  i  fetes  une  enheudeure  si  merueilleuse  et  si  uertueuse  qu   il  n   ait  ou  monde  si  merueilleuse  aprés  i  fetes  le  fuerre  si  merueilleus  en  son  endroit  come  l   espee  ou  suen  et  quant 
 uos  auroiz  ce  fet  ie  i  metrai  les  renges  teles  com 
 uos  plaira  et  moi . Et  il  fist  tout  ce  que  ele  li  dist 
 fors  dou  pont  ou  il  ne  mist  que  une  sole  pierre 
 mes  cele  estoit  de  toutes  les  colors  que  l en  poïst 
 deuiser  et  i  mist  une  enheudeure  si  merueilleuse  come  il  deuise  en  autre  leu .
 Quant  la  nef  fu  fete  et  mise  en  mer  la  dame 
 i  fist  metre  .i.  lit  grant  et  merueilleux 
 et  i  fist  metre  coutes  pointes  plusors  tant  que  li  liz 
 fu  granz  et  biaux  et  au  cheuez  mist  li  rois  sa  coronne  et  la  couri  d   un  blanc  drap  de  soie  et  il  auoit  a  sa 
 fame  blailliee  bailliee  l   espee  por  metre  les  renges  et  li  dist .
 Aportez  ça  l   espee  si  la  metrai  au  pié  dou  lit . Et  ele 
 li  aporta  et  il  la  resgarde  si  uit  qu   il  i  auoit  mises 
 renges  d   estoupes  si  s   en  dut  corroucier  quant 
 ele  li  dist . Sire  sachiez  que  ie  ne  ai  nule  si  haute 
 chose  qui  soit  digne  de  sostenir  si  haute  espee  com 
 ceste  est .- Et  que  em  porra  l en  donques  fere  fet  il .
- uos  la  lerez  einsi  fet  ele . car  il  n   afiert  mie  a  nos 
 que  nos  les  i  metons  ainz  les  i  metra  une  pucele 
 mes  ie  ne  sai  quant  ce  sera  ne  a  quele  hore . Atant 
 lesse  li  rois  l   espee  einsi  com  ele  estoit  et  aprés  firent 
 la  nef  couurir  d   un  drap  qui  n   auoit  garde  de  porrir 
 ne  por  eue  ne  por  autre  chose . Et  quant  il  ot  ce 
 fet  la  dame  resgarda  le  lit  et  dist  que  encore  i  failloit 
 il  lors  s   en  issi  entre  lui  et  .ii.  charpentiers  et  si 
 uint  a  l   arbre  soz  qui  Abel  auoit  esté  ocis  et  quant 
 ele  fu  la  uenue  ele  dist  as  charpentiers . Coupez 
 moi  de  cest  bois  tant  que  ie  en  aie  a  fere  .i.  fuissel .
- Ha . ́ dame  fet  cil  nos  n   oserions . Ne  sauez  uos  que  ce 
 est  l   arbre  que  nostre  premiere  mere  planta - Il  couient  fet  ele  que  uos  le  façoiz  car  autrement 
 uos  feroie  ie  destruire . Et  il  distrent  qu   il  le  feroient 
 puis  qu   il  estoient  a  ce  mené  car  mielz  se  uouloient  meffere  ilec  que  ele  les  oceïst .
 Maintenant  comencierent  a  ferir  en  l   arbre .
 Mes  il  n   i  orent  gueres  feru  quant  il  furent 
 tuit  espoanté  car  il  uirent  tot  apertement  que 
 de  l   arbre  issoient  goutes  de  sanc  ausi  uermeilles  come  roses  et  lors  uouloient  lessier  a  ferir  mes  ele  lor  fist  recomencier  ou  il  uousissent 
 ou  non  que  tant  en  osterent  qu   il  em  porent 
 auoir  .i.  fuissel . Et  quant  il  orent  ce  fet  ele 
 lor  fist  prendre  d   un  des  arbres  de  uert  color 
 qui  de  celui  estoient  descendu  et  aprés  lor  refist  couper  d   un  des  autres  qui  estoient  blanc . ́
 en  toutes  choses .
 Quant  il  furent  garniz  de  ces  .iii.  manieres  de  fust  qui  estoient  de  .iii.  colors  diuerses  si  s   en  reuindrent  a  la  nef  et  ele  entra  enz 
 et  les  fist  aprés  soi  uenir  et  lor  dist . Ie  uoil  que  uos 
 me  façoiz  de  cest  merrien  .iii.  fuissiax  et  en  foit  soit 
 li  uns  encoste  de  cest  lit  et  li  autres  encontre 
 de  l   autre  part  et  li  tierz  aille  par  desus  si  que 
 il  soit  cheuilliez  en  ambe .ii.  Et  cil  le  firent  einsi 
 come  ele  l   ot  comandé  et  mistrent  les  fuissiax 
 mes  il  n   i  ot  celui  qui  onques  puis  muast  color 
 tant  come  la  nef  dura . Quant  il  ont  ce  fet  si  regarda  Salemons  la  nef  et  dist  a  sa  fame . Tu 
 as  fist  il  merueilles  fetes  car  se  tuit  cil  dou  monde  estoient  ci  ne  sauroient  il  deuiser  la  senefiance  de  ceste  nef  se  Nostre  Sires  ne  lor  enseignoit .
 Ne  tu  meesmes  qui  l   as  fete  ne  sez  que  ele  senefie 
 ne  encor  por  chose  que  tu  aies  fete  ne  saura  li  cheualiers 
 que  i   aie  noueles  oïes  de  lui  se  Nostre  Sires  n   i 
 met  autre  conseil .- Or  le  lessiez  einsi  fist  ele  car 
 uos  en  orroiz  par  tens  autres  noueles  que  uos 
 ne  cuidiez .
 Cele  nuit  iut  Salemons  deuant  la  nef 
 a  petit  de  compaignie  et  quant  il  fu  endormiz  il  li  fu  auis  que  deuers  le  ciel  uenoit 
 uns  anges  o  grant  compaignie  d   anges  qui 
 descendoit  en  la  nef  aual  et  quant  il  i  estoit  entrez  si  prenoit  ce  que  li  uns  des  anges  aportoit 
 en  .i.  uessel  d   argent  si  en  arousoit  tote  la  nef 
 et  puis  uenoit  a  l   espee  et  i  escriuoit  letres  ou  pont 
 et  en  l   enheudeure  et  aprés  ce  uenoit  au  bort  de 
 la  nef  et  i  fesoit  ausi  letres  et  quant  il  auoit 
 ce  fet  si  s   aloit  couchier  ou  lit . Ne  des  lors  en  auant  ne  sauoit  Salemons  qu   il  deuenoit  ainz 
 s   esuanoïssoit  entre  lui  et  sa  compaignie . L   endemain  au  point  dou  ior  si  tost  com  Salemons  fu  esueilliez  uint  a  la  nef  et  troua  ou  bort  letres  escrites  qui  disoient .  Oz  tu  hons  qui  dedenz  moi  uelz 
 entrer  garde  que  tu  n   i  entres  se  tu  n   es  pleins 
 de  foi  car  ie  ne  sui  se  foi  non  et  creance  et  si  tost 
 com  tu  guenchiras  a  creance  ie  te  guenchirai  en 
 tel  maniere  que  tu  n   auras  de  moi  sustance  ne 
 aide  ainz  te  lerai  cheoir  de  quele  heure  que  tu 
 seras  atainz  en  mescreance . 
 Quant  Salemons  uit  ces  letres  si  fu  si  esbahiz  qu   il  n   osa  entrer  dedenz  ainz  se  trest  arrieres  et  la  nef  fu  maintenant  empeinte  en  mer  et  s   en 
 ala  si  grant  erre  qu   il  en  ot  perdue  la  ueue  en  petit 
 de  tens  et  il  saut  a  la  riue  et  comença  a  penser  a  ceste 
 chose  et  lors  descendi  une  uoiz  qui  li  dist . Salemons 
 li  derreains  cheualiers  de  ton  lignage  se  reposera  en  cest 
 lit  que  tu  as  fet  et  saura  noueles  de  toi . De  ceste  chose  fu  Salemons  mout  liez  si  esueilla  sa  fame  et  cels  qui 
 o  lui  estoient  et  lor  conta  l   auenture  et  fist  sauoir 
 as  priuez  et  as  estranges  coment  sa  fame  auoit  mené 
 a  chief  ce  ou  il  ne  sauoit  metre  conseil  et  par  ceste  raison  que  li  liures  uos  a  deuisee  uos  dit  li  contes  par  quel 
 raison  la  nef  fu  fete  et  por  quoi  et  coment  li  fuissel  erent 
 de  naturel  color  blanc  et  uert  et  uermeil  sanz  peinture  nule . Si  s   en  test  li  contes  atant  et  parole  d   autre  chose .
 Or  dit  li  contes  que  grant 
 piece  regarderent  li  .iii.  compaignon  le  lit  et  les  fuissiax .
 Et  tant  qu   il  conurent  que 
 li  fuissel  estoient  de  naturel 
 color  sanz  peinture  si  s   en  merueillierent  mout  car  il  ne  sorent  coment  ce  pooit 
 auenir . Et  quant  il  l   orent  assez  regardé  si  leuerent 
 le  drap  et  uirent  desoz  la  coronne  d   or  et  desoz  la  coronne 
 une  aumosniere  mout  riche  par  semblant  et 
 Perceual  l   euure  quant  il  l   ot  prise  et  troeue  dedenz  .i.  brief .
 Et  quant  li  autre  uoient  ce  si  dient  que  se  Diex  plest 
 cist  briés  les  fera  certains  de  la  nef  et  dom  ele  uint 
 et  qui  la  fist  premierement  lors  comence  Perceual  a  lire 
 ce  qui  ert  ou  brief  et  tant  qu   il  lor  deuise  la  maniere 
 des  fuissiax  et  de  la  nef  ausi  com  li  contes  l   a  deuisee .
 Si  n   ot  celui  laienz  qui  assez  ne  plorast  tandis  com  il 
 estoient  ilec  car  de  haut  afere  et  de  haute  ligniee  lor 
 fesoit  cil  remembrance . Quant  Perceual  lor  a  deuisee 
 la  maniere  de  la  nef  et  des  fuissiax  si  dist  Galaad . Biaux 
 seignor  or  nos  couient  aler  quierre  la  damoisele 
 qui  ces  renges  changera  et  metra  unes  autres  car 
 sanz  ce  ne  doit  nus  ceste  espee  remuer  de  ceenz . Et  il 
 dient  qu   il  ne  seuent  ou  il  la  truissent . Et  neporquant 
 font  il  toute  uoies  irons  nos  uolentiers  puis  que  fere 
 le  couuient  einsi .
 Quant  la  damoisele  qui  suer  Perceual  estoit  les 
 oï  si  dementer  si  lor  dist  Seignor  ne  uos  esmaiez 
 mie . Car  se  Dieu  plest  ainz  que  nos  departons  i  seront  les  renges  mises  si  beles  et  si  riches  com  eles  i  couiennent . Lors  ouuri  la  damoisele  un  escrin  que  ele 
 tenoit  et  en  trest  unes  renges  ouurees  d   or  et  de  soie 
 soie  et  de  cheueux  mout  richement  si  estoient  li  cheuel  si  bel  et  si  reluisant  que  a  peines  conneust 
 l en  le  fil  d   or  des  cheuex  et  auec  ce  i  auoit  il  embatues 
 riches  pierres  precieuses  si  i  ot  .ii.  boucles  d   or  si  riches 
 que  a  peines  poïst  l en  trouer  lor  pareilles . Bel  seignor  fet  ele  ueez  ci  les  renges  qui  i  doiuent  estre . Sachiez  fet  ele  que  ie  les  fis  de  la  chose  desus  moi  que  ie 
 auoie  plus  chiere  ce  fu  de  mes  cheueux  et  se  ie  les 
 auoie  chiers  ce  ne  fu  mie  de  merueille . Car  le  ior  de 
 Pentecoste  que  uos  fustes  cheualier  sire  dit  ele  a  Galaad 
 auoie  ie  le  plus  biau  chief  que  fame  dou  monde 
 eust . Mes  si  tost  com  ie  soi  que  ceste  auenture  m   estoit  apareilliee  et  qu   il  le  me  couenoit  fere . ́ si  me 
 fis  tondre  erranment  et  en  fis  ces  treces  teles  com 
 uos  les  poez  ueoir .- A  non  Dieu  damoisele  fet  Boort 
 por  ce  soiez  uos  la  tres  bien  uenue  car  de  grant 
 peine  nos  auez  gitez  ou  nos  fussons  entrez  se  ceste 
 nouele  ne  fust . Et  ele  uient  lués  a  l   espee  et  en  oste 
 les  renges  d   estoupes  et  i  met  celes  si  bel  et  si  bien  com 
 se  ele  l   eust  fet  toz  les  iorz  de  sa  uie .
 Quant  ele  ot  ce  fet  si  dist  as  compaignons  Sauez  uos  coment  ceste  espee  a  non .
- Damoisele  font  il  nanil . uos  la  nos  deuez  nommer 
 car  einsi  le  deuisent  les  letres .- Or  sachiez  donc 
 fet  ele  que  ceste  espee  a  non  l   espee  as  estranges 
 renges  et  li  fuerres  a  non  memoire  de  sanc . Car 
 nus  qui  sens  ait  en  soi  ne  uerra  ia  l   une  partie 
 dou  fuerre  qui  fu  fez  de  l   arbre  de  uie  que  il  ne  li 
 doie  souuenir  del  sanc  Abel . Quant  il  oient 
 ceste  parole  si  dient  a  Galaad . Sire  or  uos  prions  ou 
 non  Nostre  Seignor  Ihesucrist  et  por  ce  que  toute 
 cheualerie  en  soit  essauciee . ́ ceigniez  l   espee  as  estranges 
 renges  qui  tant  a  esté  desirree  ou  roiaume 
 de  Logres . ́ que  onques  li  apostre  ne  desirrerent 
 tant  Nostre  Seignor  car  par  ceste  espee  cuident 
 il  bien  que  les  merueilles  dou  saint  Graal  remaingnent  et  les  auentures  perilleuses  qui  lor  auiennent 
 chascun  ior .- Or  me  lessiez  fet  Galaad  auant  fere  le 
 droit  de  l   espee  car  nus  ne  la  doit  auoir  qui  ne 
 puist  le  pont  empoignier  donc  uos  porroiz  bien 
 ueoir  que  ele  n   est  pas  moie  se  g   i  fail . Et  il  dient 
 que  ce  est  uoirs  et  il  met  maintenant  la  main 
 au  heult  si  li  auint  si  a  l   empoignier  que  a  l   encontrer 
 passa  assez  li  uns  des  doiz  l   autre .
 Quant  li  compaignon  uoient  ce  si  dient 
 a  Galaad  Sire  or  sauons  nos  bien  que  ele  est 
 uostre  si  n   i  puet  mes  auoir  contredit  que  uos 
 ne  la  ceigniez . Et  il  la  tret  lors  dou  fuerre  si  la  uoit 
 si  bele  et  si  clere  que  l en  s   i  poïst  mirer  com  l en  poïst 
 riens  ou  monde  plus  prisier  lors  la  met  Galaad  ou 
 fuerre  et  la  damoisele  li  oste  cele  qu   il  auoit 
 ceinte  et  li  ceint  cele  par  les  renges  et  quant 
 ele  li  ot  pendue  au  costé  si  li  dist . Certes  sire  or  ne 
 me  chaut  il  mes  quant  ie  muire  car  ie  me  tiegn 
 orendroit  a  la  plus  beneuree  pucele  dou  monde 
 qui  ai  fet  le  plus  preudome  dou  monde  cheualier  car 
 bien  sachiez  que  uos  ne  l   estiez  pas  orendroit 
 quant  uos  n   estiez  garniz  de  l   espee  qui  por  uos 
 fu  aportee  en  ceste  terre .- Damoisele  fet  Galaad 
 uos  en  auez  tant  fet  que  ie  en  seré  uostre  cheualiers 
 a  toz  iorz  mes  et  moutes  merciz  de  tant  com  uos 
 en  dites .- Or  nos  poons  donc  fet  ele  de  ci  partir 
 et  aler  en  nostre  autre  afere . Et  il  s   en  issent 
 tantost  et  uont  a  la  roche  et  lors  dist  Perceual  a  Galaad .
 Certes  sire  il  ne  sera  iamais  ior  que  ie  ne  merci  Nostre  Seignor  de  ce  qu   il  li  plot  que  i   ai  esté 
 a  si  haute  auenture  acheuer  come  ceste  est 
 car  ele  a  esté  la  plus  merueilleuse  que  ie  onques 
¶ ueïsse .
 Quant  il  furent  uenuz  a  lor  nef 
 si  entrerent  enz  et  li  uenz  se  fu  feruz  ou 
 uoile  qui  tost  les  ot  esloigniez  de  la  roche . Et 
 quant  ce  fu  chose  auenue  que  la  nuiz  lor  soruint  si  comencierent  a  demander  li  uns  a 
 l   autre  s   il  estoient  pres  de  terre  et  chascuns 
 endroit  soi  dist  qu   il  ne  sauoit . Cele  nuit  furent 
 en  mer  que  onques  ne  mengierent  ne  ne  burent  come  cil  qui  de  nule  uiande  n   erent  garni . Si  lor  auint  qu   il  ariuerent  l   endemain 
 a  .i.  chastel  que  l en  apeloit  Carcelois  et  estoit 
 en  la  marche  d   Escoce  et  quant  il  furent  ariué 
 et  il  orent  rendu  graces  a  Nostre  Seignor  de  ce 
 qu   il  les  auoit  si  sauuement  menez  a  l   auenture 
 de  l   espee  et  ramenez  si  entrerent  ou  chastel 
 et  quant  il  orent  passee  la  porte  la  damoisele 
 lor  dist . Seignor  mal  nos  est  auenu  del  port .
 Car  se  l en  set  que  nos  soions  de  la  meson  le  roi 
 Artus  l en  nos  asaudra  maintenant  por  ce  que 
 l en  het  çaienz  le  roi  Artus  plus  que  nus  hons .
- Or  ne  uos  esmaiez  damoisele  fet  Boort . car 
 cil  qui  de  la  roche  nos  gita  nos  deliurera 
 bien  de  çaienz  quant  lui  plaira .
 En  ce  qu   il  parloient  einsi  lor  uint  .i.  uaslez  a  l   encontre  qui  lor  dist  Seignor  cheualiers 
 qui  estes  uos . Et  il  dient  De  la  meson  le  roi  Artus .
- uoire  fet  il . par  mon  chief  uos  estes  mal  ariuez . Lors  s   en  retorne  uers  la  mestre  forteresce  et  ne  demora  gaires  qu   il  oient  .i.  cor  sonner  que  l en  pooit  bien  oïr  de  par  tout  le  chastel  et  une  damoisele  uient  a  aux  et  lor  demande  qui  il  sont  et  dom  il  sont  et  il  li  dient . Ha . ́
 fet  ele  por  Dieu  seignor  se  uos  poez  si  uos  en 
 retornez  ançois  que  cil  de  ceienz  uos  sorpregnent .
 Et  il  dient  qu   il  ne  retorneront  mie . Donc  uolez  uos  fet  ele  morir .- Or  ne  uos  esmaiez  font  il . car 
 cil  en  qui  seruise  nos  sommes  entré  nos  conduira . A  ces 
 paroles  uoient  uenir  parmi  la  rue  iusqu   a 
 .x.  cheualiers  armez  qui  lor  dient  qu   il  se  rendent  ou  il  les 
 ocirront  et  il  dient  que  del  rendre  est  il  noient . Et  uos 
 estes  donc  alé  font  il . Si  lor  lessent  corre  les  cheuaux .
 Et  cil  qui  gueres  nes  redoutent  encore  soient  il  plus 
 que  il  et  soient  a  pié  et  cil  a  cheual  et  treent  les  espees 
 et  Perceual  en  fiert  un  si  qu   il  le  porte  a  terre  dou  cheual 
 puis  prent  le  cheual  et  monte  sus  et  ausi  auoit  ia  fet 
 Galaad . Si  tost  com  il  furent  a  cheual  si  les  commencent 
 a  abatre  et  a  ocirre  si  donnent  a  Boort  .i.  cheual  et  quant 
 li  autre  se  uoient  si  mal  mené  si  tornent  en  fuie  et 
 cil  les  enchaucent  et  il  se  metent  en  la  mestre  forteresce .
 Quant  il  uindrent  amont  en  la  sale  si  trouuerent 
 cheualiers  et  serianz  qui  s   armoient  por  le  cri  qu   il  auoient 
 par  le  chastel . Et  quant  li  troi  compaignon  qui 
 s   estoient  feru  aprés  les  autres  tout  a  cheual 
 uirent  que  cil  s   armoient  si  lor  corurent  sus  les 
 espees  tretes . Si  les  uont  ociant  et  abatant  ausi  comme 
 bestes  mues  et  cil  deffendent  lor  uies  au  mielz  que  il 
 pueent  mes  au  darreain  lor  couint  il  torner  le 
 dos . Car  Galaad  fet  tiex  merueilles  et  tant  en  ocit 
 qu   il  ne  cuident  mie  que  ce  soit  hons  mortiex . Mes 
 anemis  qui  laienz  se  soit  embatuz  por  aus  destruire 
 et  au  derreain  quant  il  uoient  qu   il  n   i  porront 
 garir  si  s   en  tornent  parmi  les  huis  cil  qui  pueent 
 et  li  autre  par  les  fenestres  si  se  brisent  cox  et  iambes 
¶ et  braz .
 Quant  li  troi  compaignon  uoient 
 le  palés  deliuré  si  resgardent  les  cors  que  il 
 ont  ocis  et  se  tiennent  a  pecheors  de  ceste  ouraingne 
 et  dient  qu   il  ont  mal  esploitié  quant  il  ont  ocis 
 tant  de  gent . Certes  fet  Boort  ie  ne  cuit  mie  que 
 Nostre  Sires  les  amast  de  riens  qu   il  fussent  si  martirié  come  il  sont  mes  il  ont  esté  par  auenture 
 une  gent  mescreant  et  renoïe . Si  ont  tant  meffet  a  Nostre  Seignor  qu   il  ne  uoloit  mie  que  il 
 fussent  plus  en  uie  et  por  ce  nos  enuoia  il  ça  por 
 aux  destruire .- uos  ne  dites  mie  assez  fet  Galaad  se 
 il  meffirent  a  Nostre  Seignor  la  ueniance  n   en 
 ert  pas  nostre  a  prendre  mes  a  celui  qui  atent  tant 
 que  li  pechierres  se  conoisse  et  por  ce  uos  di  ie  que 
 ie  ne  seré  iamés  aeise  deuant  que  ie  en  sache  noueles  ueraies  de  ceste  oeure  que  nos  auons  fete  se  il 
 plest  a  Nostre  Seignor .
 En  ce  qu   il  parloient  einsi  issi  uns  preudons 
 d   une  des  chambres  de  laienz  qui  estoit  prestres  et  fu  uestuz  de  robe  blanche  et  portoit  corpus  domini 
 en  un  calice  et  quant  il  uit  cels  qui  estoient  morz  en 
 la  sale  si  en  fu  toz  esbahiz  si  se  trest  arriés  come  cil 
 qui  ne  sauoit  que  fere  quant  il  uit  tel  plenté  d   omes 
 morz . Et  Galaad  qui  bien  ot  ueu  qu   il  portoit  oste  son 
 hiaume  contre  sa  uenue  et  sot  bien  que  li  prestres  a 
 eu  poor  si  fet  arester  ses  compaignons  et  uient  au 
 preudome  et  li  dist . Sire  por  quoi  estes  uos  arestez  uos 
 n   auez  garde  de  nos .- Qui  estes  uos  fet  li  preudons .
 Et  il  dist  qu   il  sont  de  la  meson  le  roi  Artus .
 Quant  li  preudons  ot  ceste  nouele  si  est  toz 
 aseurez  de  la  poor  qu   il  a  eue  si  se  rasiet  et  dit 
 a  Galaad  qu   il  li  conte  coment  cil  cheualier  ont  esté  ocis 
 et  il  li  conte  coment  il  troi  compaignon  de  la  queste 
 estoient  laienz  embatuz  et  coment  il  furent  laienz 
 assailliz  mes  sor  çax  de  laienz  en  est  tornee  la 
 desconfiture  si  com  l em  puet  ueoir . Et  quant 
 cil  l   ot  si  dist . Sire  sachiez  que  uos  auez  fet  la  meillor 
 oeure  que  cheualier  feïssent  onques  mes  et  se  uos  uiuiez 
 autant  com  li  mondes  durra  ne  cuit  ie  mie  que 
 uos  peussiez  fere  ausi  bone  aumosne  come  ceste 
 est . Si  sai  bien  que  Nostre  Sires  uos  i  enuoia  por 
 ceste  oeure  car  il  n   auoit  gent  ou  monde  qui 
 tant  haïssent  Nostre  Seignor  comme  .iii.  frere  qui 
 cest  chastel  tenoient  et  por  lor  grant  desloiauté 
 auoient  il  cil  dou  chastel  si  atornez  qu   il  estoient 
 poior  que  Sarrazin  et  ne  fesoient  riens  qui  contre 
 Diex  ne  fust  et  contre  sainte  eglise .- Sire  fet  Galaad 
 ie  me  repentoie  mout  de  ce  que  ie  auoie  esté 
 a  els  ocirre  por  ce  que  crestien  estoient .- Onques 
 ne  uos  en  repentez  fet  li  preudons  mes  bel  uos 
 en  soit  car  ie  uos  di  ueraiement  que  d   aux  ocirre  uos 
 set  Nostre  Sires  bon  gré  car  il  n   estoient  pas 
 crestien  mes  la  plus  desloial  gent  que  ie  onques  ueïsse  et  si  uos  diré  coment  ie  le  sai . De 
 cest  chastel  ou  nos  sommes  ores  estoit  sires  li 
 quens  Hernolx  or  a  .i.  an . Si  auoit  .iii.  filz 
 assez  bons  cheualiers  as  armes  et  une  fille  la  plus 
 bele  que  l en  seust  en  cest  païs  et  cil  .iii.  frere 
 amoient  lor  seror  de  si  tres  fole  amor  que  il 
 en  eschauferent  outre  mesure  tant  qu   il 
 iurent  a  li  et  la  despucelerent  et  por  ce  que 
 ele  fu  si  hardie  que  ele  s   en  clama  a  son  pere 
 l   ocistrent  et  quant  li  quens  uit  cele  desloiauté  si  les  uolt  chacier  d   entor  soi  mes  il  ne  le  sosfrirent  mie  ainz  pristrent  lor  pere  et  le  mistrent  en  prison  et  le  naurerent  durement 
 et  ocis  l   eussent  il  se  ne  fust  .i.  suen  frere  qui 
 lor  resqueust  et  quant  il  orent  ce  fet  si  commencierent  a  fere  toutes  les  desloiautez  del  monde  car  il  ocioient  clers  et  prestres  et  moines 
 et  conuers  et  abez  et  firent  abatre  .ii.  chapeles  qui  laienz  estoient . Si  ont  tant  fet  de 
 desloiauté  des  lors  en  ça  que  ce  ert  merueilles 
 qu   il  ne  sont  fondu  pieça  mes  hui  matin 
 auint  que  lor  peres  qui  ceanz  gisoit  malades  ou  mal  de  la  mort  si  com  ie  quit  me  manda  que  ie  le  uenisse  ueoir  ausi  armez  com 
 uos  me  ueez  et  ie  i  uign  uolentiers  com  por 
 celui  qui  iadis  m   auoit  mout  amé  mes 
 si  tost  com  ie  uign  çaienz  il  me  firent 
 tant  honte  que  Sarrazin  ne  m   en  feïssent 
 mie  tant  s   il  me  tenissent  et  ie  le  soffri  uolentiers  por  l   amor  de  celui  sires  en  qui  despit  il  le  fesoit  et  quant  ie  fui  uenuz  en  la  prison  ou  li  quens  estoit  et  ie  li  oi  contee  la  honte 
 qu   il  m   auoient  fete . ́ il  me  respondi  Ne  uos 
 chaille  car  ma  honte  et  la  uostre  sera  uengiee 
 par  .iii.  serianz  Ihesucrist  car  einsi  le  m   a  mandé 
 li  haulz  sires . Et  par  ceste  parole  poez  uos  bien 
 sauoir  que  Nostre  Sires  ne  se  corrocera  pas  de 
 ce  que  uos  auez  fet  ainz  sachiez  ueraiement 
 que  il  proprement  uos  i  enuoia  por  ax  ocirre  et 
 desconfire  et  uos  en  uerrez  encor  hui  plus  apert 
 signe  que  uos  n   auez  ueu . Lors  comence  li  preudons  a  plorer  mout  tendrement  et  Galaad  ausi .
 Sire  mout  auons  atendue  uostre  uenue 
 et  tant  que  nos  uos  auons  la  Dieu  merci  mes 
 por  Dieu  tenez  moi  en  uostre  deuant  si  que 
 l   ame  de  moi  se  resioïsse  de  ce  que  li  cors  soit 
 deuiez  seur  si  preudome  come  uos  estes . Et  il  fet 
 ce  qu   il  li  requiert  mout  uolentiers . Et  quant 
 il  l   ot  mis  sor  son  piz  si  s   aclina  li  quens  com  cil 
 qui  a  la  mort  traueilloit  et  dist . Biax  peres  des 
 cielx  en  ta  main  comant  m   ame  et  mon  esperit .
 Lors  s   aclina  del  tout  et  demora  en  tel  maniere 
 tant  qu   il  quiderent  qu   il  fust  morz  et  neporec 
 il  parla  a  chief  de  piece  et  dist . Galaad  ce  te  mande 
 li  hauz  mestres  que  tu  l   as  hui  si  bien  uengié  de 
 ses  anemis  que  la  compaignie  des  cielx  s   en  esioïst  or  si  couient  que  tu  t   en  ailles  chiés 
 le  Roi  Mehaignié  au  plus  tost  que  tu  porras 
 por  ce  qu   il  reçoiue  la  santé  qu   il  a  longuement 
 atendue  car  il  la  doit  en  ta  uenue  receuoir 
 et  departez  uos  si  tost  com  auenture  uos  auendra .
 A  tant  se  tot  qu   il  ne  dist  plus  et  maintenant  li  departi  l   ame  dou  cors . Et  quant 
 cil  dou  chastel  qui  remés  estoient  uif  uirent 
 le  conte  mort  si  en  firent  duel  merueilleux 
 car  mout  l   auoient  amé  et  quant  li  cors  fu 
 enseueliz  si  hautement  com  l en  deuoit  si  haut 
 home . ́ lors  si  firent  sauoir  la  nouele  de  lui .
 Si  i  uindrent  tuit  li  rendu  qui  ilec  entor  estoient  et  enfoïrent  le  cors  a  .i.  hermitage . A  l   endemain  se  partirent  de  laienz  li  troi  compaignon 
 et  se  remistrent  en  lor  chemin  et  adés  aloit  o 
 aux  la  suer  Perceual . Si  cheuauchierent  tant 
 que  en  la  forest  Gaste  uindrent  et  quant  il  i  furent  entre  aux  et  uirent  uenir  le  blanc  cerf 
 que  li  .iiii.  lyon  conduisoient  celui  que  Perceual  auoit  ueu  autre  foiz . Galaad  fet  Perceual  ore 
 poez  uos  ueoir  merueilles  car  par  mon  chief 
 onques  mes  ne  ui  ge  auenture  plus  merueilleuse . Si  cuit  ueraiement  que  cil  lyon  gardent 
 le  cerf  et  ce  est  une  chose  donc  ie  ne  seré  iamés 
 aeise  deuant  que  ie  en  sache  la  uerité .- A  non  Dieu 
 fet  Galaad  ausi  le  desirroie  ie  mout  a  sauoir  or  si  alons 
 aprés  lui  et  le  siuons  tant  que  nos  sachons  son  repere 
 car  ie  cuit  que  ceste  auenture  est  de  par  Dieu .
 Et  il  l   otroient  uolentiers  et  il  s   en  uont  aprés  le  cerf 
 tant  qu   il  uiennent  en  une  ualee  tant  que  il 
 regardent  deuant  ax  et  uirent  unes  broces 
 et  troeuent  .i.  hermitage  ou  .i.  preudons  uielx  et 
 anciens  manoit  et  li  cers  entre  dedenz  et  li  lyons 
 ausi  et  li  cheualier  qui  le  siuoient  descendent  quant 
 il  uindrent  pres  de  l   ermitage  ou  li  preudons 
 uielx  et  anciens  manoit  si  tornent  uers  la  chapele  et  uoient  le  preudome  uestu  des  armes  Nostre  Seignor 
 qui  uoloit  commencier  la  messe  dou  saint  esperit 
 et  quant  li  compaignon  uoient  ce  si  dient  qu   il  sont 
 bien  uenu  a  point . Si  uont  oïr  la  messe  que  li 
 preudons  chanta . Quant  il  uint  ou  secré  de  la  messe 
 li . iii  compaignon  se  merueillierent  assez  plus 
 qu   il  ne  firent  deuant  car  il  uirent  ce  lor  fu 
 auis  que  li  cers  deuint  hons  propres  et  seoit 
 desus  l   autel  en  .i.  siege  trop  bel  et  trop  riche  et  uirent  que  li  lyon  furent  mué  li  un  en  forme  d   ome 
 et  li  autre  en  forme  d   aigle  et  li  tierz  en  forme  de 
 lyon  et  li  quarz  en  forme  de  buef . Ainsi  furent 
 mué  li  .iiii.  lyon  et  il  auoient  eles  si  qu   il  poïssent 
 bien  uoler  s   il  pleust  a  Nostre  Seignor  si  pristrent 
 le  siege  ou  li  cerf  se  seoit  li  dui  as  piez  et  li  dui 
 au  chief . Si  en  issirent  par  une  uerriere  qui 
 laienz  estoit  en  tel  maniere  que  onques  la 
 uerriere  n   en  fu  maumise  ne  empoiriee  et  quant 
 il  s   en  furent  alé  et  cil  de  laienz  n   en  uirent  mes 
 riens . ́ une  uoiz  descendi  entr   aux  qui  lor  dist .
 En  tel  maniere  entra  li  filz  Dieu  en  la  beneoite 
 uirge  Marie  que  onques  sa  uirginité  n   en  fu 
 maumise  ne  empoiriee .
 Quant  il  oïrent  cele  parole  si  chaïrent 
 a  la  terre  toz  estenduz  car  la  uoiz  lor  ot 
 donee  si  grant  clarté  et  si  grant  escrois  que 
 il  lor  fu  bien  auis  que  la  chapele  fust  cheue .
 Et  quant  il  furent  reuenuz  en  lor  force  et  en 
 lor  pooir  si  uirent  le  preudome  qui  se  desuestoit 
 com  cil  qui  auoit  la  messe  chantee  lors  uindrent 
 a  lui  et  li  prierent  qu   il  lor  deïst  la  senefiance  de 
 ce  qu   il  auoient  ueu . Quel  chose  fist  il  auez  uos 
 donc  ueue .- Nos  auons  fet  il  ueu  .i.  cerf  muer  en 
 forme  d   ome  et  deuenir  home  et  ausi  muerent 
 li  lion  en  aucunes  choses .
 Quant  li  preudons  ot  ceste  parole  si  lor  dist 
 Ha . ́ seignor  uos  soiez  li  bien  uenuz  or  sai  ie 
 bien  a  ce  que  uos  me  dites  que  uos  estes  des  preudomes  des  uerais  cheualiers  qui  la  queste  dou  saint 
 Graal  metront  a  fin  et  qui  soffreroiz  les  granz 
 peines  et  les  granz  trauauz  car  uos  estes  cil  a  qui 
 Nostre  Sires  a  mostrez  ses  secrez  et  ses  repostailles  si 
 uos  en  a  mostré  partie  car  en  ce  qu   il  mua  le  cerf 
 en  home  celestiel  qui  n   est  pas  mortiex  uos  mostra 
 il  la  ueniance  qu   il  fist  en  la  croiz  la  ou  il  fu  couerz 
 de  couerture  terriane  ce  est  de  char  mortel  uainqui  il  en  morant  la  mort  et  ramena  nostre  uie 
 et  bien  doit  estre  senefiez  par  le  cerf  car  tot  ausi 
 com  li  cers  se  raiuenist  en  lessart  lessant  son  cuir  et  son 
 poil  en  partie . ́ tout  ausi  reuint  Nostre  Sires  de 
 mort  a  uie  quant  il  lessa  le  cuir  terrien  ce  est 
 la  char  mortel  qu   il  auoit  prise  ou  uentre  de  la 
 beneoite  uirge  et  por  ce  qu   en  la  beneoite  uirge 
 n   ot  onques  point  de  pechié  terrien . ́ aparoit  il  en 
 guise  de  cerf  blanc  sanz  tache  et  par  cels  qui  estoient  en  sa  compaignie  deuez  uos  entendre  les 
 .iiii.  euangelistes  boneurees  persones  qui  en 
 escrit  mistrent  partie  des  oeures  Ihesucrist  qu   il 
 fist  tant  com  il  fu  entre  nos  comme  hons  terriens .
 Si  sachiez  que  onques  mes  cheualiers  n   em  pot  sauoir 
 la  uerité  ne  que  ce  puet  estre . Si  en  a  li  bons  eurez 
 li  hauz  sires  en  cest  païs  et  en  maintes  terres  mostré 
 as  preudomes  et  as  cheualiers  en  tel  semblance  come  de  cerf 
 et  en  tel  compaignie  come  de  .iiii.  lions  por  ce  que 
 cil  qui  le  ueïssent  i  preïssent  essample . Mes  bien 
 sachiez  que  des  ore  en  auant  ne  sera  nus  qui  en 
 tel  semblance  le  uoie  nule  foiz .
 Quant  il  oient  ceste  parole  si  plorent  de 
 la  ioie  qu   il  ont  et  rendent  graces  a  Nostre 
 Seignor  de  ce  qu   il  lor  a  ceste  chose  mostree  apertement . Si  demorent  tout  le  ior  o  le  preudome .
 Et  quant  il  orent  l   endemain  oïe  messe  et  il  s   en 
 durent  partir  Perceual  prent  l   espee  que  Galaad 
 auoit  lessiee  et  dist  qu   il  la  porteroit  des  ore  en 
 auant . Si  let  la  soe  chiés  le  preudome . Quant 
 il  se  furent  partiz  de  laienz  et  il  orent  cheuauchié 
 iusqu   aprés  midi  si  aprochierent  d   un  chastel 
 fort  et  bien  seant  mes  il  n   entrerent  pas  dedenz 
 por  ce  que  lor  chemin  tornoit  d   autre  part . Et 
 quant  il  furent  .i.  poi  esloigniez  de  la  mestre 
 porte  si  uirent  aprés  aux  uenir  .i.  cheualier  qui  lor  dist .
 Seignor  ceste  pucele  que  uos  menez  o  uos  est  ele 
 pucele - Par  foi  fet  Boorz  pucele  est  ele  uoirement 
 le  sachiez . Et  quant  cil  ot  la  parole  si  giete  la  main 
 et  aert  la  damoisele  au  frein  et  dist  Par  sainte  croiz 
 uos  ne  m   eschaperoiz  deuant  que  uos  aiez  rendue  la  costume  de  cest  chastel .
 Quant  Perceual  uoit  le  cheualier  qui  sa  seror  tient  en 
 tel  maniere  si  l   em  poise  mout  et  li  dist . Sire  uos 
 n   estes  pas  sages  de  ce  dire  car  pucele  en  quel  leu 
 que  ele  uiegne  est  franche  de  toutes  costumes .
 Meesmement  si  gentil  fame  come  ce  est  qui  fu 
 fille  de  roi  et  de  reïne . Endementres  qu   il  parloient  einsi  si  issirent  del  chastel  iusqu   a  .x.  cheualiers 
 armez  et  auec  aux  uenoit  une  damoisele  qui  tenoit  une  escuele  d   argent  en  sa  main  et  cil  dient 
 as  .iii.  compaignons  Biaux  seignors  il  couient 
 a  fine  force  que  cele  damoisele  que  uos  menez 
 rende  la  costume  de  cest  chastel . Et  Galaad  demande  quele  costume  ce  est . Sire  fet  .i.  cheualier  chascune 
 pucele  qui  par  ci  passe  doit  rendre  pleine  ceste 
 escuele  del  sanc  de  son  braz  destre . Ne  nule  n   i 
 passe  qui  ne  s   en  aquit .- Dehez  ait  fait  Galaad  sanz  fauz 
 cheualier  qui  ceste  costume  establi  car  certes  ele  est 
 mauuese  et  uilaine  et  se  Diex  me  consaut  a  ceste 
 damoisele  auez  uos  failli  car  tant  come  ie  aie 
 santé  et  ele  me  croie  ne  uos  rendra  ele  ce  que 
 uos  demandez .- Si  m   aït  Diex  fet  Perceual  ie  uoldroie  mielz  estre  ocis .- Et  ie  ausi  fait  Boort .- Par 
 foi  fet  li  cheualiers  et  uos  morroiz  donques  tuit  car 
 uos  n   i  porriez  durer  se  uos  estiez  li  meillor  cheualier 
 de  tout  le  monde .
 Lors  lessent  corre  li  un  as  autres . Si  auint 
 que  li  troi  compaignon  abatirent  les  .x. 
 cheualiers  ainz  qu   il  eussent  lor  glaiues  despeciez  puis 
 metent  les  mains  as  espees  et  les  uont  ociant  et  abatant  ausi  com  se  se  fussent  bestes  si  les  eussent 
 ocis  assez  legierement  quant  cil  dou  chastel  issirent  fors  atout  .lx.  cheualiers  armez  qui  les  secorent 
 et  deuant  ax  uient  .i.  uielx  hons  qui  dist  as 
 compaignons  Aiez  merci  de  uos  meïsmes  et  ne 
 uos  fetes  mie  ocirre  que  certes  ce  seroit  domage  que  trop  estes  preudome  et  bon  cheualier  et  por  ce 
 uos  uoldrions  nos  proier  que  uos  nos  rendissiez  ce  que  nos  uos  demandons .- Certes  fet  li 
 Galaad  por  noient  en  parleriez  car  ia  ne  uos  sera 
 rendu  tant  com  ele  me  croie .- Coment  fet  il  uolez  uos  donc  morir - Nos  ne  sommes  encor  mie  la 
 fet  Galaad . Certes  nos  uoldrions  mielz  morir  que 
 soffrir  tel  desloiauté  com  uos  demandez .
 Lors  comence  la  meslee  grant  et  merueilleuse  d   une  part  et  d   autre  si  ont  les  compaignons  assailliz  de  toutes  parz . Mes  Galaad  qui  tint 
 l   espee  as  estranges  renges  fiert  destre  et  senestre  et  ocist  quan  qu   il  ateinst . Si  qu   il  n   est  hons 
 qui  le  ueïst  qui  cuidast  pas  qu   il  fust  hons  terriens  mes  aucuns  monstres . Si  uet  toz  dis  auant 
 en  tel  maniere  que  onques  ne  retorne  ainz 
 conquiert  terre  sor  ses  anemis  et  ce  li  uaut  mout 
 que  si  compaignon  li  aident  destre  et  senestre 
 si  que  nus  ne  puet  auenir  a  lui  par  deuant .
 En  tel  maniere  dura  la  bataille  iusque 
 aprés  none  que  li  troi  compaignon  n   en 
 orent  onques  le  peor . Ne  onques  n   en  perdirent  place  et  tant  se  tindrent  que  la  nuiz  fu 
 uenue  noire  et  oscure  qui  a  force  les  fist  departir . Si  que  cil  dedenz  distrent  qu   il  lor  couenoit 
 la  bataille  lessier  lors  reuint  li  preudons  as  .iii. 
 compaignons  que  autre  fois  i  auoit  parlé  et  lor 
 dist . Seignor  nos  uos  prions  par  amor  et  par  cortoisie  que  uos  huimés  uengniez  herbergier  o 
 nos  et  nos  uos  creantons  loiaument  que  nos 
 uos  remetrons  demain  en  tel  point  et  en  tel  estat  come  uos  estes  ores . Et  sauez  uos  por  quoi  ie 
 le  di  Ie  le  sai  ueraiement  que  si  tost  com  uos  sauroiz  la  uerité  de  ceste  chose  que  uos  acordez  a  ce 
 que  la  damoisele  face  ce  que  nos  li  requerrons .
- Seignor  fet  la  damoisele  alez  i  puis  qu   il  uos  en 
 prie . Et  il  s   i  acordent . Maintenant  lor  donent  triues 
 li  uns  as  autres . Si  entrent  tuit  ensemble  ou 
 chastel . Si  ne  fu  onques  si  grant  ioie  fete  com 
 cil  de  laienz  firent  as  .iii.  compaignons . Si  les  firent 
 descendre  et  desarmer  et  quant  il  orent  mengié  si  demanderent  de  la  costume  dou  chastel  et  coment 
 ele  estoit  establie  et  por  quoi  et  li  uns  de  laienz  li  dist 
 tantost  Ce  uos  dirons  nos  bien .
 uoirs  est  fet  il  qu   il  a  ceienz  une  damoisele  a 
 qui  nos  sommes  et  tuit  cil  de  cest  païs  et  cist  chastiax 
 est  siens  et  maint  autre . Si  auint  or  a  .ii.  anz  que 
 ele  chaï  en  une  maladie  par  la  uolenté  Nostre 
 Seignor . Et  quant  ele  ot  grant  piece  langui  nos 
 resgardasmes  quel  maladie  ele  auoit  si 
 ueïsmes  que  ele  ert  pleine  de  mal  que  l en  apele 
 meselerie  lors  mandasmes  toz  les  mires  loign  et 
 pres  mes  il  n   i  ot  nus  qui  de  sa  maladie  nos  seust 
 riens  dire  ne  enseignier  a  l   endemain  nos  dist  .i. 
 hons  sages  que  se  nos  poions  auoir  pleine  une  escuele 
 dou  sanc  a  une  pucele  qui  fust  uirge  en  uolenté 
 et  en  oeure  por  quoi  ele  fust  fille  de  roi  et  de  reïne 
 et  suer  Perceual  le  uirge  si  en  oinsist  l en  la  dame  et  ele 
 garroit  errant  de  sa  maladie .
 Quant  nos  oïsmes  ceste  chose  si  establismes 
 que  iamés  ne  passeroit  damoisele  par  ci 
 deuant  por  quoi  ele  fust  pucele  que  nos  n   eussons 
 pleine  escuele  de  son  sanc . Si  meïsmes  gardes  as 
 portes  de  cest  chastel  por  arester  toutes  celes  qui 
 i  passeroient . Or  auez  oï  fet  cil  coment  la  costume 
 de  cest  chastel  fu  establie  et  uos  l   auez  trouee  si  en 
 ferez  ce  que  uos  plaira . Lors  apela  la  damoisele  les 
 .iii.  compaignons  et  lor  dist . Seignor  uos  ueez  que 
 ceste  dame  est  malade  et  ie  la  puis  garir  se  ie  uoil 
 et  se  ie  uoil  ele  n   en  puet  eschaper . Or  si  me  dites  que 
 i   en  feré .- En  non  Dieu  fet  Galaad  se  uos  le  fetes  a  ce  que 
 uos  estes  iuene  uos  n   em  poez  eschaper  sanz  mort .
- Par  foi  fet  ele  se  ie  moroie  par  ceste  garison  ce  seroit  honor  a  moi  et  a  tot  mon  ancestre  et  ie  le  doi  bien 
 fere  partie  por  uos . ́ partie  por  ax . Car  se  uos  assemblez  demain  ausi  com  uos  auez  hui  fet . ́ il  ne  puet 
 estre  qu   il  n   i  ait  greignor  perte  que  de  ma  mort .
 Et  por  ce  uos  di  ie  que  ie  ferai  a  lor  uolenté  si  remaindra  cest  estrif . Si  uos  pri  por  Dieu  que  uos  le  m   otroiez .
 Et  il  si  font  mout  dolent .
 Lors  apela  la  damoisele  cels  de  laienz  si  lor  dist .
 Soiez  fet  ele  liez  et  ioianz  car  uostre  bataille 
 de  demain  est  remese . Si  uos  creant  que  ie  demain 
 m   aquiterai  en  tel  maniere  comme  les  damoiseles  s   aquitent . Quant  cil  de  laienz  oient  ce  si  l   en  mercient 
 mout  durement . Si  comence  par  laienz  la  ioie  et 
 la  feste  assez  graindre  qu   il  n   auoient  fet  deuant .
 Si  seruent  les  compaignons  de  tout  lor  pooir  et 
 les  couchent  au  plus  richement  qu   il  pueent .
 Cele  nuit  furent  bien  serui  li  troi  compaignon 
 et  mielz  le  fussent  encore  s   il  uousissent  receuoir  tout  ce  que  l en  offroit . A  l   andemain  quant  il 
 orent  oï  messe  uint  la  damoisele  ou  palés  et  comanda  que  l en  li  amenast  la  dame  qui  ert  malade  qui  par  son  sanc  deuoit  auoir  garison  et  il 
 distrent  que  si  feroient  il  uolentiers  lors  l   alerent  quierre  en  une  chambre  ou  ele  estoit  et 
 quant  li  compaignon  la  uirent  si  s   en  merueillierent  mout  car  ele  auoit  le  uiaire  si  deffet  et  broçonné  et  si  meseaisié  de  la  meselerie  que  ce  estoit  merueille  coment  ele  pooit  uiure  a  tel  dolor  et  quant 
 il  la  uirent  uenir  si  se  leuerent  contre  li  et  la  firent 
 seoir  o  ax  et  ele  dist  a  la  pucele  que  ele  li  rendist 
 ce  que  ele  li  auoit  promis  et  cele  dist  que  si  feroit 
 ele  uolentiers  lors  comanda  la  pucele  que  l en  li 
 aportast  l   escuele  et  l en  li  aporte  et  ele  tret  son 
 braz  et  se  fet  ferir  en  une  ueine  d   une  petite 
 alemele  ague  et  trenchant  come  rasors  et  li  sans 
 en  saut  maintenant  et  ele  se  seigne  et  se  commande  a  Nostre  Seignor  et  dist  a  la  dame . Dame  ie  sui 
 a  la  mort  uenue  por  uostre  garison  auoir .
 Por  Dieu  priez  por  m   ame  car  ie  sui  a  ma  fin .
 En  ce  que  ele  disoit  ceste  parole  s   esuanoï  ses 
 cuers  por  le  sanc  que  ele  auoit  perdu . Si  que 
 l   escuele  en  ert  ia  toute  pleine  et  li  compaignon  la 
 corent  tenir  et  l   estanchent  de  sainnier . Et  quant 
 ele  ot  grant  piece  esté  en  pasmoisons  et  ele  pot  parler  si  dist  a  Perceual  Ha . ́ biau  frere  Perceual  ie  me  muir 
 por  la  garison  a  ceste  damoisele . Si  uos  pri  que  uos 
 mon  cors  ne  façoiz  pas  enfoïr  en  cest  païs  mais 
 si  tost  com  ie  seré  deuiee  metez  moi  en  une  nacele 
 au  plus  prochain  port  que  uos  troueroiz  pres  de  ci .
 Si  me  lessiez  aler  einsi  come  auenture  me  uoldra  mener . Et  ie  uos  di  que  ia  si  tost  ne  uendroiz  a 
 la  cité  de  Sarraz  ou  il  uos  conuendra  aler  aprés  le 
 saint  Graal  que  uos  me  troueroiz  ariuee  desoz 
 la  tor . Si  fetes  tant  por  moi  et  por  honor  que  uos 
 mon  cors  façoiz  enterrer  ou  palés  esperitel  et  sauez  uos  por  quoi  ie  le  uos  requier  Por  ce  que  Galaad 
 i  girra  et  uos  o  lui .
 Quant  Perceual  ot  ceste  parole  si  li  otroie  tot 
 em  plorant  et  dit  que  ce  feroit  il  uolentiers .
 Et  ele  lor  dist  Departez  uos  fet  ele  demain  et  aille 
 chascuns  sa  uoie  iusqu   a  tant  que  auenture  uos 
 rassemblera  chiés  le  Roi  Mehaignié  car  einsi 
 le  uelt  li  hauz  mestre  et  por  ce  le  uos  mande  il  par 
 moi  que  uos  le  façoiz  einsi . Et  il  dient  que  si  feront 
 il  et  ele  lor  requiert  qu   il  li  facent  uenir  son  sauueor  et  il  mandent  .i.  hermite  preudom  qui  ileques 
 manoit  assez  pres  dou  chastel  en  .i.  boscheel  et 
 il  ne  demora  mie  granment  que  il  uint  que  li 
 besoinz  estoit  si  granz . Si  uint  deuant  la  damoisele . Et  quant  ele  le  uit  uenir  si  tendi  ses 
 mains  contre  son  sauueor  et  le  reçut  a  grant 
 deuotion  et  maintenant  trespassa  dou  siecle 
 donc  li  compaignon  furent  si  dolent  que  il 
 ne  cuidoient  mie  legierement  reconforter .
 Celui  ior  meïsmes  fu  la  dame  garnie  car 
 si  tost  com  ele  fu  lauee  dou  sanc  a  la  sainte 
 pucele  fu  ele  netoiee  et  garie  de  la  meselerie 
 et  reuint  en  grant  biauté  sa  char  qui  deuant 
 estoit  noire  et  obscure  a  ueoir . De  ceste  chose  furent  mout  lié  li  troi  compaignon  et  tuit  cil 
 de  laienz . Si  firent  au  cors  de  la  damoisele  ce 
 que  ele  auoit  requis  et  li  osterent  la  brueille 
 et  tout  ce  qu   il  deuoient  puis  l   embasmerent 
 aussi  richement  com  se  ce  fust  le  cors  a  l   empereor .
 Puis  firent  fere  une  nef  et  la  firent  courir  d   un 
 mout  riche  drap  de  soie  et  i  firent  .i.  lit  mout  bel .
 Quant  il  orent  apareilliee  la  nef  au  plus  richement  qu   il  porent  si  i  couchierent  le  cors  a  la 
 damoisele  puis  empeinstrent  la  nef  en  mer .
 Et  Boort  dist  a  Perceual  qu   il  li  poise  de 
 ce  qu   il  n   a  .i.  brief  o  le  cors  qui  deuisast  tout 
 son  parenté  et  coment  ele  auoit  esté  morte . Et 
 toutes  les  auentures  que  ele  a  aidiees  a  acheuer  que  s   il  auenoit  par  auenture  que  la  nef 
 fust  trouee  en  estraanges  estranges  terres  que  l en  seust 
 qui  ele  est . Ie  uos  di  fet  Perceual  que  ie  ai  mis  a  son 
 cheuez  .i.  brief  qui  deuise  tout  son  parenté  et 
 coment  ele  a  esté  morte  et  toutes  les  auentures  que  ele  a  aidiees  a  acheuer  que  s   il  auient 
 que  ele  ariue  en  estrange  païs  l en  saura  bien 
 qui  ele  est . Et  Galaad  dit  qu   il  a  tres  bien  fet . Car  tel 
 porra  or  le  cors  trouuer  fet  il  qui  greignor  honor  honor  li  portera  que  deuant  puis  que  l en 
 saura  la  uerité  de  son  estre  et  de  sa  uie .
 Tant  com  cil  dou  chastel  porent  ueoir 
 la  nef  si  demorerent  a  la  riue  et  plorerent  mout  tendrement  tout  le  plus  d   ax 
 car  grant  franchise  auoit  fet  la  damoisele  qui  a  la  mort  s   estoit  mise  por  la  garison 
 a  une  dame  d   estrange  païs . Si  distrent  que 
 onques  pucele  n   auoit  ce  fet  et  quant  il  ne 
 porent  ueoir  la  nef  mes . ́ si  entrerent  en  lor 
 chastel  et  li  compaignon  distrent  qu   il  n   i  entreroient  iamés  por  amor  de  la  damoisele  qu   il 
 i  auoient  einsi  perdue . Si  remestrent  defors 
 et  distrent  a  çax  dedenz  qu   il  lor  aprestassent 
 lor  armes  et  cil  si  firent  maintenant .
 Quant  li  troi  compaignon  furent  monté 
 et  il  se  furent  mis  a  la  uoie  si  uirent  le  tens 
 mout  oscur  et  les  nues  chargier  de  pluie  durement . Si  se  traient  uers  une  chapele  qui  estoit 
 lez  le  chemin  si  entrerent  dedenz  et  mistrent 
 lor  cheuax  defors  en  un  apentiz  et  regarderent 
 que  li  tens  se  fu  enforciez  durement . Si  comença 
 a  tonner  et  a  espartir  et  foudre  a  cheoir  par  le 
 chastel  ausi  menuement  come  pluie  tout  le 
 ior  dura  cele  tempeste  si  grant  et  si  merueilleuse  par  le  chastel  qu   il  i  ot  bien  la  moitié  des  murs 
 abatuz  et  uersez  par  terre . Dom  il  furent  mout 
 esbahiz  car  il  ne  cuidassent  mie  que  en  .i.  an 
 poïst  estre  einsi  li  chastiax  destruiz  par  tempeste 
 come  cil  lor  sembloit  par  ce  qu   il  en  ueoient 
¶ par  defors .
 Quant  uint  aprés  uespres  que 
 li  tens  fu  auques  raquoisiez  si  uoient  li  compaignon  par  deuant  ax  .i.  cheualier  nauré  mout  durement  ou  cors  afoïr  deuant  ax  et  disoit  souentes  foiz  Hé . ́ Diex  secorez  moi  car  or  en  est  li  besoign .
 Aprés  lui  uenoit  .i.  autre  cheualier  o  .i.  nain  qui  li  crioit 
 de  loign . Morz  estes  ne  la  garroiz . Et  cil  tendoit 
 ses  mains  uers  le  ciel  et  disoit . Biau  sire  Diex  secorez 
 moi  et  ne  me  lessiez  morir  en  tel  point  que  m   ame 
 ne  soit  en  si  grant  tribulacion  com  il  me  semble 
 que  ceste  est . Quant  li  compaignon  uoient  le 
 cheualier  qui  einsi  se  dementoit  a  Nostre  Seignor  si  lor 
 en  prent  mout  grant  pitié  et  Galaad  dit  que  il  le 
 secorra . Sire  fet  Boort  mes  ge  car  il  n   est  mie 
 mestier  que  uos  por  .i.  sol  cheualier  uos  remuez . Et  il 
 dit  qu   il  li  otroie  puis  qu   il  le  uelt . Et  Boort  uient 
 a  son  cheual  et  monte  et  lor  dist  Biau  seignor  se  ie 
 ne  reuiegn  si  ne  lessiez  mie  por  ce  uostre  queste .
 Mes  metez  uos  le  matin  chascun  par  soi  et  si  errez 
 tant  que  Nostre  Sires  nos  doint  rassembler  toz 
 trois  en  la  meson  au  Roi  Mehaingnié . Et  il  dient 
 qu   il  aille  en  la  garde  Nostre  Seignor  car  il  dui 
 se  partiront  le  matin  li  uns  de  l   autre  et  il  s   en 
 part  maintenant  et  uet  aprés  le  cheualier  por  secorre 
 celui  qui  einsi  se  uet  dementant  a  Nostre  Seignor . Mes  atant  se  test  ore  li  contes  de  lui  et  retorne  as  .ii.  compaignons  qui  en  la  chapele  sont 
¶ remés .
 Or  dit  li  contes 
 que  toute  la  nuit  furent 
 en  la  chapele  entre  Galaad  et 
 Perceual  et  prierent  mout  Nostre 
 Seignor  qu   il  gardast  Boort 
 et  conduisist  en  quel  leu  que 
 il  uenist . Au  matin  quant  li  iorz  fu  biax  et  clers 
 et  la  tempeste  remest  et  li  tens  fu  acoisiez  si  montent 
 en  lor  cheuax  et  s   adrecent  uers  le  chastel  por  ueoir 
 coment  il  estoit  auenu  a  çax  dedenz . Et  quant  il 
 uindrent  a  la  porte  si  trouerent  que  tot  ert  ars 
 et  les  murs  toz  abatuz  il  entrent  enz  et  quant  il  i 
 furent  entrez  si  se  merueillent  assez  plus  que  deuant . Car  il  ne  trouerent  laienz  home  ne  fame 
 que  tout  ne  fust  ars . Si  cerchierent  amont  et  aual 
 et  dient  que  mout  a  ci  grant  domage  et  grant 
 perte  de  gent . Et  quant  il  uindrent  au  mestre 
 palés  si  trouerent  les  murs  uersez  et  les  parois  chaoites  et  trouerent  les  cheualiers  morz  li  uns  ça  li  autres  la 
 einsi  com  Nostre  Sires  les  auoit  foudroiez  et  tempestez  por  la  mauuese  uie  qu   il  auoient  menee 
 entr   ax . Quant  li  compaignon  uoient  ceste  chose  si  dient  que  ce  est  esperitel  ueniance . Et  si  ne  fust 
 ia  font  il  auenu  se  ne  fust  por  apaier  le  corroz  au 
 creator  dou  monde .
 En  ce  qu   il  parloient  einsi  si  oïrent  une  uoiz 
 qui  lor  dist . Ce  est  la  ueniance  dou  sanc  as 
 bones  puceles  qui  çaienz  a  esté  espanduz  por  la 
 terrienne  garison  d   une  desloial  pecherresse .
 Et  quant  il  oent  ceste  parole  si  dient  que  mout 
 est  la  ueniance  Nostre  Seignor  merueilleuse  et 
 que  mout  est  fox  qui  contre  sa  uolenté  uet  ne 
 por  mort  ne  por  uie .
 Quant  li  dui  compaignon  orent  grant 
 piece  alé  par  le  chastel  por  resgarder  la 
 grant  mortalité  qui  i  estoit  fete  si  trouerent 
 au  chief  d   une  chapele  .i.  cimetiere  tout  plein 
 de  arbrisiax  fueilluz  et  d   erbe  uert  et  estoit  toz 
 pleins  de  beles  tombes . Si  en  i  pooit  bien  auoir 
 .lx.  Si  estoit  si  biaux  et  si  delitables  qu   il  ne  sembloit  mie  que  tempeste  i  eust  esté  et  non  auoit 
 il  car  laienz  gisoient  les  cors  des  puceles  qui 
 por  amor  a  la  dame  auoient  esté  mortes .
 Quant  il  sont  entré  ou  cimetiere  tot  einsi 
 a  cheual  com  il  estoient  si  uindrent  as 
 tombes . Si  trouerent  desor  chascune  le  non 
 de  cele  qui  ilec  gisoit  si  uont  lisant  les  letres 
 tant  qu   il  trouerent  que  laienz  gisoient  .xii. 
 damoiseles  toutes  filles  de  roi  et  estretes  de  haut 
 lignage . Et  quant  il  uoient  ce  si  dient  que  trop 
 mauuese  costume  et  trop  uilainne  auoient  ou 
 chastel  maintenue  cil  dou  chastel  et  dou  païs  et 
 que  maint  riche  lignage  en  auoient  esté  abessié 
 et  anoienté  par  les  puceles  qui  mortes  i  estoient .
 Quant  li  dui  compaignon  orent  ilec  demoré 
 iusqu   a  prime  et  il  orent  assez  ueu  si  s   em  partirent 
 et  errerent  iusqu   a  une  forest . Et  quant  il  uindrent  iusqu   a  l   entree  si  dist  Perceual  a  Galaad  Sire  hui 
 est  li  iorz  qu   il  nos  couient  a  departir  et  aler  chascuns  sa  uoie . Si  uos  comant  a  Nostre  Seignor  qui 
 nos  otroit  que  nos  nos  puissons  entretrouer  prochainnement . Car  ie  ne  trouai  onques  home 
 de  qui  la  compaignie  me  semblast  si  douce  ne 
 si  bone  come  de  uos  et  por  ce  me  grieue  cist  departement  plus  que  uos  ne  cuidiez  mes  il  le  couient 
 a  estre  puis  qu   il  plaist  a  Nostre  Seignor . Lors 
 oste  son  hiaume  et  ausi  fet  Galaad  si  s   entrebesent 
 au  departir  car  mout  s   entramoient  de  grant 
 amor  et  bien  parut  a  la  mort  car  mout 
 uesqui  petit  li  uns  aprés  l   autre . Einsi  se  departirent  li  dui  compaignon  a  l   entree  d   une  forest  que  cil  dou  païs  apeloient  Aube  et  entra 
 chascuns  en  sa  uoie . Si  lesse  ore  li  contes  a 
 parler  d   ax  et  retorne  a  Lancelot  car  grant  piece 
¶ s   en  est  teuz .
 Or  dit  li 
 contes  que  quant  Lancelot 
 fu  uenuz  a  l   eue  de 
 Marcoise  et  il  se  uit 
 enclos  de  .iii.  choses 
 qui  ne  le  reconfortoient 
 mie  mout . ́ car  d   une  part  estoit  la  forest 
 qui  granz  estoit  et  desuoiable  et  d   autre  part 
 auoit  .ii.  roches  qui  estoient  hautes  et  anciennes  et  d   autre  part  l   eue  qui  ert  parfonde 
 et  noire . Ces  .iii.  choses  le  moinent  a  ce  que  il 
 dist  qu   il  ne  se  remueroit  d   ilec  ainz  atendroit 
 la  merci  Nostre  Nostre  Seignor  si  i  demora  en 
 tel  maniere  iusque  a  la  nuit .
 Quant  ce  fu  chose  auenue  que  la  nuit 
 fu  au  ior  meslee . ́ Lancelot  oste  ses  armes  et 
 se  couche  deioste  et  se  comande  a  Nostre  Seignor 
 et  fet  sa  proiere  tele  com  il  sauoit  que  Nostre  Sires 
 ne  l   oubliast  pas  ainz  li  enuoiast  secors  tel  comme 
 il  sauoit  que  mestier  li  estoit  a  l   ame  et  au  cors . Et 
 quant  il  ot  ce  dit  si  s   endort  en  tel  point  que  ses 
 cuers  pensoit  plus  a  Nostre  Seignor  que  as  terriennes  choses . Et  quant  il  fu  endormiz  si  li  uint  une 
 uoiz  qui  li  dist  Lancelot  lieue  sus  et  pren  tes  armes  et 
 entre  en  la  premiere  nef  que  tu  trouerras . Et 
 quant  il  ot  ceste  parole  si  tressaut  touz  et  oeure 
 les  eulz  et  uit  entor  lui  si  tres  grant  clarté  que 
 il  cuide  bien  qu   il  soit  granz  iorz . Mes  ne  demore 
 gueres  que  ele  s   esuenoïst  en  tel  maniere  que  il 
 ne  set  que  ele  deuient  et  il  lieue  sa  main  si  se  seingne 
 et  prent  ses  armes  et  se  comande  a  Nostre  Seignor 
 puis  s   apareille  et  quant  il  est  toz  armez  et  il  a  s   espee  ceinte  si  resgarde  a  la  riue  et  uoit  une  nef 
 sanz  uoile  et  sanz  auiron  et  il  uet  cele  part  et  entre 
 enz . Et  si  tost  com  il  i  est  si  li  est  auis  qu   il  sente 
 toutes  les  bones  oudors  dou  monde  et  que  il 
 soit  raempliz  de  toutes  les  bones  uiandes  que 
 onques  goustast  home  terrien  et  lors  est  .c. 
 tanz  plus  aeise  que  deuant  car  or  a  il  ce  li  est  auis 
 tot  ce  qu   il  desirra  onques  en  sa  uie  dom  il  rent 
 graces  a  Nostre  Seignor . Si  s   agenoille  en  la  nef 
 meïsmes  et  dit  Biau  pere  Ihesucrist  ie  ne  sai  donc  ce 
 puet  uenir  se  de  toi  ne  uient . Car  ie  uoi  orendroit 
 mon  cuer  en  si  grant  ioie  et  en  si  grant  soatume . ́
 que  ie  ne  sai  se  ie  sui  en  terre  ou  en  paradis  terrestre .
 Lors  s   acoste  au  bort  de  la  nef  et  s   endort  en  cele  grant 
 ioie . Toute  nuit  dormi  Lancelot  si  aeise  qu   il  ne  li  fu 
 pas  auis  qu   il  fust  tiex  com  il  souloit  mes  changiez .
 Au  matin  quant  il  s   esueilla  si  resgarda  tot  entor  soi 
 et  uit  ou  mileu  de  la  nef  un  lit  mout  bel  et  mout 
 riche . Et  ou  mileu  dou  lit  gisoit  une  pucele  morte  dom  il  ne  paroit  fors  le  uisage  descouert  et  quant 
 il  la  uoit  si  drece  sa  main  et  se  seigne  et  mercie  Nostre 
 Seignor  de  ce  que  ceste  compaignie  li  a  aprestee  si 
 se  trest  pres  come  cil  qui  uolentiers  sauroit  dom  ele 
 est  et  de  quel  lignage  si  la  uet  tant  regardant  amont 
 et  aual  qu   il  uit  desoz  sa  teste  .i.  brief  il  i  gite  la  main 
 si  le  prent  et  le  desploie  et  i  troeue  letres  qui  disoient .
  Ceste  damoisele  fu  suer  Perceual  le  Galois  et  fu  toz  iorz 
 uirge  en  uolenté  et  en  oeure . Ce  est  icele  qui  chania 
 les  renges  de  l   espee  as  estranges  renges  que  Galaad 
 filz  Lancelot  del  Lac  porte  orendroit . 
 Aprés  troeue  ou  brief  toute  sa  uie  et  la  maniere  de  sa  mort  et  coment  li  .iii.  compaignon 
 Galaad  et  Boort  et  Perceual  l   enseuelirent  einsi  come  ele 
 est  et  la  mistrent  en  la  nef  einsi  comme  ele 
 est  par  le  comandement  de  la  uoiz  deuine . Et  quant 
 il  set  la  uerité  de  la  chose  si  est  assez  plus  liez  qu   il 
 ne  selt . Car  mout  a  grant  ioie  se  Boorz  et  Galaad 
 sont  ensemble . Si  remet  le  brief  arriere  et  reuient 
 au  bort  de  la  nef  et  prie  a  Nostre  Seignor  que  il  ançois  que  ceste  queste  faille  li  doint  trouer  Galaad  son 
 filz  si  que  il  le  uoie  et  parolt  a  lui  et  le  conioïsse . En 
 ce  que  Lancelot  estoit  en  proieres  et  en  oroisons  de 
 ceste  chose  si  resgarde  et  uoit  la  nef  arriuee  a 
 une  roche  uielle  et  anciane  et  auoit  assez  pres  de 
 la  roche  ou  la  nef  ariua  une  chapele  petite  et  deuant  l   uis  se  seoit  uns  hons  uielx  et  chanuz . Et 
 quant  il  l   aproche  cil  le  salue  de  loign  et  li  preudom  li  rent  son  salu  assez  plus  uiguereusement 
 que  Lancelot  ne  cuidast  qu   il  le  poïst  fere  et  se  lieue 
 de  la  ou  il  seoit  et  uient  au  bort  de  la  nef  et  s   asiet 
 sus  une  mote  de  terre  et  demande  a  Lancelot  quele 
 auenture  l   a  ilec  amené  et  cil  li  conte  l   auenture 
 de  son  estre  et  coment  fortune  l   a  amené  cele  part 
 ou  il  ne  fu  onques  si  come  il  cuide .
 Lors  li  demande  li  preudons  qui  il  est  et  il  se 
 nomme . Et  quant  il  ot  que  ce  est  Lancelot  del 
 Lac  si  se  merueille  mout  coment  il  se  mist  en 
 la  nef . Si  li  demande  qui  est  o  lui . Sire  fet  Lancelot 
 uenez  ueoir  s   il  uos  plaist . Et  il  entre  maintenant 
 en  la  nef  et  troeue  la  damoisele  et  le  brief  et  quant 
 il  l   a  leu  de  chief  en  chief  et  il  ot  parler  de  l   espee 
 as  estranges  renges  si  dist  Ha . ́ Lancelot  ie  ne  cuidai  ia 
 tant  uiure  que  ie  le  non  de  ceste  espee  seusse .
 Or  puez  tu  bien  dire  que  tu  es  mesauentureux . ́
 quant  tu  a  acheuer  ceste  hauté  n   as  esté  ou  cil 
 .iii.  preudome  ont  esté  que  l en  cuida  aucune  foiz 
 a  meins  uaillanz  de  toi . Mes  or  est  coneue  chose 
 et  aperte  qu   il  sont  preudome  et  uerai  cheualier  uers 
 Dame  Dieu  plus  que  tu  n   as  esté . Mais  que  que 
 tu  aies  fet  aucune  foiz  ça  arrieres  ie  croi  bien 
 que  se  tu  des  ore  mes  te  uoloies  garder  de  pechié  mortel  et  d   aler  contre  ton  creator  encor 
 porroies  tu  trouuer  pitié  et  misericorde  uers 
 celui  en  qui  toute  pitié  abite  qui  ia  te  rapele 
 a  uoie  de  uerité . Mes  or  me  conte  coment  tu 
 entras  en  ceste  nef . Et  il  li  conte  et  li  preudons  li  respont  tout  em  plorant  Lancelot  saches  que  Nostre 
 Sires  t   a  mostree  grant  debonereté  quant  il  en 
 la  compaignie  de  si  haute  pucele  et  de  si  sainte  t   a 
 amené . Or  gardes  que  tu  soies  chastes  en  pensee 
 et  en  oeure  des  or  en  auant  si  que  la  chasteé  de  toi 
 s   acort  a  la  uirginité  de  li  et  einsi  porra  durer  la 
 compaignie  de  uos  .ii.  et  si  li  promet  ueraiement 
 de  bon  cuer  que  tu  ne  feras  iamés  chose  donc  tu 
 te  cuides  meffere  uers  ton  creator . Or  si  t   en  ua 
 car  tu  n   as  mes  que  demorer  car  se  Dieu  plest 
 par  tens  uendras  en  la  meson  ou  tu  desirres 
 tant  a  uenir .- Et  uos  sire  fet  Lancelot  demorrez  uos 
 ci - Oïl  fet  il . car  einsi  le  couient  a  fere .
 En  ce  qu   il  parloient  einsi  se  feri  li  uenz  en 
 la  nef  et  la  fist  partir  de  la  roche  et  quant  il 
 uoient  que  li  uns  esloigne  de  l   autre  si  s   entrecomandent  a  Dieu  et  li  preudons  s   en  retorne  a 
 sa  chapele . Mes  ançois  qu   il  se  partist  de  la  roche  comanda  comança  il  a  huchier  tant  com  il  pot .
 Ha . ́ Lancelot  serianz  Ihesucrist  por  Dieu  ne  m   oublie 
 pas  mais  prie  Galaad  le  uerai  cheualier  que  auras  par 
 tens  o  toi  qu   il  prit  a  Nostre  Seignor  qu   il  par 
 sa  douce  pitié  ait  de  moi  merci . Einsi  crioit 
 li  preudons  aprés  Lancelot  qui  mout  est  liez  de 
 la  nouele  que  cil  li  ot  dite  que  Galaad  deuoit  prochainnement  estre  ses  compainz  si  uint  au  bort 
 de  la  nef  et  se  mist  a  coutes  et  a  genouz  et  fist 
 ses  proieres  et  ses  oroisons  que  Nostre  Sires  le 
 conduie  en  tel  leu  ou  il  puisse  fere  chose  qui 
 li  plaise  par  sa  grant  misericorde .
 Einsi  fu  Lancelot  .i.  mois  et  plus  en  la  nef  et  plus 
 que  onques  n   en  issi . Et  se  aucuns  demandoit  de  quoi  il  uesqui  dedenz  icelui  terme  por 
 ce  que  point  de  uiande  n   auoit  trouee  en  la 
 nef . ́ a  ce  respont  li  contes  que  li  hauz  sires  qui 
 de  la  manne  repeut  ou  desert  le  pueple  Israel 
 et  qui  fist  de  la  roche  eue  issir  por  boiure . ́ sostint 
 cestui  en  tele  maniere  que  chascun  matin  si 
 tost  com  il  auoit  s   oroison  fenie  et  il  auoit  requis 
 le  haut  mestre  et  dit  qu   il  ne  l   oubliast  pas  mes 
 son  pain  li  enuoiast  come  li  peres  doit  fere  a 
 son  fil . ́ Toutes  les  hores  que  Lancelot  auoit  fet  ceste 
 proiere  si  se  trouoit  si  plein  et  si  resazié  et  si  garni 
 de  la  grace  dou  saint  esperit  qu   il  li  ert  bien 
 auis  qu   il  eust  gosté  de  toutes  les  bones  uiandes  dou  monde . Quant  il  ot  einsi  lonc  tens  alé 
 sanz  nule  foiz  issir  fors  de  la  nef . ́ si  li  auint  une 
 foiz  tout  par  nuit  qu   il  ariua  delez  une  forest  a  l   oriere  dou  bois  lors  escouta  et  oï  .i.  cheualier 
 uenir  a  cheual  qui  faisoit  mout  grant  frainte 
 parmi  le  bois  et  quant  il  uint  a  l   oissue  et  il  uit 
 la  nef  si  descendi  de  son  cheual  et  li  osta  la  sele 
 et  le  frain  et  le  lessa  aler  quel  part  qu   il  uolt 
 puis  uint  a  la  nef  et  se  seigna  et  entra  enz  armez  de  toutes  armes .
 Quant  Lancelot  uit  le  cheualier  uenir  si  ne  corut 
 mie  prendre  ses  armes  come  cil  qui  bien 
 pensoit  que  ce  estoit  la  promesse  que  li  preudons  li  auoit  fete  de  Galaad  qui  seroit  o  lui  et  li  feroit  compaignie  une  piece  dou  tens . Si  se  drece 
 en  son  estant  et  li  dist  Sire  cheualiers  bien  soiez  uos  uenuz . Et  quant  il  l   ot  parler  si  li  respont  toz  esbahiz  come  cil  qui  ne  cuidoit  qu   il  eust  ame  laienz .
 Si  li  respont  toz  esbahiz . Sire  bone  auenture 
 aiez  uos  et  por  Dieu  s   il  puet  estre  dites  moi  qui 
 uos  estes  car  mout  le  desirre  a  sauoir . Et  il  se  nomme  et  dit  qu   il  a  non  Lancelot  del  Lac . uoire  sire  fet 
 fet  il  que  uos  soiez  li  bien  uenuz . A  non  Dieu  uos 
 desirroie  ie  a  ueoir  et  a  auoir  a  compaignon  sor 
 toz  cels  del  monde  et  ie  le  doi  bien  fere  car  uos 
 estes  comencement  de  moi . Lors  oste  li  cheualiers  son 
 hiaume  de  sa  teste  et  le  met  enmi  la  nef . Et 
 Lancelot  li  demande  Ha . ́ Galaad  estes  uos  ce - Sire  fet 
 il  oïl  ce  sui  ie  uoirement . Et  quant  il  l   entent  si  li 
 cort  les  braz  tenduz . Et  come  li  uns  a  besié  l   autre 
 et  a  fete  si  grant  feste  que  greignor  ne  porroie 
 conter  lors  demande  li  uns  a  l   autre  de  son  estre .
 Si  conte  chascuns  de  ses  auentures  teles  com 
 eles  lor  estoient  auenues  puis  qu   il  partirent 
 de  la  cort . Si  demorent  tant  en  ces  paroles  que 
 li  iorz  fu  granz  et  biax . A  l   andemain  quant 
 li  iorz  aparut  et  li  solax  fu  leuez  et  il  s   entreuirent  et  conurent  si  comença  entr   ax  la  ioie 
 grant  et  merueilleuse . Et  quant  Galaad  uit  la 
 damoisele  qui  en  la  nef  gisoit  si  la  conut  tost 
 come  cele  qu   il  auoit  autre  foiz  ueue . Si  demande  a  Lancelot  s   il  sauoit  qui  cele  damoisele  fu . Oïl 
 fet  il  ie  le  sai  bien  car  li  brief  qui  a  son  cheuez 
 est  en  deuise  apertement  la  uerité . Mes  por 
 Dieu  dites  moi  se  uos  auez  a  chief  menee  l   auenture  de  l   espee  as  estranges  renges  et  se  uos 
 onques  ne  fustes  en  leu  ou  uos  la  poissiez  ueoir .- uez 
 la  ci . Et  quant  Lancelot  la  resgarde  si  pense  bien  que 
 ce  soit  ele  si  la  prent  par  le  pont  et  la  comença  a  besier  et  le  pont  et  le  fuerre  et  le  brant  lors  requiert 
 a  Galaad  qu   il  li  die  coment  il  la  troua  et  en  quel  leu 
 et  il  li  conte  la  maniere  a  la  nef  que  la  fame  Salemons  fist  fere  iadis  et  li  conte  la  maniere  des  .iii. 
 fuissiax  et  coment  Eue  la  premiere  mere  auoit 
 planté  le  premier  arbre  donc  li  fuissel  estoient 
 naturelment  coloré  de  blanc  et  de  uert  et  de  uermeil  et  quant  il  li  a  contee  la  maniere  de  la  nef 
 et  des  letres  qu   il  trouerent  dedenz  si  dist 
 Lancelot  que  onques  si  haute  auenture  n   auint  a  cheualier 
 com  il  li  est  auenue .
 En  cele  nef  demora  Lancelot  et  Galaad  bien  demi  an 
 et  plus  en  tel  maniere  qu   il  n   i  auoit  celui 
 qui  n   entendist  a  son  creator  seruir  de  son  cuer 
 et  maintes  foiz  ariuerent  en  isles 
 estranges  loign  de  gent  la  ou  il  ne  reperoit  se  bestes  non  sauuages  ou  il  trouerent  auentures  merueilleuses  qu   il  menerent  a  point  et  acheuerent 
 que  par  lor  proesce  que  par  la  grace  dou  saint 
 esperit  qui  en  toz  leux  lor  aidoit . Si  n   en  fet  mie 
 li  contes  dou  saint  Graal  mencion  por  ce  que  trop 
 i  couenist  a  demorer  qui  tot  uouldroit  aconter 
 quan  qu   il  lor  auint .
 Aprés  Pasques  au  tens  nouel  que  totes  choses  treent  a  uerdor  et  cil  oiesel  chantent 
 par  le  bois  lor  dolz  chanz  diuers  por  le  comencement  de  la  douce  seson  que  toute  riens  se  tret 
 plus  a  ioie  que  en  nule  autre  seson  ne  en  autre 
 tens  a  celui  terme  lor  auint  .i.  ior  a  hore  de  midi 
 qu   il  ariuerent  en  l   oriere  d   une  forest  deuant 
 une  croiz  et  lors  uirent  issir  de  la  forest  .i.  cheualier 
 armé  d   unes  armes  blanches  et  fu  montez  mout 
 richement  et  menoit  en  destre  .i.  cheual  blanc 
 et  quant  il  uit  la  nef  ariuee  si  uint  cele  part  au 
 plus  tost  qu   il  pot  et  salua  les  .ii.  cheualiers  de  par  le 
 haut  mestre  et  dist  a  Galaad  Sire  cheualiers  assez  auez  esté 
 o  uostre  pere  or  issiez  de  cele  nef  et  montez  en  cest 
 cheual  qui  assez  est  bel  et  blanc  et  alez  la  ou  auenture  uos  menra  querant  les  auentures  del  roiaume  de  Logres  et  menant  a  chief . Quant  il  ot  ceste  parole  si  cort  a  son  pere  et  le  bese  mout  doucement  et  li 
 dist  tout  em  plorant . Biax  doux  sires  ie  ne  sai  se  iamais  uos  uerrai  au  uerai  cors  Ihesucrist  uos  commant 
 qui  uos  maintiegne  en  son  seruise . Et  lors  commence 
 et  li  uns  et  li  autres  a  plorer .
 En  ce  que  Galaad  fu  issuz  de  la  nef  et  montez  en  son 
 cheual  uint  une  uoiz  entr   ax  qui  lor  dist . Or 
 penst  chascuns  de  bien  fere  car  li  uns  ne  uerra  iames  l   autre  deuant  le  grant  ior  espoantable  que 
 Nostre  Sires  rendra  a  chascun  ce  qu   il  aura  deserui  et  ce  sera  au  ior  dou  iugement . Et  lors  commence 
 li  uns  et  li  autres  a  plorer  quant  Lancelot  entent 
 ceste  parole  si  dist  a  Galaad  tout  en  plorant . Filz  puis 
 qu   il  est  einsi  que  ie  me  depart  de  toi  a  toz  iorz  mes 
 prie  le  haut  mestre  por  moi  qu   il  ne  me  lest  partir 
 de  son  seruise . Mes  en  tel  maniere  me  gart  que  ie 
 soie  ses  serianz  terriens  et  esperitiex . Et  Galaad  li  respont 
 Sire  nule  proiere  n   i  uaut  autant  come  la  uostre 
 et  por  ce  uos  souiegne  de  uos . Maintenant  se  departent  li  uns  de  l   autre  si  entre  Galaad  en  la  forest  et  li  uenz 
 se  fu  feruz  en  la  nef  grant  et  merueillex  qui  ot  mout 
 tost  Lancelot  esloignié  de  la  riue  einsi  fu  Lancelot  touz 
 seus  en  la  nef  fors  del  cors  a  la  damoisele . Si  erra 
 bien  .i.  mois  entier  parmi  la  mer  en  tel  maniere 
 qu   il  dormoit  trop  pou  ainz  ueilla  mout  et  pria 
 Nostre  Seignor  em  plorant  mout  tendrement 
 qu   il  en  tel  leu  le  menast  ou  il  aucune  chose  del 
 saint  Graal  poïst  ueoir .
 Un  soir  entor  mienuit  li  auint  qu   il  ariua 
 deuant  .i.  chastel  qui  mout  ert  riches  et  biax 
 et  bien  seant  et  au  derriere  dou  chastel  auoit 
 une  porte  qui  ouroit  par  deuers  l   eue  et  estoit 
 toz  diz  ouerte  de  nuiz  et  de  iorz . Ne  de  cele  part 
 n   auoient  cil  de  laienz  garde  car  il  i  auoit  adés 
 .ii.  lions  qui  gardoient  l   entree  li  uns  deuant 
 l   autre  en  tel  maniere  que  sen  l en  ne  poïst  laienz 
 entrer  se  parmi  ax  non  por  quoi  l en  i  uousist 
 entrer  par  cele  porte .
 A  cele  hore  que  la  nef  ariua  cele  part  luisoit 
 la  lune  si  cler  que  assez  en  poïst  l en  ueoir 
 loign  et  pres  et  maintenant  oï  une  uoiz  qui  li  dist 
 Is  de  cele  nef  et  entre  en  cest  chastel  ou  tu  troueras  grant  partie  de  ce  que  tu  quierz  et  que  tu  tant 
 as  desirré  a  ueoir . Et  quant  il  ot  ce  si  cort  maintenant  a  ses  armes  et  les  prent  et  n   i  lesse  nule  chose 
 qu   il  i  eust  aportee  et  quant  il  est  fors  issuz  si  uient 
 a  la  porte  et  troeue  les  .ii.  lions  si  cuide  bien  que 
 il  n   en  puist  partir  sanz  meslee  lors  met  la  main 
 a  l   espee  et  s   apareille  de  deffendre  einsi  com  Lancelot 
 ot  trete  l   espee  si  resgarde  contremont  et  uoit 
 uenir  une  main  toute  enflammee  qui  le  feri  si 
 durement  parmi  le  braz  que  l   espee  li  uola  de 
 la  main  lors  oï  une  uoiz  qui  li  dist . Ha  hons 
 de  pute  foi  et  de  mauuese  creance  por  quoi  te  fies 
 tu  plus  en  ta  main  que  en  ton  criator . Mout  es 
 chetis  qui  ne  cuides  mie  que  cil  en  qui  seruise 
 tu  t   es  mis  ne  puisse  plus  ualoir  que  tes  armes .
 Lancelot  est  si  esbahiz  de  ceste  chose  et  de  la  main 
 qui  l   ot  feru  qu   il  chiet  a  terre  toz  estordiz .
 Et  tiex  atornez  qu   il  ne  set  s   il  est  nuiz  ou  iorz  mes 
 au  chief  de  piece  se  drece  et  dist  Ha . ́ biaux  peres  Ihesucrist  uos  merci  ie  et  aor  de  ce  que  uos  me  deigniez 
 requierre  reprendre  de  mes  meffez  or  uoi  ie  bien 
 que  uos  me  tenez  a  uostre  seriant  quant  uos  me 
 mostrez  signe  de  ma  mescreance . Lors  reprent 
 Lancelot  s   espee  et  la  met  ou  fuerre  et  dit  que  par  lui 
 ne  sera  ele  huimés  ostee  ainz  se  metra 
 en  la  merci  de  Nostre  Seignor . S   il  li  plest  que  ie  muire 
 ce  sera  sauuement  a  m   ame . Et  s   il  en  eschape  il  li 
 sera  torné  a  grant  honor  lors  fet  le  signe  de 
 la  croiz  sus  son  uis  et  se  comande  a  Nostre  Seignor 
 et  uient  as  lyons  et  il  s   asieent  maintenant  que 
 il  le  uoient  uenir  ne  ne  font  nul  semblant 
 qu   il  li  uoillent  maufere  et  il  s   en  uient  en  la 
 mestre  rue  et  uet  contremont  le  chastel  tant 
 qu   il  uient  a  la  mestre  forteresce  de  laienz  ia 
 estoient  tuit  couchié  parmi  le  chastel  car  il 
 pooit  bien  estre  mienuit . Si  auint  si  a  Lancelot 
 qu   il  ne  troua  qui  li  tenist  l   estrief  car  tuit 
 dormoient  et  atache  le  cheual  a  un  arbre  et 
 uient  as  degrez  et  monte  contremont  tant 
 qu   il  uient  en  la  grant  sale  si  armez  come  il 
 estoit  et  quant  il  fu  amont  si  resgarde  loign 
 et  pres  mes  il  n   i  uoit  home  ne  fame  dom  il  se 
 merueille  mout  car  si  bel  palés  et  si  beles  sales 
 com  il  uoit  ne  cuidast  il  iamés  sanz  gent  si 
 passe  outre  et  dit  qu   il  ira  tant  qu   il  aura  trouuees  aucunes  genz  qui  li  diront  ou  il  est  ariuez 
 car  il  ne  set  en  quel  païs  il  est . Tant  a  alé  Lancelot 
 qu   il  uint  uers  une  chambre  donc  li  huis  ert 
 clos  et  bien  serré  et  il  i  met  la  main  et  le  cuide 
 deffermer  mes  il  ne  puet . Si  s   en  efforce  il  mout 
 mes  n   en  puet  a  chiés  uenir  a  ce  qu   il  i  puisse  entrer  lors  escoute  et  ot  une  uoiz  mes  ne  set  se 
 ce  est  de  mortelx  choses  ou  d   esperitiex  et  li  ert 
 auis  que  ele  disoit  Gloire  et  honor  soit  a  toi  pere 
¶ des  cielx .
 Quant  Lancelot  ot  ce  que  la  uoiz 
 disoit  si  li  atendroie  li  cuers  si  s   agenoille 
 deuant  la  chambre  car  bien  pense  que  li  sainz 
 Graax  i  soit . Si  dist  tout  em  plorant . Biax  douz 
 peres  Ihesucrist  se  ie  fis  onques  chose  qui  te  plese 
 biax  Sire  par  ta  pitié  ne  m   aies  en  despit  que 
 tu  ne  me  faces  aucun  demostrement  de  ce  que 
 ie  uois  querant . Maintenant  que  Lancelot  ot  ce 
 dit  si  resgarde  deuant  lui  et  uoit  l   uis  de  la 
 chambre  ouert  et  a  l   ourir  que  ele  fist  en  issi 
 une  si  grant  clarté  com  se  li  soleux  feïst  laienz 
 son  estage  et  de  cele  grant  clarté  qui  de  laienz 
 issoit  fu  toute  la  meson  si  clere  com  se  tuit  li 
 cierge  del  monde  i  fussent  espris  et  quant  il  uoit 
 ce  si  a  si  grant  ioie  et  si  grant  desir  de  ueoir  donc 
 cele  grant  clarté  uenoit  qu   il  en  oublie  totes 
 choses . Si  uint  a  l   uis  de  la  chambre  et  uolt  entrer  dedenz  quant  une  uoiz  li  dist  Fui  Lancelot 
 n   i  entre  mie  car  tu  nel  doiz  mie  fere  et  se  tu  sus 
 icestui  deffens  i  entres . ́ tu  t   en  repentiras .
 Quant  Lancelot  ot  ce  si  se  tret  arrieres  mout  dolenz 
 come  cil  qui  uolentiers  i  entrast  mes  toute 
 uoies  s   en  refraint  il  sor  le  deffens  qu   il  a  oï . Si  resgarde  deuant  la  chambre  et  uoit  sor  une  table  d   argent 
 le  saint  uessel  sor  une  table  d   argent  couert  d   un 
 uermeil  samit . Si  uoit  tout  entor  angres  qui 
 amenistroient  le  saint  uessel  en  tel  maniere 
 que  li  uns  tenoient  encensiers  d   argent  et  tenoient 
 cierges  ardanz  et  li  autre  tenoient  croiz  et  aornemenz  d   autel  et  n   en  i  auoit  nus  qui  ne  seruist  d   aucun  mestier  et  deuant  le  saint  uessel  seoit  uns 
 uielx  hons  uestuz  come  prestres  et  sembloit  que 
 il  fust  ou  sacrement  de  la  messe . Et  quant  il  dut 
 leuer  corpus  domini  il  fu  auis  a  Lancelot  que  desus  les 
 mains  au  preudome  en  haut  auoit  .iii.  homes 
 donc  li  dui  metoient  le  plus  iuene  par  semblant 
 entre  les  mains  au  prouoire  et  il  le  leuoit  en  haut 
 si  fesoit  semblant  qu   il  le  mostrast  au  pueple 
 et  Lancelot  qui  resgarde  ceste  chose  ne  s   en  merueille 
 pas  petit  car  il  uoit  que  li  prestres  est  si  chargiez 
 de  la  figure  qu   il  tient  qu   il  li  est  bien  auis  que  il 
 doie  chaoir  a  terre  et  quant  il  uoit  ce  si  li  uelt 
 aler  aidier  car  il  li  est  bien  auis  que  nus  de  çaux 
 qui  o  lui  sont  ne  le  uoillent  secorre  lors  a  si  grant 
 deffens  a  aler  et  qu   il  ne  li  souient  del  deffens  qui 
 li  auoit  esté  fet  de  ce  qu   il  n   i  meïst  le  pié .
 Lors  uient  a  l   uis  bon  pas  et  dit . Ha . ́ biax  peres 
 Ihesucriz  ne  me  soit  atorné  a  peine  ne  a  dampnation  se  ie  uois  aidier  a  cel  preudome  qui  mestier 
 en  a . Et  lors  entre  dedenz  et  s   adrece  uers  la  table  d   argent  et  en  ce  qu   il  uient  pres  si  sent  .i.  souffle  de  uent 
 ausi  chauz  ce  li  est  auis  com  s   il  fust  entremeslez  de 
 feu  qui  le  feri  ou  uis  si  durement  qu   il  li  fu  bien 
 auis  qu   il  li  eust  le  uiaire  ars  lors  n   a  pooir  d   aler 
 auant  com  cil  qui  est  tiex  atornez  qu   il  a  perdu 
 le  pooir  dou  cors  et  de  l   oïr  et  del  ueoir . Ne  n   a  seur 
 lui  main  ne  membre  dom  il  aidier  se  puisse  lors 
 senti  plusors  mains  qui  le  prennent  et  quant 
 il  l   ont  porté  amont  et  aual  si  le  ruent  fors  de  la 
 chambre  et  le  lessent  ilec .
 A  l   endemain  quant  li  iorz  aparut  clers  et  biax 
 et  cil  de  laienz  furent  leué  et  il  trouerent  Lancelot 
 gisant  deuant  l   uis  de  la  chambre  si  s   en  merueillierent  mout  que  ce  pooit  estre . Si  le  semonnent  de 
 leuer  mes  il  n en  fet  nul  semblant  qu   il  les  oie  ne 
 ne  se  remue . Et  quant  il  uoient  ce  si  dient  que  il 
 est  morz . Si  le  desarment  tost  et  isnelement  et  le 
 regardent  amont  et  aual  por  sauoir  s   il  est  uis . Si 
 troeuent  qu   il  n   est  mie  morz  mes  toz  pleins  de 
 uie  mes  il  n   a  pooir  qu   il  parolt  ne  qu   il  die  mot 
 ainz  est  ausi  come  une  mote  de  terre  et  cil  le  prennent  de  toutes  parz  et  l   emportent  entre  braz  en 
 une  des  chambres  de  laienz  et  le  couchierent  en 
 un  mout  riche  lit  loign  de  gent  por  la  noise  que 
 mal  ne  li  feïst . Si  s   em  prennent  garde  si  com  il  pueent  et  sont  toute  ior  delez  lui  et  l   arresnent  mainte  foiz  sauoir  s   il  poïst  parler  mes  il  ne  respont  onques  mot . Ne  ne  fet  semblant  qu   il  eust  onques 
 parlé  et  il  le  resgardent  au  pox  et  as  ueines  et  dient 
 que  merueilles  est  de  cel  cheualiers  qui  est  toz  uis  et  si 
 ne  puet  parler  a  aux  et  li  autre  dient  qu   il  ne  seuent 
 donc  ce  puist  auenir  se  ce  n   est  aucune  ueniance 
 ou  aucun  demostrement  de  Nostre  Seignor . Tout 
 celui  ior  furent  deuant  Lancelot  cil  de  laienz  et  le  tierz 
 ior  et  le  quart . Si  disoient  l   un  qu   il  estoit  morz  et  li 
 autre  qu   il  estoit  uis . A  non  Dieu  fet  .i.  uielz  hons 
 qui  laienz  estoit  et  qui  assez  sauoit  de  fisique  ie  uos 
 di  ueraiement  qu   il  n   est  mie  morz  ainz  est  ausi 
 pleins  de  uie  com  li  plus  forz  de  nos  toz  et  por  ce  lo 
 ie  qu   il  soit  gardez  bien  et  richement  tant  que  Nostre  Sires  le  rait  mis  en  la  santé  ou  il  a  aucune  foiz 
 esté  et  lors  sauron  uerité  de  lui  et  qui  il  est  et  de 
 quel  païs  et  certes  se  ie  onques  conui  riens  ie  croi 
 qu   il  ait  esté  .i.  des  meillors  cheualiers  dou  monde  et 
 sera  encore  s   il  plest  a  Nostre  Seignor  car  de  mort 
 n   a  il  encore  garde  si  com  il  me  semble . Ce  ne  di 
 ie  mie  qu   il  ne  puisse  assez  languir  ou  point  ou 
 il  est  orendroit .
 Einsi  dist  li  preudons  de  Lancelot  come  cil  qui  mout 
 estoit  sages  durement . Si  n   en  dist  onques 
 chose  qui  uerité  ne  fust  tout  einsi  com  il  l   auoit 
 deuisee  car  il  le  garderent  en  tel  maniere . ́
 .xxiiii.  iorz  et  .xxiiii.  nuiz  que  onques  n   i  but 
 ne  ne  menia  ne  n   issi  parole  de  sa  bouche  ne  ne 
 remua  ne  pié  ne  main  ne  membre  qu   il  eust .
 Ne  ne  fist  semblant  par  chose  qui  dedenz  apareust 
 qu   il  fust  en  uie . Et  neporquant  toutes  les  foiz 
 que  l en  metoit  en  lui  aucune  chose  connoissoient 
 il  bien  qu   il  ert  en  uie . Si  le  plaignoient  mout 
 durement  tuit  et  toutes  et  disoient  Diex  quel  domage  de  cest  cheualier  qui  tant  sembloit  uaillant 
 et  preudom  et  tant  estoit  biax  et  or  l   a  Diex  mis 
 en  tel  point  et  en  tel  chartre .
 Einsi  disoient  maintes  foiz  cil  de  laienz  de 
 Lancelot  et  ploroient  ne  tant  nel  sauoient 
 encercier  qu   il  le  poïssent  conoistre  por  Lancelot .
 Et  neporec  maint  cheualier  auoit  laienz  qui  tantes 
 foiz  l   auoient  ueu  qui  le  deussent  bien  conoistre .
 En  tel  maniere  iut  Lancelot  .xxiiii.  iorz  que  cil  de 
 laienz  n   i  atendoient  se  la  mort  non  et  au  uintequatrisme  ior  auint  entor  midi  qu   il  ouri  les 
 eulz  et  quant  il  uit  les  genz  si  comença  a  fere 
 trop  grant  duel  et  dist  Ha . ́ Diex  por  quoi  m   auez 
 uos  si  tost  esueillié . Car  ie  estoie  ore  plus  aeise  que 
 ie  ne  seré  huimés . Ha . ́ biax  peres  Ihesucriz  qui  porroit  estre  tant  bons  eurez  ne  tant  preudons  que 
 il  seust  apertement  les  granz  merueilles  de  uoz 
 secrez  et  la  ou  mes  regarz  pechierres  et  ma  ueue 
 conchiee  de  la  tres  grant  ordure  dou  monde  fu 
¶ essorbee .
 Quant  cil  qui  entor  Lancelot  erent 
 oïrent  ceste  parole  si  orent  trop  grant  ioie 
 et  li  demanderent  qu   il  a  eu . I   ai  fet  il  ueu  si  granz 
 merueilles  et  si  granz  beneurtez  que  ma  langue 
 nel  uos  porroit  mie  descourir  ne  mes  cuers  meïsmes 
 nel  porroit  mie  penser  com  grant  chose  ce  est 
 car  ce  n   a  mie  esté  chose  terrianne  mes  esperitel .
 Et  se  mes  granz  pechiez  ne  fust  et  ma  grant  maleurtez  ne  fust  car  ie  eusse  encore  plus  ueu  ce  ou  ie 
 perdi  la  ueue  de  mes  euz  et  le  pooir  dou  cors  por  la 
 grant  desloiauté  que  Diex  auoit  ueue  en  moi .
 Lors  dist  Lancelot  a  çax  qui  ilec  estoient . Biax 
 seignor  ie  me  merueil  mout  coment  ie 
 me  sui  einsi  ici  trouez . Car  il  ne  me  souient 
 pas  coment  ie  i  fui  mis  ne  en  quel  maniere . Et  cil  li  dient  tout  ce  qu   il  auoient  ueu  de 
 lui  et  coment  il  auoit  demoré  o  ax  .xxiiii. 
 iorz  en  tel  maniere  qu   il  ne  sauoient  s   il  ert 
 morz  ou  uis . Et  quant  il  ot  ceste  parole  si  commence  a  porpenser  par  quel  senefiance  il  auoit 
 tant  demoré  en  cel  estat . Et  tant  qu   il  se  porpensa  qu   il  ot  ou  terme  de  .xxiiii.  anz  serui 
 a  l   anemi  por  quoi  Nostre  Sires  le  mist  en  tel 
 penitance  qu   il  ot  perdu  par  .xxiiii.  iorz  le  pooir  dou  cors  lors  resgarda  Lancelot  deuant  soi  et 
 uit  la  here  qu   il  auoit  portee  pres  de  demi  an 
 dom  il  se  uoit  ore  dessesi  si  l   em  poise  mout 
 car  il  li  est  auis  qu   il  ait  en  ceste  chose  son  ueu 
 enfret  et  cil  li  demandent  coment  il  li  est 
 et  il  respont  qu   il  est  sainz  et  haitiez  Dieu  merci .
 Mes  por  Dieu  fet  il  dites  moi  en  quel  leu  ie  sui .
 Et  cil  li  dient  qu   il  est  ou  chastel  de  Corbenyc .
 Lors  uint  une  damoisele  deuant  Lancelot  qui 
 li  aporta  robe  de  lin  fresche  et  nouele  mes 
 il  ne  la  uolt  mie  uestir  ainz  prist  la  here . Quant 
 cil  qui  entor  lui  estoient  uirent  ce  si  li  distrent .
 Sire  cheualier  uos  poez  bien  la  here  lessier 
 car  uostre  queste  est  acheuee  por  noient  uos 
 trauailleroiz  plus  por  quierre  le  saint  Graal 
 car  bien  sachiez  que  uos  n   en  uerroiz  plus  que 
 ueu  en  auez  or  nos  ameint  Diex  çax  qui  plus 
 en  doiuent  ueoir . Por  ceste  parole  n   en  uout 
 Lancelot  riens  lessier  ainz  prist  la  here  et  la  uesti 
 et  puis  la  robe  de  lin  par  desus  et  aprés  robe 
 d   escarlate  tele  com  l en  li  aporta  et  puis  quant 
 il  est  uestuz  et  apareilliez  si  le  uiennent  ueoir 
 tuit  cil  de  laienz  et  tiennent  a  grant  merueille  ce  que  Diex  a  fet  de  lui  si  ne  l   ont  gaires 
 resgardé  quant  il  le  conoissent  et  dient  Ha . ́
 mes  sires  Lancelot  estes  uos  ce  Et  il  dist  que  ce 
 est  il  lors  comence  la  ioie  par  laienz  grant 
 et  merueilleuse . Si  uont  tant  les  noueles  as 
 uns  et  as  autres  que  li  rois  Pellés  en  ot  parler .
 Si  li  dist  uns  cheualiers . Sire  merueilles  uos  puis 
 dire .- De  quoi  fist  li  rois .- Par  foi  cil  cheualiers  qui  tant 
 a  geu  ceenz  comme  morz  est  orendroit  leuez  sainz 
 et  haitiez . Si  sachiez  que  ce  est  mes  sires  Lancelot 
¶ del  Lac .
 Quant  li  rois  l   entent  si  est  mout 
 liez  et  le  uet  ueoir . Et  quant  Lancelot  le  uoit 
 uenir  si  se  drece  contre  lui  et  dist  que  bien  soit 
 il  uenuz . Si  li  fet  mout  grant  ioie  et  li  rois  li 
 dit  les  noueles  de  sa  bele  fille  qui  ert  morte 
 cele  en  qui  Galaad  fu  engendrez  si  em  poise  mout 
 a  Lancelot  por  ce  que  si  gentil  fame  estoit  et  estrete 
 de  si  haut  lignage . Quatre  iorz  demora  laienz 
 Lancelot  donc  li  rois  fist  mout  grant  ioie  car  longuement  auoit  desirré  qu   il  le  retenist  o  lui . ́
 Mes  au  cinquieme  ior  qu   il  furent  assis  au  disner 
 lor  auint  que  li  sainz  Graax  ot  ia  raemplies 
 les  tables  si  merueilleusement  que  greignor 
 plenté  ne  poïst  penser  nus  hom .
 En  ce  qu   il  menioient  par  laienz  lor  auint 
 une  auenture  qu   il  tindrent  a  grant 
 merueille . Car  il  uirent  apertement  que  li  huis 
 dou  palais  clostrent  sanz  ce  que  nus  i  meïst  la 
 main . Si  en  furent  mout  esbahiz . Et  .i.  cheualiers 
 armez  de  totes  armes  et  fu  montez  sus  .i.  grant 
 cheual  uint  deuant  la  mestre  porte  et  comença 
 a  crier  Ourez  ourez . Et  cil  de  laienz  ne  li  uoldrent 
 ourir  et  il  cria  tote  uoies  et  tant  lor  anuia  que 
 li  rois  meïsmes  se  leua  dou  mengier  et  uint 
 a  une  des  fenestres  dou  palés  de  cele  part  ou 
 li  cheualiers  estoit . Si  le  resgarda  et  quant  il  le  uoit 
 atendant  deuant  la  porte  si  li  dist . Sire  cheualiers 
 uos  n   i  entrerez . Ia  nus  qui  si  haut  soit  montez  com  uos  estes  n   i  entrera  tant  com  li  sainz 
 Graax  i  soit  mes  alez  uos  en  en  uostre  païs 
 car  certes  uos  n   estes  pas  des  compaignons  de  la 
 queste  ainz  estes  de  çax  qui  ont  lessié  le  seruise  Ihesucrist  et  se  sont  mis  ou  seruise  a  l   anemi . Quant  li  cheualiers  ot  ceste  parole  si  est  mout 
 angoisseus  et  tant  a  grant  duel  qu   il  que  il  ne 
 set  que  fere  lors  s   en  torne  et  li  rois  le  rapele  et  li  dist .
 Sire  cheualiers  puis  qu   il  est  einsi  que  uos  ceainz  estes 
 uenuz  ie  uos  pri  que  uos  me  diez  qui  uos  estes .
- Sire  fet  il  ie  sui  del  roiaume  de  Logres  et  sui  freres  mon  seignor  Lancelot  dou  Lac .- A  non  Dieu  fet  li 
 rois  or  uos  conois  ie  bien  si  sui  plus  dolenz  que  ie 
 n   estoie  deuant  car  il  ne  m   en  chaloit  mes  ore 
 m   en  chaut  por  amor  de  uostre  frere  qui  ceainz  est .
 Quant  Hestor  entent  que  ses  freres  est  laienz 
 l   ome  ou  monde  qu   il  plus  doutoit  por  la 
 grant  amor  qu   il  auoit  a  lui  si  dist . Ha . ́ Diex  or 
 double  ma  honte  et  croist  et  plus  et  plus  or  ne  seré 
 ie  iamés  si  hardiz  que  ie  deuant  mon  frere  uiengne  puis  que  ie  ai  failli  a  ce  ou  li  preudome  et  li  uerai  cheualier  ne  faudront  pas  uoirement  me  dist 
 uoir  li  preudome  dou  tertre  cil  qui  dist  a  moi  et 
 a  mon  seignor  Gauuain  la  senefiance  de  noz  songes . A 
 tant  s   en  ist  Hestor  fors  de  la  cort  et  s   en  uet  parmi 
 le  chastel  si  grant  erre  com  il  puet  del  cheual  trere . Et  quant  cil  del  chastel  le  uoient  si  foïr  si  crient 
 tuit  aprés  lui  et  le  uont  huiant  et  maudisant 
 l   ore  qu   il  fu  nez  et  le  claiment  mauués  cheualier  et  recreant  et  il  en  a  si  grant  duel  qu   il  uousist  bien 
 estre  morz . Si  s   en  uet  fuiant  tant  qu   il  uint 
 fors  dou  chastel  et  maintenant  se  feri  en  la  forest 
 la  ou  il  la  uit  plus  espesse  et  li  rois  Pellés  reuint 
 a  Lancelot  et  li  dist  les  noueles  de  son  frere  dom  il  ert 
 tant  dolenz  qu   il  ne  set  qu   il  face . Si  ne  se  puet 
 tant  celer  que  cil  de  laienz  ne  s   en  aperçoiuent  a  ce 
 qu   il  li  uoient  les  lermes  coler  tot  contreual  la 
 face . Et  por  ceste  chose  se  repent  mout  li  rois  de 
 ce  qu   il  auoit  dit . Ne  il  nel  deïst  en  nule  maniere 
 s   il  cuidast  que  Lancelot  en  deust  prendre  sor  lui  si  grant 
¶ fais  et  si  grant  corroz .
 Quant  il  orent  mengié  si  dist 
 Lancelot  au  roi  qu   il  li  feïst  aporter  ses  armes .
 Car  il  uoldra  aler  ou  roiaume  de  Logres  ou  il  ne  fu 
 bien  a  passé  .i.  an . Sire  fet  li  rois  ie  uos  pri  por 
 Dieu  que  uos  me  pardoingniez  ce  que  ie  uos  aporté 
 noueles  de  uostre  frere . Et  il  dist  qu   il  li  pardone 
 uolentiers  lors  comande  li  rois  que  l en  li  aport 
 ses  armes  et  l en  li  aporte  et  il  les  prent  et  quant 
 il  est  apareilliez  si  qu   il  n   i  a  fors  dou  monter 
 li  rois  li  fet  amener  enmi  la  cort  .i.  cheual  fort 
 et  isnel  si  li  dist  qu   il  mont  sus  et  il  si  fet  et  il  est 
 montez  et  il  a  pris  congié  a  toz  cels  de  laienz  si  s   en 
 part  et  cheuauche  a  granz  iornees  parmi  les 
 estranges  regnes . Un  soir  auint  que  Lancelot  se 
 herberia  en  une  blanche  abeïe  ou  li  frere  li  firent 
 mout  grant  honor  por  ce  que  cheualier  erranz  estoit .
 Au  matin  quant  il  orent  oï  messe  et  Lancelot  uoloit 
 issir  dou  mostier  si  resgarda  uers  destre  et  uit 
 une  tombe  trop  riche  et  trop  bele  qui  estoit 
 fete  nouelement  ce  li  sembloit  et  il  torne  cele 
 part  por  ueoir  que  ce  est . Et  quant  il  uint 
 pres  si  la  uit  de  si  bele  façon  qu   il  set  bien  que 
 desoz  gist  princes  riches  il  resgarde  uers  le  chief 
 et  uoit  letres  qui  disoient .  Ci  gist  li  rois  Bademagus 
 de  Gorre  que  Gauuains  li  niés  le  roi  Artus  ocist .  Et  quant 
 il  ot  ce  si  n   est  mie  petit  dolenz  car  il  l   amoit 
 de  grant  amor  le  roi  Bademagu . Et  se  ce  fust  uns  autres 
 que  mon  seignor  Gauuain  il  n   em  poïst  eschaper  sanz  mort 
 et  il  em  plore  tendrement  et  fet  duel  merueillex 
 et  dit  que  trop  est  cist  domages  dolereus  et  çaux  de 
 la  meson  le  roi  Artus  et  maint  autre  preudome .
 Celui  ior  remest  Lancelot  laienz  mout  dolenz 
 et  corrociez  por  amor  dou  preudome  qui 
 mainte  honor  li  auoit  fete  a  l   andemain  quant 
 il  fu  armez  monta  en  son  cheual  et  comanda 
 les  freres  a  Dieu  et  se  remist  en  son  chemin  et 
 erra  tant  par  ses  iornees  einsi  come  auenture  le  menoit  as  tombes  la  ou  les  espees  estoient  dreciees  et  si  tost  com  il  uit  cele  auenture 
 si  se  mist  enz  tout  a  cheual  et  resgarda  les  tombes 
 puis  se  parti  d   iluec  et  erra  tant  qu   il  uint  a  la 
 cort  le  roi  Artus  ou  li  un  et  li  autre  li  firent 
 mout  grant  ioie  si  tost  com  il  le  uirent  car 
 mout  desirroient  sa  uenue  et  çax  des  autres 
 compaignons  dom  il  i  auoit  mout  poi  de  reuenuz  et  cil  qui  reuenu  estoient  n   auoient  riens 
 fet  en  la  queste  dom  il  ont  grant  honte .
 Si  lesse  or  li  contes  a  parler  d   ax  toz  et  retorne  a  Galaad  le  filz  Lancelot  del  Lac .
 Or  dit  li  contes  que 
 quant  Galaad  se  fu 
 partiz  de  Lancelot  que 
 il  cheuaucha  mainte  iornee  si  come  auenture  le  portoit 
 une  hore  auant  et  autre  arriere  tant  que 
 il  uint  a  une  abeïe  ou  li  rois  Mordrains  estoit . Et  quant  il  oï  nouele  dou  roi  qui  atendoit  le  bon  cheualier  si  pensa  qu   il  l   iroit  ueoir 
 l   endemain  si  tost  com  il  ot  oïe  messe  uint 
 la  ou  li  rois  estoit . Et  quant  il  fu  laienz  li  rois 
 qui  longuement  auoit  perdue  la  ueue  et  le 
 pooir  dou  cors  uit  par  la  uolenté  Nostre  Seignor 
 si  tost  com  il  aprocha  de  lui . Si  se  dreça  en  son 
 seant  tout  erranment  et  dist  a  Galaad  Seriant  Dieu  uerais  cheualiers  de  qui  i   ai  si  longuement 
 atendue  la  uenue  embrace  moi  et  lesse  moi 
 reposer  sor  ton  piz  si  que  ie  puisse  deuier 
 entre  tes  braz  car  tu  es  ausi  nez  et  uirges  sus 
 toz  cheualiers  come  est  la  flor  de  lys  en  qui  uirginitez  est  senefiee . Tu  es  plus  blanche  que  toutes  les  autres . Tu  es  lys  et  uirginitez . Tu  es 
 droite  rose  droite  flors  de  bone  uertu  et  en 
 color  de  feu  car  li  feu  dou  saint  esperit  est  en 
 toi  si  espris  et  alumez  que  ma  charz  qui  toute 
 estoit  morte  et  enuiellie  est  ia  toute  raiuennie 
 et  en  bone  uertu .
 Quant  Galaad  ot  ceste  parole  si  s   asiet  au 
 cheuez  le  roi  si  l   embrace  et  le  met  en  son 
 deuant  por  ce  que  li  preudons  i  auoit  talent 
 de  reposer  et  il  s   acline  uers  lui  et  l   embrace  parmi  les  flans  et  le  comence  a  estraindre  et  dist 
 Biax  peres  Ihesucrist  or  ai  ie  ma  uolenté  or 
 te  requier  ie  que  tu  en  cest  point  ou  ie  sui 
 me  uiegnes  quierre  car  en  si  aesié  leu  ne 
 en  si  auenant  se  en  cestui  meïsme  n   estoit 
 ne  porroie  ie  mie  trespasser . Car  en  ceste  grant 
 ioie  que  i   ai  si  longuement  desirrree  desirree  n   a  fors 
 roses  et  lys  purement  ce  m   est  auis .
 Si  tost  come  il  ot  fete  ceste  requeste  a  Nostre 
 Seignor . ́ si  fu  bien  prouee  chose  que  Nostre 
 Sires  auoit  oïe  sa  proiere  car  il  rendi  tantost 
 l   ame  a  celui  que  il  auoit  si  longuement  serui 
 et  trespassa  entre  les  braz  au  preudome  Galaad . Et 
 quant  cil  de  laienz  sorent  ceste  chose  si  uindrent 
 au  cors  et  trouerent  que  les  plaies  que  il  auoit 
 eues  si  lonc  tens  estoient  sanees . Si  le  tindrent 
 a  grant  merueille  lors  firent  au  cors  sa  droiture  come  a  roi  et  l   enfoïrent  laienz  si  i  demora  Galaad 
 .ii.  iorz . Au  tierz  s   em  parti  et  cheuaucha  tant 
 par  ses  iornees  qu   il  uint  en  la  forest  perilleuse  ou 
 il  troua  la  fontaine  qui  boloit  a  granz  ondes 
 si  com  li  contes  a  deuisé  ça  en  arrieres  et  si  tost 
 com  il  i  ot  mise  la  main  si  s   em  parti  l   ardor  et  la 
 chalor  por  ce  que  en  lui  n   auoit  onques  eu  eschaufement  de  luxure . Si  tindrent  cil  dou  païs  ceste 
 chose  a  grant  merueille  si  tost  come  il  sorent 
 que  l   eue  estoit  refroidie  lors  perdi  le  non  que 
 ele  auoit  deuant  et  fu  des  lors  en  auant  apelee 
 la  fontainne  Galaad .
 Quant  il  ot  ceste  auenture  menee  a  chief 
 si  uint  a  l   entree  de  Gorre  ausi  come  auenture  le  portoit  tant  qu   il  uint  en  l   abeïe  ou  Lancelot 
 auoit  auant  esté  la  ou  il  auoit  troué  la  tombe 
 Galaad  le  roi  de  Hoselice  le  filz  Ioseph  d   Arymacie 
 et  la  tombe  Symeon  ou  il  ot  failli . Et  quant  il  uint 
 laienz  si  resgarda  en  la  caue  qui  estoit  desoz  le 
 mostier . Et  quant  il  uit  la  tombe  qui  ardoit  si  merueilleusement  si  demanda  as  freres  que  ce  estoit 
 desoz  le  mostier . Sire  font  il  ce  est  une  auenture  merueilleuse  qui  ne  puet  estre  menee  a  chief 
 fors  par  celui  qui  passera  de  bonté  et  de  cheualerie  toz 
 les  compaignons  de  la  table  reonde .- Ie  uoldroie 
 fet  il  s   il  uos  plesoit  que  uos  me  menissiez  a  l   uis 
 par  ou  l en  i  entre . Et  il  dient  que  si  feront  il  uolentiers . Si  l   enmoinent  a  l   uis  de  la  caue  et  il  descent 
 aual  par  les  degrez  et  si  tost  come  il  uint  pres  de 
 la  tombe  si  fu  li  feuz  failliz  et  la  flamme  remese  qui 
 maint  ior  i  auoit  esté  grant  et  merueilleuse  par 
 la  uenue  de  celui  ou  il  n   auoit  point  de  mauuese  chalor . Quant  il  uint  a  la  tombe  si  la  leua  contremont  et  uit  dedenz  le  cors  de  Symeon  qui  auoit 
 esté  deuiez  et  si  tost  com  la  chalor  fu  remese  oï  une 
 uoiz  qui  li  dist . Galaad  Galaad  mout  deuez  rendre  granz 
 merciz  a  Nostre  Seignor  de  ce  que  si  bone  grace  uos 
 a  donee . Car  par  la  bone  uie  de  uos  poez  uos  retrere  les  ames  de  la  peine  terrienne  et  metre  en  la 
 ioie  de  paradis . Ge  sui  Symeu  uostre  parent  qui 
 en  ceste  grant  chalor  que  uos  ueïstes  ore  ai  demoré 
 .ccc.  anz  et  .liiii.  por  espeneir  .i.  pechié  que  ie  fis 
 iadis  enuers  Ioseph  d   Arymacie . Et  o  la  peine  que 
 i   ai  sofferte  fusse  ie  perduz  et  dampnez  mes  la  grace  dou  saint  esperit  qui  plus  oeure  en  uos  que 
 en  la  terrienne  cheualerie  m   a  gardé  en  pitié  par  la  grant 
 humilité  qui  est  en  uos  si  m   a  osté  soe  merci  de  la 
 dolor  terrienne  et  m   a  mis  en  la  ioie  des  cielx  por 
 solement  la  grace  de  uostre  uenue .
 Cil  de  laienz  qui  aual  estoient  uenu  si  tost 
 com  la  flame  fu  estainte  oïrent  bien  ceste 
 parole  si  le  tindrent  a  grant  merueille  et  a  miracle  et  Galaad  prist  le  cors  et  l   osta  de  la  tombe  ou  il  ot 
 esté  si  lonc  tens  et  le  porta  enmi  le  mostier  et  quant 
 il  ot  ce  fet  cil  de  laienz  le  pristrent  et  enseuelirent 
 si  com  l en  deuoit  fere  cheualier  car  cheualier  ot  il  esté  et  firent 
 tel  seruise  com  l en  deuoit  fere  et  l   enfoïrent  deuant  le  mestre  autel . Et  quant  il  orent  ce  fet 
 si  uindrent  a  Galaad  et  li  firent  si  grant  honor  com 
 il  onques  porent  greignor  et  si  demanderent 
 dom  il  est  et  de  quel  gent  et  il  lor  en  dit  la  uerité .
 Au  matin  quant  Galaad  ot  oïe  messe  s   em  parti 
 de  laienz  et  comanda  les  freres  a  Dieu  et  se  mist 
 en  sa  uoie  et  cheuaucha  ..  anz  entiers  ançois  qu   il  uenist 
 a  la  meson  au  Roi  Mehaignié . Et  en  toz  les  ..  anz 
 li  tint  Perceual  compaignie  en  quel  leu  qu   il  alast 
 et  dedenz  celui  terme  orent  il  si  acheuees  les  auentures  dou  roiaume  de  Logres  que  poi  en  i  ueoit 
 l en  mes  auenir  se  ce  n   ert  demostrance  merueilleuse  de  Nostre  Seignor . Ne  onques  en 
 leu  o  il  uenissent  tant  i  eust  grant  plenté  de 
 gent  ne  porent  estre  desconfit  ne  mené  a  esmai 
 ne  a  poor . Un  ior  lor  auint  qu   il  issirent  d   une 
 forest  grant  et  merueilleuse  et  lors  encontrerent 
 ou  trauers  dou  chemin  Boort  qui  cheuauchoit 
 toz  sels  et  quant  il  le  conurent  ne  demandez  mie 
 s   il  en  furent  liez  et  ioiant  car  longuement  auoient  esté  sanz  lui  et  mout  le  desirroient  a  ueoir  si 
 le  conioïssent  et  il  li  orent  bone  honor  et  bone 
 honor  et  bone  auenture  et  il  a  ax  puis  li  demandent  de  son  estre  et  il  lor  en  dist  la  uerité  et  comment 
 il  a  puis  esploitié . Si  dit  qu   il  a  bien  ..  anz  que 
 il  ne  iut  .iiii.  foiz  en  lit  ne  en  ostel  ou  genz  meniassent  ne  mainsissent  mes  en  forez  estranges 
 et  en  montaignes  lontaignes  ou  il  fust  morz 
 plus  de  .c.  foiz  se  ne  fust  la  grace  dou  saint  esperit  qui  le  reconfortoit  et  pessoit  en  toutes  ses 
 meseses . Et  trouuastes  uos  puis  ce  que  nos  alons 
 querant  fet  Perceual - Certes  fet  il  nanil . Mes 
 ie  croi  que  nos  ne  departirons  mes  deuant  que 
 nos  aions  afiné  ceste  queste  et  ce  por  quoi  ele  fu 
 comenciee .- Diex  le  uos  otroit  fet  Galaad  car  se  Diex 
 me  consaut  ie  ne  sai  chose  qui  tant  me  poïst 
 fere  lié  come  uostre  uenue  car  trop  la  desir 
 et  trop  l   aim .
 Einsi  rassembla  auenture  les  .iii.  compaingnons  que  auenture  auoit  departiz  si 
 cheuauchierent  lonc  tens  tant  qu   il  lor  auint 
 un  ior  qu   il  uindrent  au  chastel  de  Corbenyc .
 Et  quant  il  furent  laienz  et  li  rois  les  conut 
 si  fu  la  ioie  grant  et  merueilleuse  car  il  sauoient  bien  que  a  ceste  uenue  faudroient  les 
 auentures  dou  chastel  qui  longuement  i 
 auoient  esté  et  la  nouele  en  uet  amont  et  aual 
 si  que  tuit  cil  de  laienz  les  uindrent  ueoir  et  li 
 rois  Pellés  plore  sus  Galaad  son  neueu  et  ausi  font 
 li  autre  qui  l   auoient  ueu  petit  enfant . Quant 
 il  se  furent  desarmé  Elyezer  li  filz  le  roi  Pellés 
 lor  aporta  deuant  l   espee  brisiee  dom  li  contes 
 a  ia  deuisé  autre  foiz  cele  donc  Ioseph  ot  esté 
 feruz  parmi  la  quisse . Et  quant  il  l   ot  ostee 
 dou  fuerre  et  il  lor  or  ot  contee  la  maniere  comment 
 ele  fu  brisiee  Boort  i  met  la  main  por  sauoir 
 s   il  la  porroit  reioindre  mes  ce  ne  pot  estre . Quant 
 il  uit  qu   il  i  auoit  failli  si  la  bailla  a  Perceual  Sire 
 fet  il  essaiez  se  ceste  auenture  sera  par  uos  menee  a  fin .- uolentiers  fet  il . Et  prent  l   espee  einsi 
 com  ele  estoit  et  aioste  les  .ii.  pieces  ensemble 
 mes  reioindre  nes  pot  en  nule  maniere . Et  quant 
 il  uoit  ce  si  dist  a  Galaad  Sire  a  ceste  auenture 
 auons  nos  failli  or  uos  i  couient  essaier  et  se 
 uos  i  failliez  ie  ne  cuit  que  ele  soit  iamés  acheuee  par  home  mortel . Lors  prent  Galaad  les  .ii. 
 pieces  de  l   espee  et  aioste  l   une  a  l   autre  et  maintenant  repristrent  les  pieces  si  merueilleusement 
 qu   il  n   a  pas  home  ou  monde  qui  la  briseure 
 qui  deuant  i  estoit  poïst  reconoistre . Ne  que 
 ele  eust  onques  esté  brisiee .
 Quant  li  compaignon  uoient  ce  si  dient 
 ce  que  bel  comencement  lor  a  Diex  mostré 
 et  qu   il  croient  bien  qu   il  acheueront  legierement 
 les  autres  auentures  puis  que  ceste  est  menee 
 a  fin . Et  quant  cil  de  laienz  uoient  l   auenture  de  l   espee  acheuee  si  en  font  trop  merueilleuse  ioie . Si  la  donerent  a  Boort  et  distrent  que 
 ele  ne  pot  estre  mielz  emploiee  car  a  merueilles  ert  bons  cheualiers  et  preudom .
 Quant  uint  a  hore  de  uespres  si  commença 
 li  tens  a  oscurcir  et  a  changier  et  .i.  uenz 
 leua  granz  et  merueilleus  qui  se  feri  parmi 
 le  palés . Si  fu  pleins  de  si  grant  chalor  que  li 
 plusor  d   ax  cuidierent  bien  estre  ars  et  brullé 
 et  li  auquant  chaïrent  pasmé  de  la  grant  poor 
 qu   il  orent . Et  maintenant  oïrent  une  uoiz 
 qui  dist . Cil  qui  ne  doiuent  seoir  a  la  table 
 Ihesucrist  si  s   en  aillent  car  ia  seront  repeu  li  uerai  cheualier  de  la  manne  dou  ciel  et  de  la  uiande 
 as  anges . Quant  il  oïrent  ceste  parole  si 
 s   en  alerent  tuit  fors  de  laienz  ne  mes  li  rois  Pellés 
 qui  mout  estoit  preudom  et  de  sainte  uie  et  Elyezer 
 son  fil  et  une  pucele  niece  le  roi  qui  ert  la  plus 
 religieuse  que  l en  seust  alors  en  nule  terre  et  o  ces 
 .iii.  remestrent  li  .iii.  compaignon  por  ueoir  quel 
 demostrance  Nostre  Seignor  lor  uoldroit  fere . Quant 
 il  orent  .i.  poi  esté  en  tel  maniere  si  uoient  uenir 
 parmi  l   uis  .ix.  cheualiers  armez  qui  ostent  lor  hiaumes 
 et  lor  armeures  et  uiennent  a  Galaad  et  l   enclinent . Si 
 li  dient  Sire  mout  nos  sommes  hastez  por  estre  auec 
 uos  a  la  table  ou  li  hauz  mengiers  sera  departiz .
 Et  il  dist  qu   il  sont  bien  uenuz  a  tens . Car  ausi  n   a  il 
 gueres  qu   il  uindrent  laienz  si  s   asieent  tuit  enmi 
 le  palés  et  Galaad  lor  demande  dom  il  sont  et  li  troi  dient 
 qu   il  sont  de  Gaule  et  li  autre  troi  dient  qu   il  sont 
 d   Irlande  et  li  autre  troi  dient  qu   il  sont  de  Danemarche .
 En  ce  qu   il  parloient  einsi  si  uoient 
 issir  de  l   une  des  chambres  de  laienz  .i.  lit  de  fust 
 que  .iiii.  damoiseles  portoient  et  en  cel  lit  gisoit 
 .i.  preudom  deshaitiez  par  semblant  et  auoit  une 
 coronne  d   or  sus  sa  teste  et  quant  eles  sont  enmi 
 le  palés  si  le  metent  ius  et  s   en  reuont  et  cil  drece  la 
 teste  et  dit  a  Galaad  Sire  bien  soiez  uos  uenuz  mout  uos 
 ai  desirré  a  ueoir  et  mout  ai  atendue  uostre  uenue .
 En  tel  poine  et  en  tel  angoisse  que  uns  autres  nel 
 poïst  mie  soffrir  longuement  mes  se  Dieu  plest  or 
 est  uenuz  li  termes  que  ma  dolor  iert  alegiee  et 
 ie  trespasserai  dou  siecle  si  com  il  m   est  promis  lonc 
 tens  a . Endementres  qu   il  disoient  ces  paroles  si 
 oïrent  une  uoiz  qui  dist . Cil  qui  n   a  esté  compainz 
 de  la  queste  del  saint  Graal  si  se  departe  de  ci  car 
 il  n   est  pas  droiz  qu   il  i  remaigne  plus . Si  tost  com 
 ceste  parole  fu  dite  s   en  ala  fors  li  rois  Pellés  et  Elyezer 
 son  filz  et  la  pucele . Et  quant  li  palés  fu  uuidiez  fors 
 de  çax  qui  se  sentoient  compaignon  de  la  queste . ́
 maintenant  fu  auis  a  çax  qui  remés  i  estoient 
 que  deuers  le  ciel  uenoit  un  home  reuestuz  en  semblance  d   euesque  et  ot  croce  en  sa  main  et  mitre 
 en  son  chief . Si  le  portoient  .iiii.  ange  en  une 
 trop  bele  chaiere  et  trop  riche  et  l   assistrent  lez  la  table 
 sor  quoi  li  sainz  Graaux  estoit .
 Cil  qui  en  semblance  d   euesque  fu  aportez  auoit 
 letres  en  son  front  qui  disoient .  ueez  ci  Iosephés 
 li  premiers  euesques  des  crestiens . Celui  meïsmes  que 
 Nostre  Sires  sacra  en  la  cité  de  Sarraz  ou  palés  esperitel . 
 Et  li  cheualier  qui  ce  ueoient  conoissoient  bien  les  letres .
 Mes  il  se  merueillierent  mout  que  ce  pooit  estre 
 car  cil  Iosephés  donc  les  letres  parloient  estoit  trespassez  passé  auoit  .ccc.  anz  dou  siecle  et  il  parole  maintenant  a  ax  et  lor  dit . Ha . ́ cheualier  Damedieu  seriant  Ihesucrist  ne  uos  merueilliez  pas  se  uos  me  ueez  deuant 
 uos  einsi  com  ie  sui  a  cest  saint  uessel . Car  ausi  com 
 ie  i  serui  terriens . ́ ausi  i  serf  ie  esperitelx .
 Quant  il  ot  ce  dit  si  se  tret  uers  la  table  d   argent 
 et  se  mist  a  coutes  et  a  genouz  deuant  l   autel  et 
 quant  il  ot  ilec  grant  piece  esté  si  escoute  et  ot  l   uis  de 
 la  chambre  ouurir  et  il  resgarde  cele  part  et  ausi  font 
 tuit  li  autre  et  en  uoient  issir  les  anges  qui  Iosephés 
 auoient  aporté . Donc  li  dui  portoient  .ii.  cierges  et 
 li  tierz  une  touaille  de  uermeil  samit  et  li  quarz  une 
 lance  qui  saignoit  si  durement  que  les  goutes  en  chaoient  contreual  en  une  boiste  qu   il  tenoit  en  s   autre 
 main . Et  li  .ii.  mistrent  les  cierges  sus  la  table  et  li  tierz 
 la  toaille  lez  le  saint  uessel  et  li  quarz  tint  la  lance  tote 
 droite  sus  le  saint  uessel  et  li  quarz  tint  la  lance  toute  droite  sus  le  saint  uessel . Si  que  li  sans  qui  contreual  la  lance  couloit  chaoit  dedenz . Et  si  tost  come 
 il  ont  ce  fet  Iosephés  se  leua  et  tient  .i.  poi  ensus  la  lance 
 dou  saint  uessel  et  le  couri  de  la  toaille .
 Lors  fist  Iosephés  semblant  qu   il  entrast  ou  sacrement 
 de  la  messe . Et  quant  il  ot  demoré  un  poi  si  prist 
 dedenz  le  saint  uessel  une  oublee  qui  ert  fete  en 
 semblance  de  pain  et  au  leuer  qu   il  fist  descendi  deuers 
 le  ciel  une  figure  en  semblance  d   enfant  et  auoit 
 le  uiaire  ausi  rouge  et  ausi  embrasé  comme  feu  et  se  feri 
 ou  pain  si  que  cil  qui  ou  palais  estoient  uirent  apertement  que  li  pains  auoit  forme  d   ome  charnel  et  quant 
 Iosephés  l   ot  grant  piece  tenu  si  le  remist  ou  saint  uessel .
 Quant  Iosephés  ot  ce  fet  qui  a  prouoire  apartenoit  come  del  seruise  de  la  messe  si  uint  a  Galaad 
 et  le  besa  et  dist  qu   il  besast  ausi  toz  ses  freres  et  il 
 si  fist  et  quant  il  ot  ce  fet  si  lor  dist . Seriant  Ihesucrist  qui  uos  estes  traueillié  en  peine  por  ueoir 
 partie  des  merueilles  dou  saint  uessel . ́ asseez  uos 
 deuant  ceste  table  si  seroiz  repeu  de  la  plus  haute  uiande  et  de  la  meillor  dom  onques  cheualier  gostassent  et  de  la  main  meesme  de  uostre  sauueor  si 
 poez  bien  dire  que  buer  uos  estes  trauaillié  car 
 uos  en  receuroiz  hui  le  plus  haut  loier  que  onques 
 cheualier  receussent .
 Quant  Iosephés  ot  ce  dit  si  s   esuanoïst  d   entre 
 ax  si  qu   il  ne  sorent  onques  qu   il  estoit  deuenuz  et  il  s   asieent  maintenant  a  la  table  a  mout 
 grant  poor  et  plorent  si  tendrement  que  lor  faces 
 estoient  toutes  moilliees  des  lermes  qui  des  elz 
 lor  chaooient  lors  regardent  li  compaingnon 
 et  uoient  le  saint  uessel  ou  il  auoit  .i.  home  ausi  comme 
 tout  nu  et  auoit  les  mains  saignanz  et  les  piez  et 
 le  cors  et  lor  dist  Mi  cheualier  et  mi  loial  seriant  et  mi 
 loial  fil  qui  en  mortel  uie  estes  deuenu  esperitel 
 qui  m   auez  tant  quis  que  ie  ne  me  puis  plus  uers 
 uos  celer . ́ il  couient  que  uos  ueoiz  partie  de  mes 
 repostailles  et  de  mes  secrez  car  uos  auez  tant  fet 
 que  uos  estes  assis  a  ma  table  ou  onques  mes 
 cheualier  ne  menia  puis  le  tens  Ioseph  d   Arymacie 
 mes  del  remanant  ont  il  eu  ausi  come  seriant 
 ont . Ce  est  a  dire  que  li  cheualier  de  ceenz  et  maint  autre 
 ont  esté  repeu  de  la  grace  de  cest  saint  uessel  mes 
 il  n   ont  mie  esté  a  meesmes  ausi  com  uos  auez  orendroit  or  tenez  et  receuez  la  haute  uiande  que 
 uos  auez  si  lonc  tens  desirree  et  por  quoi  uos 
 estes  trant  tant  trauailliez .
 Lors  prist  il  meïsmes  le  saint  uessel  et  uint 
 a  Galaad  et  cil  s   agenoille  et  il  li  done  son  sauueor 
 et  cil  le  reçoit  ioieux  et  a  iointes  mains  et  ausi  fist 
 chascuns  des  autres  ne  n   i  ot  nus  a  qui  il  ne  fust 
 auis  que  l en  li  meïst  la  piece  en  semblance  de 
 pain  en  sa  bouche . Quant  il  orent  tuit  receu 
 la  haute  uiande  qui  tant  lor  sembloit  douce 
 et  merueilleuse  qu   il  lor  ert  auis  que  toutes  les 
 soatumes  que  l em  porroit  penser  de  cuer  ne 
 s   i  poïssent  acomparagier . Cil  qui  einsi  les 
 ot  repeuz  dist  a  Galaad  Filz  si  nez  et  si  espurgiez 
 come  hom  terriens  puet  estre  sez  tu  que  ie 
 tieng  entre  mes  mains - Nanil  fet  il  se  uos 
 nel  me  dites .- Ce  est  fet  il  l   escuele  ou  Ihesucriz 
 menia  l   aignel  le  ior  de  Pasques  o  ses  deciples . Ce  est  l   escuele  qui  a  serui  toz  çaux  a  gré 
 que  i   ai  trouez  en  mon  seruise . Ce  est  l   escuele 
 que  onques  hons  mescreanz  ne  uit  qui  ele 
 ne  seruist  a  gré . Et  por  ce  que  ele  a  serui  a  gré 
 toutes  genz . ́ doit  ele  estre  apelee  le  saint 
 Graal . Or  as  ueu  ce  que  tu  as  tant  desirré  a 
 ueoir  et  ce  que  tu  as  couuoitié . Mais  encor 
 ne  l   as  tu  pas  si  ueu  apertement  com  tu  le  uerras . Et  sez  tu  ou  ce  sera  En  la  cité  de  Sarraz  ou  palés  esperitel . Et  por  ce  t   en  couient  il  de  ci  aler 
 et  fere  compaignie  a  cest  saint  uessel  qui  anuit 
 se  partira  dou  roiaume  de  Logres  et  en  tel  maniere 
 que  iamés  n   i  sera  ueuz . Ne  des  or  mes  n   en  auendra  auenture . Et  sez  tu  por  quoi  il  s   en  partira 
 Por  ce  qu   il  n   i  est  mie  seruiz  ne  honorez  a  son 
 droit  par  çax  de  ceste  terre . Car  il  se  sont 
 torné  a  peor  uie  et  a  seculer . Ia  soit  ore  ce  qu   il 
 aient  adés  esté  repeu  de  la  grace  de  cest  saint 
 uessel  et  por  ce  qu   il  li  ont  si  malement  guerredonné  les  desuest  ge  de  l   anor  que  ie  lor  auoie 
 fete  et  por  ce  uoil  ie  que  tu  t   en  ailles  le  matin 
 iusqu   a  la  mer  et  ilec  troueras  la  nef  ou  tu 
 preïs  l   espee  as  estranges  renges . Et  por  ce  que 
 tu  n   ailles  sels  uoil  ge  que  tu  meines  o  toi  Perceual 
 et  Boorz . Et  neporec  por  ce  que  ie  ne  uoil  pas 
 que  tu  t   en  ailles  de  cest  païs  sanz  la  garison 
 au  Roi  Mehaignié  uoil  ie  que  tu  pregnes  del 
 sanc  de  ceste  lance  et  li  en  ong  les  iambes  car 
 ce  est  la  chose  par  quoi  il  sera  gariz  ne  autre 
 chose  nel  puet  garir .
- Ha . ́ sire  fet  Galaad  por  quoi  ne  souffrez  uos 
 qu   il  uiegnent  tuit  o  moi - Por  ce  fet  il 
 que  ie  ne  uoil  ainz  l   ai  fet  en  semblance  de  mes 
 apostres . Car  tout  ausi  com  il  mengierent  o  moi 
 le  ior  de  la  Cene . ́ tout  ausi  mengiez  uos  ore  o  moi 
 a  la  table  dou  saint  Graal  et  si  estes  .xii.  ausi 
 com  il  furent  .xii.  apostre  et  ie  sui  li  treziemes 
 par  desus  uos  qui  doi  estre  uostre  mestres  et  uostre 
 pastres . Et  tout  ausi  come  ie  les  desparti  et  fis  aler 
 par  uniuerse  monde  por  preechier . ́ tout  ausi 
 uos  depart  ie  li  uns  ça  li  autres  la  et  morroiz  tuit 
 en  cestui  seruise  ne  mes  l   un  de  uos . Atant  lor  done 
 sa  beneïçon  et  s   esuanoï  en  tel  maniere  qu   il  ne 
 sorent  onques  qu   il  deuindrent  ne  mes  uers 
 le  ciel  le  uirent  aler . Et  Galaad  uient  a  la  lance  qui 
 ert  couchiee  sus  la  table  et  toucha  au  sanc  puis 
 uient  au  roi  et  li  en  oinst  les  iambes  par  la  ou  il 
 auoit  esté  feruz  et  il  se  uesti  maintenant  et  sailli 
 dou  lit  sainz  et  haitiez . Si  rent  graces  a  Nostre  Seignor  de  ce  que  si  soudeinement  l   a  regardé  si  uesqui 
 puis  lonc  tens  mes  ce  ne  fu  pas  au  siecle  car  maintenant  se  rendi  en  une  religion  de  blans  moines .
 Si  fist  puis  Nostre  Sires  maint  bel  miracle  por  amor  de 
 lui  donc  li  contes  ne  parole  pas  ici  por  ce  qu   il 
 n   en  est  mie  grant  mestier .
 Entor  mienuit  quant  il  orent  grant 
 piece  prié  Nostre  Seignor  qu   il  par  sa  pitié 
 les  conduisist  a  sauueté  de  lor  ames  en  quelque  leu  qu   il  alassent  si  descendi  une  uoiz  entre 
 els  qui  lor  dist . Mi  fil  et  ne  mie  mi  fillastre . Mi 
 ami  et  ne  mie  mi  guerrier  issiez  de  ceenz  et  alez 
 la  ou  uos  cuidiez  mielz  fere  et  tout  einsi  com  auenture  uos  conduira . Quant  il  oent  ce  si  responnent  tuit  a  une  uoiz . Peres  des  cielx  beneoiz  soies 
 tu  qui  nos  deignas  tenir  a  tes  filz  et  a  tes  amis  or 
 ueons  nos  bien  que  nos  n   auons  pas  perdues  noz  peines . Atant  s   en  issent  dou  palés  et  uiennent  en 
 la  cort  aual  et  troeuent  armes  et  cheuax  si  montent  erranment  si  tost  com  il  furent  armez  et  quant 
 il  sont  fors  dou  chastel  si  s   entredemandent  dom  il 
 sont  por  conoistre  li  un  les  autres  et  tant  que  il 
 troeuent  es  .iii.  qui  de  Gaule  estoient  que  Claudin 
 li  filz  le  roi  Claudas  en  ert  li  uns  et  li  autre  de 
 quel  terre  qu   il  fussent  estoient  assez  gentil  home  et  haut  lignage . Quant  uint  au  departir  si  s   entrebesierent  comme  frere  et  plorerent 
 mout  tendrement  et  distrent  tuit  a  Galaad  Sire 
 sachiez  por  uoir  que  nos  n   eusmes  onques 
 si  grant  ioie  comme  a  l   ore  que  nos  seumes  que  nos 
 uos  tendrions  compaignie  ne  onques  ne  fu 
 si  grant  duel  com  nos  auons  de  ce  que  nos  departons  de  uos  si  tost . Mes  nos  ueons  bien  que  ce  est  cest 
 departement  plest  a  Nostre  Seignor  et  por  ce  nos 
 en  couient  il  a  departir  sanz  duel  fere .- Bel 
 seignor  fet  Galaad  se  uos  amissiez  ma  compaignie  autant  amasse  ie  la  uostre  mes  uos  ueez 
 bien  qu   il  ne  puet  estre  que  li  uns  tiengne  compaignie  a  l   autre  et  por  ce  uos  commant  ge  a  Dieu  et  uos  pri  se  uos  uenez  a  la  cort  le  roi  Artu 
 que  uos  me  saluoiz  mon  seignor  Lancelot  mon  pere 
 et  çax  de  la  table  reonde . Et  cil  dient  s   i  uont  celle  part  que  il  ne  l   oblieront  pas . Atant  s   en 
 partent  li  uns  des  autres . Si  s   achemine  Galaad 
 entre  lui  et  ses  compaignons  et  cheualchent 
 tuit  tant  tuit  .iii.  que  a  la  mer  uindrent  en 
 meins  de  quatre  iors  et  plus  tost  i  fussent 
 uenu . Mes  il  n   aloient  mie  la  droite  uoie 
 com  cil  qui  ne  sauoient  mie  tres  bien  les  chemins .
 Quant  il  uindrent  a  la  mer  si  trouerent 
 la  nef  a  la  riue  celle  ou  l   espee  aus  estranges  renges  auoit  esté  trouee  et  uirent  les  letres  au  bort  de  la  nef  qui  disoient 
 que  nus  n   i  entrast  s   il  n   ert  fermement  creant 
 en  Ihesucrist  et  quant  ill  sont  uenu  au  bort  et 
 il  regardent  dedenz  et  uoient  que  enmi  le  lit 
 qui  en  la  nef  ert  fez  estoit  la  table  d   argent 
 qu   il  auoient  lessiee  chiés  le  Roi  Mehaignié 
 et  li  seinz  graax  estoit  par  desus  couert  d   un 
 samit  uermeill  et  estoit  fez  en  semblance  de 
 touaille . Quant  li  compaignon  uoient  ceste 
 auenture  si  l   alerent  mostrant  li  uns  a  l   autre  et  dient  que  bien  lor  est  auenu  que  ce  qu   il 
 plus  amoient  et  desirroient  a  ueoir  lor  fera 
 compaignie  iusque  la  ou  il  doiuent  remanoir  lors  se  seignent  et  se  commandent  a  Nostre 
 Seignor  et  entrent  dedenz  la  nef  et  si  tost  com  il 
 i  furent  entrez  li  uenz  qui  deuant  ce  estoit 
 quoiz  et  seriz  se  feri  el  uoille  si  angoissement 
 qu   il  fist  la  nef  partir  de  riue  et  l   enpeint  en 
 haute  mer . et  lors  commença  a  aler  grant  oirre 
 si  commenc  li  uenz  l   aloit  angoissant  plus  et 
 plus . En  telle  maniere  errerent  parmi  la 
 mer  lonc  tens  que  il  ne  sorent  onques  quel 
 part  il  alerent  totes  les  hores  que  Galaad  se  coucchoit  couchoit  et  leuoit  et  fesoit  sa  proiere  a  Nostre  Seignor  que  de  quelle  hore  qu   il  li  requeïst  le  trespassement  de  cest  siecle  qu   il  li  enuoiast . Si 
 fist  tant  celle  proiere  main  et  soir  que  la  uoiz 
 deuine  li  dist . Ne  t   esmaier  Galaad  que  Nostre  Sires 
 fera  ta  uolenté  de  ce  que  tu  requiers  de  quelle  hore  que  tu  demanderas  la  mort  del  cors 
 tu  l   auras  et  receuras  la  uie  de  l   ame  et  la  ioie 
 pardurable . Ceste  requeste  que  Galaad  auoit  fete  tantes  foiz  oï  Galaad  Perceual  si  se  merueilla  mout 
 por  quoi  il  la  fesoit . Si  li  pria  sus  la  compaignie  et  sus  la  foi  qui  entr   ax  deuoit  estre  qu   il 
 li  deïst  por  quoi  il  requeroit  telle  chose . Ce  uos 
 dirai  ge  bien . fet  Galaad . Auant  ier  quant  nos 
 ueïsmes  partie  des  merueilles  del  seint  Graal 
 que  Nostre  Sires  nos  mostra  par  sa  seinte  pitié . En  ce  que  ie  uoioie  les  repostes  choses  qui 
 ne  sont  pas  descouertes  a  chescum  fors  solement  au  menistres  Ihesucrist  en  cel  point 
 que  ie  ui  cez  aferes  que  cuers  de  terrien  home  ne 
 porroit  penser  ne  cuers  descrire  fu  mes  cors 
 en  si  grant  soatume  et  en  si  grant  ioie  que  se  ie 
 fusse  meintenant  trespassez  de  cest  siecle  ie 
 sai  bien  que  onques  hom  en  si  grant  beneurté  ne  morut  comme  ge  feïsse . lors . quar  il  auoit  deuant  moi  si  grant  compaignie  d   angleres 
 et  si  grant  plenté  de  choses  esperitex  que  ie  fusse  lors  translatez  de  la  terriene  uie  en  la  celestiel  en  la  ioie  des  glorieux  martirs  et  des  amis 
 Nostre  Seignor  et  por  ce  que  ie  quit  que  g   en  serai  encor  en  autresi  bon  point  ou  en  meillor  que  ie  ne 
 fui  alors  de  ueoir  celle  grant  ioie  faz  ge  ceste  requeste  a  que  ia  si  tost  ne  m   i  metra  mes  Nostre 
 Sires  que  ge  li  ferai  ceste  requeste . Et  einsi  quid  ie 
 trespasser  de  cest  siecle . Einsi  denonça  Galaad  a 
 Perceual  la  uenuee  de  la  mort  si  com  li  deuins  respons 
 li  auoit  enseignié . Et  en  la  maniere  que  ie  uos 
 ai  deuisee  perdirent  cil  del  roiaume  de  Logres 
 par  lor  pechié  le  seint  Graal  qui  tantes  foiz 
 les  auoit  repeuz  et  resaziez  et  tot  autresi  com 
 Nostre  Sires  l   auoit  enuoié  a  Galaad  et  a  Ioseph .
 et  aus  autres  oirs  qui  d   ax  estoient  descenduz 
 par  lor  bonté  tot  autresi  en  desuesti  il  les  malués  oirs  par  la  maluestié  et  par  la  noienté 
 qu   il  troua  en  ax  et  par  ce  puet  l en  ueoir  tot 
 apertement  que  li  malués  oirs  le  perdirrent  perdirent  par  lor  maluestié  ce  que  li  prodome  auoient  meintenu  par  lor  proesce . Grant  piece  demorerent  li  compaignon  en  mer  tant 
 qu   il  distrent  .i.  ior  a  Galaad . Sire  en  cest 
 lit  qui  por  uos  fu  appareilliez  si  comme  cez  letres  dient  ne  uos  colchastes  uos  onques . Et  uos 
 l   en  deuez  fere  quar  li  briés  dit  que  uos  reposeroiz  dedenz . Et  il  dit  qu   il  s   i  reposera  si  s   i  colche 
 et  dort  grant  piece  et  quant  il  se  fu  esueilliez 
 si  regarde  deuant  lui  et  uit  la  cité  de  Sarraz .
 Lors  uint  a  ax  une  uoiz  qui  lor  dist . Issiez 
 fors  de  la  nef  cheualier  Ihesucrist  et  prenez  entre  uos 
 .iii.  celle  table  d   argent  et  la  portez  en  celle  cité 
 tot  einsi  comme  elle  est  ne  ia  ne  la  metez  ius 
 deuant  que  uos  soiez  el  palés  esperitel  la  ou 
 Nostre  Sires  sacra  premierement  Ioseph  a  euesque .
 En  ce  qu   il  uoloient  oster  la  table  de  laienz  si  regarderent  contremont  l   aiue  en  uirent  uenir  la  nef  ou  il  auoient  misse  lonc  tens  auoit  passé  la  sueur  Perceual 
 et  quant  il  uoient  ce  dit  li  uns  a  l   autre  En  non 
 Dieu  bien  nos  a  tenu  ceste  damoiselle  conuennant  conuenant  qui  iusque  ça  nos  a  siuiz . Lors  prennent 
 la  table  d   argent  et  la  metent  fors  de  la  nef 
 si  la  prist  Boorz  et  Perceual  par  deuant  et  Galaad  par 
 deriere  et  lors  s   esmurent  por  aler  en  la  cité 
 mes  quant  il  uindrent  a  la  porte  si  fu  Galaad 
 toz  lassez  del  fes  de  la  table  qui  assez  pesoit 
 et  si  regarde  .i.  home  a  potences  qui  estoit  desoz  la  porte  qui  attendoit  la  uenuee  aus  trespassanz  qui  seuent  li  fesoient  bien  por  amor 
 de  Ihesucrist . Quant  Galaad  uint  pres  de  lui  si  l   apela  et  li  dist  Prodom  uien  ça  et  si  m   aide  tant 
 que  nos  aion  ceste  table  portee  la  sus  en  cel  palés .- Ha  sire  por  Deu  fet  cil  que  ce  est  que  uos  dites  Il 
 a  bien  passé  .x.  anz  que  ie  ne  poi  aler  sanz  aide 
 d   autrui .- Ne  te  chaut  fet  il  mes  lieue  sus  et  n   aies  pas  doute  quar  tu  es  gariz . En  ce  que  Galaad  ot  dite  ceste  parole  cil  essaie  s   il  se  porroit  leuer  et  en 
 ce  qu   il  s   essaioit  si  se  troue  ausi  fieui  et  hetié 
 com  s   il  n   eust  onques  eu  mal . Lors  cort  a  la  table 
 et  la  prist  d   une  part  contre  Galaad  et  quant  il  entre 
 en  la  cité  si  ua  disant  a  toz  çax  qu   i  encontre 
 le  miracle  que  Dex  li  auoit  fet . Quant  il  uindrent 
 el  palés  en  haut  si  uirent  la  chaiere  que  Nostre  Sires  auoit  iadis  appareillie  por  ce  que  Ioseph  s   i  aseïst  et  meintenant  i  acorent  cil  de  la  cité  a  grant 
 merueille  par  amor  por  ueoir  home  mehaignié 
 qui  ert  redreciez  nouellement . Quant  li  compaignon  orent  fet  ce  que  commandé  lor  estoit  si  commanderent  et  retornerent  a  l   eue  et  entrerent 
 en  la  nef  ou  la  suer  Perceual  estoit  si  la  prennent 
 atot  le  lit  et  l   enportent  el  palés  et  l   enfoïrent 
 si  richement  com  l en  deuoit  fere  fille  de  roi . Quant 
 li  rois  de  la  cité  que  l en  apelloit  Escorant  uit  les 
 .iii.  compaingnons  si  lor  demanda  dont  il  estoient  et  quel  chose  ce  estoit  qu   il  auoient  aportee 
 sor  celle  table  d   argent  et  il  li  distrent  la  uerité 
 de  quant  que  il  lor  demanda  et  la  merueille  del  Graal 
 et  le  pooir  que  Dex  i  ot  mis  et  cil  fu  desloiaux 
 et  cruiex  com  cil  qui  touz  ert  estrez  de  la  male  citez 
 et  de  la  malaoite  lignie  des  paiens  si  ne  crut 
 riens  qu   il  deïssent  ainz  dist  qu   il  estoient  aucun  desloial  tricheour  si  atendi  tant  qu   il  les 
 uit  desarmez  et  lors  les  fist  prendre  a  ses  genz 
 et  metre  en  prison  et  les  tint  .i.  an  en  sa  prison 
 en  telle  maniere  que  onques  n   en  oissirent  mes 
 d   itant  lor  auint  il  bien  que  si  tost  com  il  furent 
 enprisoné  Nostre  Sires  qui  nes  auoit  pas  obliez 
 lor  enuoia  deuant  aux  le  saint  Graal  por 
 fere  lor  compaignie  de  qui  grace  il  furent  toz 
 dis  repeu  tant  com  il  demorerent  en  la  prison . a 
 chief  de  l   an  auint  .i.  ior  que  Galaad  se  compleint 
 a  Nostre  Seignor  et  dist . Sire  il  me  semble  que  i   ai 
 assez  demoré  en  cest  siecle  s   i  uos  plest  ostez  m   en 
 prochoinement . Celui  ior  auint  que  li  rois 
 Escorant  gisoit  malades  el  mal  de  la  mort  si 
 les  manda  deuant  lui  et  lor  cria  merci  de  ce 
 qu   il  les  a  si  mal  menez  a  tort  et  il  li  pardonent 
 uolentiers  et  il  morut  meintenant  et  quant  il 
 fu  enterré  cil  de  la  cité  furent  mout  esmaiez 
 quar  il  ne  sauoient  de  qui  il  poïssent  fere  si  se 
 consellierent  grant  piece  et  en  ce  qu   il  estoient  a  consel  oïrent  une  uoiz  qui  lor  dist .
 Prenez  le  plus . iones  des  .iii.  compaignons  et 
 cil  uos  gardera  bien  et  uos  conseillera  tant  com 
 il  sera  auec  uos . Et  il  firent  le  commandement 
 a  la  uoiz  si  pristrent  Galaad  et  le  firent  seingnor  d   aux  ou  il  uolsist  ou  non  et  li  mistrent 
 la  corone  el  chief  dont  il  pesa  mout . Mes  por 
 ce  qu   il  uit  que  fere  le  couint  l   otroia  quar 
 autrement  l   eussent  il  ocis . Quant  Galaad  fu 
 uenuz  a  terre  tenir  si  fist  par  desus  la  table 
 d   argent  .i.  arche  d   or  et  de  pieres  precieusses 
 qui  couroit  le  seint  uessel  et  toz  les  matins 
 si  tost  com  il  ert  leuez  uenoit  deuant  le  seint 
 uessel  lui  et  ses  compaignons  et  fesoient 
 lor  proieres  et  lor  oroisons . Quant  uint  au 
 chief  de  l   an  a  celui  ior  meismes  que  Galaad 
 auoit  porté  corone  si  se  leua  bien  matin  entre  lui  et  ses  compaignons  et  quant  il  uinddrent  uindrent  el  palés  que  l en  apeloit  esperitel  si 
 regarderent  deuant  le  seint  uessel  et  uoient 
 .i.  bon  home  uestu  en  semblance  de  euesque  et  estoit  a  genolz  et  batoit  sa  coupe  et  auoit  entor 
 lui  si  grant  plenté  d   angleres  com  se  ce  fust  Ihesucrist 
 meïsme  et  quant  il  ot  esté  grant  piece  a  genolz 
 si  se  leua  et  commença  la  messe  de  la  glorieuse  mere  Dieu  et  quant  uint  el  segré  de  la  messe  que  il 
 ot  ostee  la  plateinne  par  desus  et  del  seint  uessel  si  apella  Galaad  et  li  dist . uien  auant  seriant 
 Ihesucrist  si  uerras  ce  que  tu  as  tant  desirré  a 
 ueoir . Et  il  se  tret  auant  et  regarde  deuant  le 
 seint  uessel  et  si  tost  com  il  i  ot  regardé  si  commence 
 a  trembler  mout  durement  si  tost  comme  la  mortel  char  commença  a  regarder  les  esperitex  choses  lors  tent  Galaad  ses  meins  uers  le  ciel  et  dit  Sire  toi  ador  ge  et  merci  de  ce  que  tu  m   as  acompli  mon  desirrier  quar  a  ce  uoi  ge  tot  apertement 
 ce  que  langue  ne  porroit  descrire  ne  cuer  penser 
 ici  uoi  ge  la  commençaille  des  granz  hardemenz 
 et  l   achoison  des  proeces  ici  uoi  ge  les  merueilles 
 de  totes  autres  merueilles  et  puis  qu   il  est  einsi  biax  dolz  Sires  que  uos  m   auez  acomplies  mes 
 uolentez  de  lessier  moi  ueoir  ce  que  i   ai  touz  iors 
 desirré  or  uos  pri  ge  que  uos  en  cest  point  ou 
 ie  sui  et  en  ceste  grant  ioie  soffrez  que  ie  trespasse  de  ceste  terriene  uie  en  la  celestiel .
 Si  tost  com  Galaad  ot  fete  ceste  requeste  a  Nostre 
 Seignor  li  prodons  qui  deuant  l   autel 
 estoit  reuestuz  en  semblance  de  euesque 
 prist  corpus  domini  sus  la  table  et  l   ofri  a  Galaad  et  il  le 
 reçut  mout  humilieusement  et  o  grant  deuotion 
 et  quant  il  l   ot  usé  li  prodom  li  dit  Sez  tu  fet  il  qui 
 ie  sui .- Sire  nenil  se  uos  nel  me  dites .- Or  saches  fet  il 
 que  ie  sui  Iosephés  le  filz  Ioseph  d   Arimatie  que  Nostre 
 Sires  t   a  enuoié  por  toi  fere  compaignie  et  sez  tu 
 por  quoi  il  m   en  a  plus  tost  enuoié  que  .i.  autre 
 Por  ce  que  tu  m   as  resemblé  en  .ii.  choses . En  ce 
 que  tu  as  ueues  les  merueilles  del  seint  Graal  ausi  comme  ie  fis  et  en  ce  que  tu  as  esté  uirges  ausi  comme  ie  sui  si  est  bien  droiz  que  li  uns  uirges  face 
 compaignie  a  l   autre . Quant  il  ot  dite  ceste  parole  Galaad  uient  a  Perceual  et  le  bese  et  puis  a  Boorz  si  li  dit 
 Boorz . saluez  moi  mon  seignor  Lancelot  mon  pere 
 si  tost  com  uos  le  uerroiz . Lors  reuint  Galaad  deuant  la  table  et  se  mist  a  coudes  et  a  genolz  si  n   i  ot 
 gueres  demoré  quant  il  chaï  adenz  sus  le  pauement 
 del  palés  quar  l   ame  li  eirt  ia  fors  del  cors  si  l   enporterent  li  anglere  fessant  grant  ioie  et  beneïssant 
 Nostre  Seignor . Si  tost  comme  Galaad  fu  deuiez  auint 
 illuec  une  grant  merueille . quar  li  dui  compaingnon  uirent  apertement  que  une  mein  uint  deuers  le  ciel . Mes  il  ne  uirent  pas  le  cors  dont  la 
 mein  estoit  et  elle  uint  droit  au  seint  uessel  et 
 le  prist  et  la  lance  ausi  et  l   enporta  tot  amont 
 uers  le  ciel  a  telle  eure  qu   il  ne  fu  puis  hons  si 
 hardiz  qu   il  osast  dire  qu   il  l   eust  ueu  le  seint 
 Graal . Quant  Perceual  et  Boorz  uirent  que  Galaad  estoit 
 morz  si  en  furent  tant  dolenz  que  nus  plus 
 et  s   il  ne  fussent  si  prodom  et  de  si  bone  uie  tost 
 en  poïssent  estre  cheuz  en  desesperance  por  la 
 grant  amor  qu   il  en  auoient  et  li  plus  del  païs  en  firent  mout  grant  duel  et  mout  en  furent  corocié  la  ou  il  auoit  esté  morz  fu  fete  sa  fosse  et  si  tost  com  il  fu  enfoïz  Perceual  se  rendi . en  .i. 
 hermitage  defors  la  cité  si  prist  dras  de  religion  et  Boorz  fu  o  lui . Mes  onques  ne  changa 
 les  dras  del  siecle  por  ce  que  il  baoit  encor  a  reuenir  a  la  cort  le  roi  Artur . Un  an  et  .ii.  mois  uesqui  Perceual  en  l   ermitage  et  lors  trespassa  del  siecle  si  le  fist  Boorz  enterrer  o  partir  s   a  le  cors  mis  o 
 Galaad  el  palés  esperitel . Quant  Boorz  uit  qu   il  ert 
 remés  tot  seuls  en  si  loingteinnes  terres  comme  es 
 parties  de  Babiloine  si  se  parti  de  Sarraz  tot 
 armez  et  uint  a  la  mer  et  entra  en  une  nef  si 
 li  auint  si  bien  que  assez  en  poi  d   ore  uint  el  roialme  de  Logres  et  quant  il  fu  uenuz  el  païs  si  cheualcha  tant  qu   il  uint  a  Camaalot  ou  li  rois 
 Artus  estoit  si  ne  fu  onques  si  grant  ioie  fete 
 com  il  firent  de  lui  quar  bien  le  cuidoient  auoir  perdu  a  touz  iors  mes  por  ce  que  si  longuement  auoit  esté  fors  del  païs . Quant  il  orent  mengié 
 a  cort  li  rois  fist  auant  uenir  les  clers  qui  metoient  en  escrit  les  auentures  au  cheualiers  de  laienz 
 et  quant  Boorz  ot  contees  les  auentures  del  seint 
 Graal  telles  com  il  les  auoit  ueues  si  furent  misses  mises  en  escrit  et  gardees  en  l   alniere  almiere  de  Salebieres  dont 
 mestre  Gautier  Map  les  trest  a  fere  son  liure 
 del  seint  Graal  por  l   amor  del  roi  Henri  son  seignor  qui  fist  l   estoire  translater  de  latin  em 
 françois . Si  se  test  atant  li  contes  que  plus  n   en 
 dit  des  auentures  del  seint  Graal .