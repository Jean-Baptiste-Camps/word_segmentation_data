#META#  TextURI          AlexisP13
#META#  DEAF             http//www.deaf-page.de/fr/bibl/bib99a.php#AlexisP
#META#  TL               Alex. Alex. S.
#META#  FEW        		
#META#  ARLIMA           https//www.arlima.net/no/114
#META#  Author          
#META#  AuthorBorn
#META#	AuthorBornAmb
#META#  AuthorDied
#META#	AuthorDiedAmb
#META#	AuthorFl1
#META#	AuthorFl2
#META#  TextTitle        La uie de saint Alexis
#META#  TextSubtitle	   poème du XIe siècle et renouuellements des XIIe XIIIe et XIue siècles publiés auec préface uariantes notes et glossaire
#META#  Textuols         1
#META#  TextSubi         hagiography
#META#	TextDom
#META#	Translation
#META#	Collection
#META#	CollectionNo
#META#  TextDescARL      123 laisses de uers décasyllabiques monorimes (1278 uers)
#META#  TextDescuers     10
#META#  TextDateARL      XIIIe siècle
#META#  TextDateAdi      13
#META#	TextDateMin
#META#	TextDateMax
#META#  EdEditor         Paris Gaston Pannier Léopold
#META#  EdPlace          Paris
#META#  EdPublisher      F. uieweg
#META#  Eduol           
#META#  EdYear           1887
#META#  EdPages          279-317
#META#  MsBase           Ma Carlisle Cathedral
#META#  MsOther         
#META#  MsNum            2
#META#	MsDateARL
#META#	MsDateAdi
#META#	Form
#META#	Complete
#META#	NoWords
#META#	NoLines
#META#	DialAuth
#META#	DialScribe
#META#  ScanURL          https//archiue.org/details/lauiedesaintale03alexgoog
#META#  ScanURIOther	
#META#  ArkID            ark/13960/t1ih3nt8t
#META#  LccnID           14022514
#META#  OclcID           67605175
#META#  WebAuthor        Dauid Ioseph Wrisley
#META#  ORCIDWebAuthor   orcid.org/0000-0002-0355-1487
#META#  WebReuiewer       
#META#  ORCIDReuiewer   
#META#  MiscInfo         the thirteenth century uersion in this uolume
#META#  CCLicense        CC BY-NC-SA 4.0 International


*** START
§LI uIE SAINT ALESIN ET COMMENT IL MORUT.
Pageu01P279
# |
Cha en arriére an tens anchienors
Fois fut en tiere et iustiche et amors
Et uerités et creanche et donchors
Mais ore est frailes et plains de grans dolors.
Iamais n iert teus con fut as anchissors.
Ne portent foit li marit lor oissors
Ne li uassal flanche lor signors......
# |
Au tens Noé et an tens Moysant
An tens Dauid cui Dius par ama tant
Bons fut li siécles n arons mais si uaillant.
uieus est et frailes tot s en ua defalant
Ne portent foit as péres li enfant
Et li filleul uont lor parins boisant
Li iustichier le loi Din malmenant
Et li signor lor molliers ahontant.
Goie et leeche ua tote defalant
Soz chiel n est hom ki de l auoir ait tant
Pageu01P280
Ne se redote dou tens a en auant.
Pries est li fins par le mien eschiant.
En l honor Diu le glorios poissant
Ki nos crea trestos a son semblant
uous uuel conter un exemple mout grant
D un saintisme home et d un sien cier enfant.
# |
Li Diu uassaus ot non Eufemiens
Cuens fut de Rome et mout bons crestiens
Et sages hom des autors anchiens
Tos tens mena grans tenchons sor paiens
Et sainte eglise ama sor totes riens
De felonie n ot onkes en lui riens
Et prist mollier puis k il fut anchiens....
# |
Puis conuiersérent ensemble longhement
Assés i orent et or mier et argent
Et uair et gris et uiés uin et forment
Et bors et uiles et rice tenement.......
Et sainte eglise reuisdérent souent.
Mais d une rien lor poise mout forment
K il n ont enfant si en sont mout dolent
Diu en apielent andoi parfitement.
He rois de glore par ton comandement
Un fil nos done ki soit a ton talent.
# |
Tant li deproient par grant humilitet
Et en lor cuer en ont tant sospiret
Et en lor ieus tantes larmes ploret
Et ont as poures tant uiestement donet
Ke nostre sire par le siue bontet
A le mollier tramist feconditet
Un fil lor done si l en séuent bon gret.
De saint batesme l ont tost regeneret
Biel non li donent en le crestientet
Dant Alexis ont le fil apielet.
Pageu01P281
# |
Li gentius kom cui Dius le uaut doner
Apries li dame ki tant fist a loer
Soingnosement fisent l enfant warder
Et tenrement et coucier et leuer
Mout deuint biaus si fist mout a amer
Puis si le fisent a l escole mener
Et l escriture enseignier et mostrer.
En poi de tens sot bien lire et canter
Et en latin mout sagement parler
Et une loi gentement uisiter.
# |
Et kant li enfes fut des ars bien senés
De mout ciers dras s est ricement parés
Droit a le cort le roi en est alés
Tant le sieruit par ses humilités
Ke li a armes et warnemens donés
Et les honors dont ses pére iert casés
Li a rendues et des autres assés.
# |
Kant uoit li pére ke mais n ara enfant
Fors ke chel sol ke il par aime tant
Dont se porpense del siécle a en auant
Or ueut ke prenge mollier en sen uiuant.
Il en a quise une mout auenant
Fille a un duc un rice home uaillant.
Chius li otroie et mil liures uaillant
Et un castiel asasel et manant.
# |
Noment lor tierme de lor assemblement
Kant uint au faire sel font mout liement
Mout en sont liet d ambes pars li parent.
Dans Alexis l esposa uoirement
Mais de chel plait ne uausist il nient
De tot en tot a Diu a sen talent
Se li loisist il uiesquist castement
Ke de chel siécle ne quist encombrement.
# |
Kant li siens pére ot fait tot apriester
Pageu01P282
Et ses barons uenir et auner
Et sen palais ricement conreer
Et fait des noches le premerain soper
Li iors s en ua si prent a l auiesprer
Traient les napes les tables font oster
Et lor relief coillir et amasser
Et a frarins departir et doner.
# |
Chou dist li pére Biaus fils ua t ent coucier
Auuec t espose Dius te doinst hiretier
Ne uaut li enfes sen pére corechier
Sus se drecha ne l osa delaiier
uint en le cambre si se fait descauchier.
Li pére i fut et li mére au uis fier
Le cambre font enchenser et ioincier
Et kant s en issent si l ont faite uuidier.
Et Alexis rewarda se mollier.
# |
Kant Alexis ot se femme ueue
Ki tant par est cortoise et bien creue
Et couoitose et blance en se car nue
Et uoit le cambre ki si est portendue
Dont li ramenmbre de se cheleste drue
De sainte eglise ke tant a maintenue
S il chele amie ki dou chiel est uenue
Por carnel femme relenquist.....
Dont crient il mout ke s arme soit perdue
Et au iuise Damediu confondue.
# |
He Dius dist il ki nos as a sauuer
Et en le uirgene te laissas aombrer
Et en le crois te laissas deliurer
Por nos caitis peceors racater
Fai nos ciers sire tes commans eswarder
Ke ia diables de nos ne puist gaber.
Dont me cuida bien mes pére aloer
Kant il me fist cheste dame esposer
Pageu01P283
S or ne m en fui tot me ueut afoler
Et en infier el plus parfont ieter.
Dans Alexis sospire mout forment
Et si reclaime Diu mout parfitement
Se france espose castoie douchement.
Sainte Escriture li despont saintement
Et il li blasme cheste uie forment
Et l autre uoie de glore li aprent
Tant ueut parler od li tot bielement
Ke couciet soient par tot le pauement
Puis s en fuira s il puet cheleement.
#  |
Tant le castoie ke li nuis est moie
Et li waite est endormie et coucie
Et li puchiele mout forment anuiie
Puis prent l aniel dont il tot enwagie.
Deus pars en fist par merueille boidie
S en a le dame l une moitiet baillie
Et puis a l autre sor lui bien estoiie
S il iamais a Rome tant aprocie
Ke il resoit en le sale proisie
Et il lor mostre chele seigne asaisie
Ke l  reconoisse se femme l escauie.
# |
Dist li puchiele Or sui mout eswarée
La m en reporte dont tu m as aportée.
Ke quierras ore en estraigne contrée
Por coi me lais kant tu m as esposée
Demain serai de te cambre ietée
Puis m en irai comme femme eswarée
Tel honte arai iamais n ierc honorée.
Biele dist il tu n ies mie senée
Cheste grant goie t ara corte durée
A Diu te tien si deuien s esposée
T arme iert el chiel de goie coronée
Auuec les angeles iert assise el posée.
Pageu01P284
Gentius puchiele chestui prent a signor
Ki en le crois soffrit mort por t amor
Por nos ieter de chele grant puor
Ki fait les armes en infier grant dolor.
N a en chest siécle nule parfite amor
Mais tot i somes en peine et en dolor
Par mout grant goie s assemblent peceor
Mais il departent a duel et a tristor.
# |
France puchiele or te tien en bontet
Si tien net cuer et...................
......cors ki tant sont bien molet
Mar uirent onkes le lor grande biautet
Se por icheste dolente uanitet
Sont en infier el plus parfont ietet.
Me biele amie warde te casteet
Il te sera mout bien werredonet
K ensemble as angeles prendras sochietet.
S en porteras corone de clartet.
# |
Me biele drue or me done congiet
Iou ai uiers Diu mon coraige ficiet
Si werpirai et me tiere et men fiet
Et tot le liu ou chis grans palais siet
Ke Diu ne pierge et le soie amistiet.
Mes pére fait de moi mout grant peciet
Ki m a dou siécle emboet et loiiet
Por un seul poi k il ne m a engigniet
Et en infier ou plus parfont lanchiet.
Dius te soit warde par le soie pitiet
Car iou m en fui en escil a men piet.
# |
Kant li puchiele oit de sen signor
Ke ueut werpir li et tote s honor
Sauoir poés k ele ot au cuer dolor
Tel crit ieta k ele ne pout grignor
Pageu01P285
Dont a li sire meruillose paor.
Mierchit dist il biele por Diu amor
Ne faire honte Iesu ton creator.
Se tu me dones de lui sieruir loisor
En paradis en le glore angelor
As de conquierre corone a oriflor.
# |
France puchiele chou dist sains Alexis
Se iou hui fuisse en un tornoi ochis
Ancui seroie apielés et malrnis
Et en le tiere acouetés et mis
Puis si m aroies en es les quinze dis
Si obliet ke ainc ne fuisse uis
Tot autretel s or te prendoit te fins
Feroie iou de toi iou l te pleuis.
Dolens tos chiaus ki por lor ors delis
Pierdent le longhe goie de paradis
# |
France puchiele n oblie t arme mie.
Car li hon fait mout grande dieruerie
Ki por le car se lasse d arme oblie
Car li fiel cors l a forment enhaie
Ia entre iaus deus ne faura aatie
Car li cors aime putaige et glotrenie
Et uanitet et pereche et folie
Si ueut auoir tos tens le panche emplie
Lui ne caut onkes soit maus ou felonie.
# |
Tantost con l arme ist de chel cors puant
Ki n ama onkes ne Diu ne sen comant
Mais de mal faire se fist fort et poissant
Si uinrent lues mil diable acorant
Ki l encauchiérent trestot uers le torment
Ou li uier sont et li sierpent mordant.
Coi k il en fachent chou trouons nos lisant
Pageu01P286
Au samedi anchois le coc cantant
Reuient droit l arme a le fosse criant
Le puant cors mout forment maudisant
Ki l a conduite en chel tonnent si grant.
# |
He cors dist l arme mar te ui onkes net
Mau soit de l hore ke fumes aiostet
Et maudit soient de sainte trinitet
Andoi li piet ki chou ont poralet
Et les deus mains ki ont chou manouret
Et ichil cuers ki chou a porpenset
Aussi li boce ki chou a porparlet
Et li doi uel ki chou ont rewardet
Et les oreilles ki chou ont escoutet
Dont li mien membre sont si grief tormentet
# |
Or giras cors en le tiere eniermee
Et iou irai come maleuree
A le dolor ke tu m as porparlee
Dusk au iuise. . . ............
Kant te cars ert de mort resuschitee
El en l aet de trente ans restoree
Dont serai cors droit a toi ramenee
Et en ches membres droit a toi restoree
Od toi ensemble en le flame embrasee
Ke li diable nos aront aprestee
Puis comparras l orgueil et le posnee
Ke tu tos iors as si grant demenee.
# |
France puchiele pense de Diu seruir
Donte te car cui estoura porir.....
Cui estoura et bien et mal sentir
De li te peine ke le puisses warir.
Chele a grant goie ki puet a Diu uenir
Lasse cheli cui couient departir
Pageu01P287
Et en infier od les maufés gésir
Et en le flame tos tens adies bruir
# |
Gentius puchiele con fors plais la sera
Kant nostre sire au iughement uenra.
Et il se crois lés nos establira
Et il ses plaies totes nos mosterra
Et le corone d espine k il porta 
Or me di biele ke li mauuais fera
Kant li plus iustes a chel ior tremblera.
Goios chelui ki desieruit ara
Ki a chele bore a diestre part sera
Et od les angeles en paradis ira 
# |
La n ara ia parlet de ricetet
Ne de paraige ne de nobilitet
Ne de grant cors ne de legier costet
Ne de caucier ne d ermin engolet
Chent mile marc de deniers moneet
N i ualent mie un bouion empenet
S il en chest siécle ne sont por Diu donet
Ne rois ne cuens n i menra poestet
Mais chil seront le ior tot coronet
Et trait auant et signor apielet
Ki chi aront uescut en casteet
Et maintenue droiture et caritet
Et uiers lor proismes par bone foit erret
Ckil troueront le postic aornet
Et le portier de l ourir apriestet
Et tot li autre iérent en sus botet
Et as diables en lor mains deliuret.
# |
France puchiele or me laissiés fuir
Si uos irai conquierre et desieruir
Chele grant glore ki ne puet definir
Ou caus ne frois ne nos pora suir
Pageu01P288
Ne fains ne sois ne nule riens nuisir
La te ferai de tel conroit uiestir
Ke nus eaiges ne pora enuiesir
Ne lére enmbler ne robére tolir.
Chil ki la sont ont si tot lor plaisir
Nus hom ki soit ne lor puet rien tolir.
# |
Gentius puchiele car me laissiés aler
Si uos irai conquierre et aeater
Chele grant goie ki ne puet tresaler
Sos chiel n esl boce ki le sace conter
Ne nus euers d home ki sace porpenser
Con faite goie Dius a fait apriester
En paradis por ses amis fieuer
Ainc uel de car ne l  porent eswarder
Ne esprit d home ne le porent trouer.
Goios chelui ki l  pora porpenser
Et en chel siécle téle uie mener
Ke s arme puist par chele porte entrer
Et od les angeles par dedens conuierser
Ot le li biele si laissa le plorer.
# |
France puchiele por l amor Diu mierchit
Lai m ent aler car tuit sont endormit.
ua t ent a Diu li biele respondit
Chius ert dolens ki toi engenuit
Si iert li mére ki soef te norit
Et iou meisme ki t auoie a marit
Or uerrai plait a grant duel departir.
Or t en ua sire kant ne te puis tenir.
# |
S en ten conseil le pooie trouer
K ensemble od toi m en laissasses aler
Pageu01P289
Ia me uerroies gentement apriester
Tondre mes crins et wimples afubler
Et prendre eskerpe et bordon acater
Toi sieruirai de tes dras relauer
En si ke ia ne te quier adeser
Ne carnelment dalés toi conuierser.
Non ferai biele Iesus te puist sauuer
# |
Ains te comant a le uirgene Marie
Ke des diables te port tel warandie
Ke mais ne puisses iestre par iaus honie.
A tant s en tome se uoie a acueillie
Ne trueue sierf ki pas li contredie
Car Darnedius li siens pére l en wie...
De le puchiele ke il a conuiertie
Ke il li done poestet et baillie
De Diu sieruir tant ke s arme iert warie.
De toi chel plait ne set ses pére mie
Non fait se mére ki estoit tote fie
K il en se cambre dormist dalés s amie.
Kant le saront ke il l a relenkie
Si durement en iert Rome estormie
K ainc mais ne fut plus grans dolors oie.
# |
Sains Alexis uint a le mer fuiant
lluekes trueue une barge flotant
Ki de passer se uait aparillant
Done son pris si entra ens corant.
Drechent lor uoiles chil maistre maronant
Parmi le mer s en eskipent a tant
Droit a Laliche cuident uenir siglant
Mais Diu ne plot ne le sien cier cornant
Uns uens leua sor diestre costiant
Ki les empeint trois liues bien auant
Si k il aprocent de Ierusalem tant
Ke de chel port ou il uiénent nagant
Pageu01P290
I uait on bien che trouon nos lisant.
En un sol ior a un mulet ambiant
Sauoir poés k  ensi plot Diu le grant.
# |
Es uos au port saint Alexis uenut
Et de le barge fors a le tiere issut
uint au sepulcre ou nostre sire fut
Fait ses proiiéres si s a confies rendut
Un ior entier et dos nuis i estut
Ke ne manga de se boce ne but
Tant s en delite ke nostre sire i fut
Et au tierc ior uiers le flun Iordain mut
Si a baigniet sen digne cors tot nut
Puis prent les paumes et un espic solut
Droit a Laliche uient le camin batut
Mais iou ne sai con longhes i estut
Ou k il ala Diu sieruit et conut
Et nostre sire l en prieste grant uiertut.
Et si ie warde ensi con le sien drut.
# |
Et kant li sire d iluec se retorna
Droit en Alis le chitet s en ala
Por une imagene k on iluec li prisa
Ke li sains angeles de ses mains figura
Ki a le uirgene le messaige anoncha
Kant nostre sire en sen cors s aombra
Auuec ichou k il en li eswarda
Fist si l imagene ke bien le resembla
Et Marien apries si l apiela
Et en Alis le chitet l emporta
En ichel ior ke Dius resuschita
De chel sepulcre ou Iosés le posa.
La le requiert chis hon ki Diu ama.
Tantost con il ens el mostier entra
Ou il l imagene nostre dame troua
De deuant li s estendit et posa
De ses peciés douchement li proia
Et de l espose k il werpit et laissa.
Pageu01P291
Puis prist l auoir ke de Rome gieta.
A poures gens le rendit et dona
K onkes maaile sor lui ne resierua.
# |
Kant li sire ot departit sen auoir
Entre les poures s en uait el renc seoir.
Rechut l aumosne kant il le pot auoir
Si en entra a Diu de tel sauoir
K onc ne retint sen disner mie au soir
Ne dou soper n  i uout tant recheuoir
Dont el demain puist un repast auoir.
Tant a iunet ke tot le uis a noir.
Ne fait se car gaires de sen uoloir
A Diu sieruir met grant peine por uoir
Et nostre sire li priesta tel pooir
K onkes diables ne l  pot faire encaoir.
# |
Or reuenrai a chiaus de le contrée
Ki tel dolor ont por lui demenée.
Li dame crie con fame forsenée
Fius Alexis kel tristor m as donée
Fius tu t en uais s as laissiet t esposée
Ke iou t auoie si cortoise donée
Tel duel me fais ke ia serai dieruée.
Cuert en le cambre tote l a deskirée
Oste ses pailes et se cortine lée
Ia mais par home nen iert reconfortée
A ichest duel ariére ciet pasmée
Ne mais li sire l en a sus releuée.
# |
Li damoisiele regreta mout sen drut
Et li mére a sen paile destendut
Andos s asisent sor un marbre tot nut
Si ke tapit n i ot mis n estendut.
Dius dist li pére ciers fils con t ai pierdut
Respont li mére Peciés le m a tolut.
L espose crie mout petit l ai eut
Si grand duel ai k onkes mais tés ne fut.
Pageu01P292
Es uos l espose dolente et esmarie
Si est le mére au piet agenoillie
Se biele boce li a trois fois baisie
Et de ses ieus arosée et moulie
Dame fet ele kant tes fius m a laissie
Or me retien od toi en te maisnie.
Por soie amor ki tant m en a proiie
I ai Damediu casteet otroiie
Ke mais d autre home ne ruis iestre loiie...
Tantes fois l a de pitiet embrachie
Ke tote en fut lassée et anuiie.
# |
Li pére escrie Ki nos deseuerroit
Ia mais le fache Damediu ne uerroit.
Kant a men fil ueus porter si grant foit
Dont est il drois chiertes ke mius t en soit.
Or t asserrai ia ou mes fius seoit
L amor tenras et l honor k il tenoit
Et si metrai mes biens sor ten destroit
Ke s il est hon ki t en mostrast bufoit
Ia mais nul ior mes cuers ne l ameroit.
Kant chele entent k ensi le mainterroit
Au cordoan l en ueut aler tot droit
Mais li frans hon en ses bras le rechoit
Et si l en baise ansdos les ieus estroit.
# |
Dont prent li pére ses messaiges errant
Par pluisors tieres fait quierre sen enfant.
Droit en Alis en uinrent doi errant
Iluekes trueuent saint Alexis seant
Entre les poures a l aumosne seant.
Si a muet sen uis et sen semblant
Ke il ne l  pueent rauiser tant ne kant
Mais lor aumosne li presentent deuant
Il le rechoit liement en plorant
Pageu01P293
Et s en aore Damediu le poissant
De ches siens siers cui il est aumosnant.
# |
Il fut lor sire or est lor aumosniers
Tel goie en a k il en fut plus legiers.
Li siergant cherkent tot adies les mostiers
Et les grans rues et les palais pleniers
Si en demandent borgois et ceualiers
Et il les suit et escoute derriers
Se dou fuir li seroit pas mestiers.
# |
Li siergant sont anuiiet de baer
Et de l  cherkier et de le demander
Ciés un borgois sont alet por disner
Car hon ki uait ne puet mie iuner.
II les porsuit tant k il les uit entrer
Por l ocoison de l aumosne rouer
Ala a l uis lor raisons escouter...
Signor dist il mout uos uoi dementer.
Et chil respondent Ne fait a oblier.
Pierdut auomes un gentil baceler
Le fil au conte ki Rome doit warder
N ot plus d enfans mout le deuoit amer
Tant k il le fist une dame esposer
Mais il le fist a forche...............
Fuis s en est en essil decha mer.
Li pére en cuide esragier et dieruer
Se douche mére ne l  puet entroublier
Et li puchiele ki tant le pot amer
Sos chiel n est hon s il li ot regreter
Ne li estueue d ansdos les ieus plorer.
Or le cuidames chi iluekes trouer
Mais ne l  poons ueir ne encontrer
Auoirs nos faut n auons mais ke doner
uuelliens ou non nos en conuient aler.
Pageu01P294
Dist li borgois N en faites a blasmer.
A ichel mot font lor tables oster
Si comenchiérent ariére a retorner.
# |
Kant li sains hon les uit si eslonghiés
Et si cuida ke ia mais n iert tociés
Ne uos sai dire con forment il fut liés.
Cuert en l eglise si ciet l imagene as piés...
Ke le puchiele pardoinst tos ses peciés
Et ke ses cors ne soit mais uergoigniés
Ne de nul home adesés ne tociés
Ne par diable soduis ne engigniés.
Es uos a Rome les siergans repairiés
Nonchent au pére ke ia mais n iert bailliés.
Or poés croire ke mout en fut iriés.
# |
Li siers Diu est en Alis remansus
Dis et siet ans s i est si maintenus
Ke en ses piés nen ot solers uiestus
Ne nus iuiers n i est si fors keus
Ke au mostier ne soit anchois uenus
Ke li prouoires soit de sen lit issus
Ne de matines li premiers cous ferus.
Ne se fait pas emparlés ne agus
Ains est taisans con s il estoit tos mus
Et del diable s est si escombatus
K ainc ne pot iestre por lui si conuaincus
Ke uns sos mos soit de se boce issus.
# |
Sains Alexis a se car relenkie
Et en chest siecle l a si por Diu honie
Ke en se boce nen entre de pain mie
Se cascun ior par les uis ne l  mendie.
Et le chitet par aime tant et prise
Pageu01P295
Ke mais par lui se il puet n iert werpie
Tot por l imagene ki st de sainte Marie
A cui il siert et de nuit et de die.
Grant peine mist en le cheleste uie.
# |
Kant li sains a le bore si enamet
Ke ia n istra mais par se uolontet
Li sainte imagene dont iou uos ai contet
Chele a le costre dou mostier apielet
Frére dist ele iou t ai araisonet
Por un signor de grant nobilitet
Ki por moi a en cheste uile estet
Dis et siet ans en mout grant pouretet
Le biel sieruiche ke il m a presentet
A nostre sire mout recoillit en gret.
Or ua si l  quier tant ke l aies trouet
Car bien est drois ke chil de le chitet
Le reconoissent et sacent se bontet.
Es uos le clerc forment espoentet
Le mostier cherke et de lonc et de let
Et Alexis a trois fois encontret
Mais uoirement ne cuide ne ne set
Ke ses cors soit de si grant dignitet
Maintes fois l ot fors dou mostier botet
Et laidement castoiiet et coset
Et soduiant el pautonier clamet.
# |
Li ciers reuint a l imagene en plorant
Dame dist il par tot uois espiant
Mais ne truis home ki soit de tel semblant
Ki tant soit dignes ke uos alés disant.
Ele respont Trouer le pues seant
Derrier chel uis en sen sautier lisant.
Quiert le li clers chele part uint corant
tot droit au piet keus li est errant
Sire mierchit por Damediu le grant
Te sainte uie tu nos as chelet tant
Pageu01P296
Ke nos en somes enuiers Diu meserrant.
Sains Alexis en ueut aler fuiant
Mais li bons ciers le uait bien fort tenant
Et les canones dou mostier apielant
Si lor aconte paoros et tremblant
De chele imagene ki li fist le comant
Ke le saint home lor amenast auant
Et ses bontés lor fesist entendant.
# |
Kant chil oirent le clerc chou raconter
Ke nostre sire fist l imagene parler
Por chel saint home conoistre et demostrer
Communeument le cuerent aorer
Et si le uuelent a euesque aleuer
Mais il ne l puet sofrir ne endurer.
Kant il uoit chou que l uuelent honorer
Et dou grant fais dou siécle remboer
Chiertes dist il chi ne quier mais ester
Car de rikeche ne d orgueil demener
Ne puet nus hon paradis acater.
A mienuit lor escape li ber
Et uint fuiant droitement a le mer
Pries est li barge ki outre doit aler
Done sen pris si se fait metre en mer
Droit uiers Corsant en cuidiérent aler
Mais nostre sire ne s i laissa sigler
uiers sen pais fist le barge torner
Et a siet liues pries de Rome ariuer.
# |
Et kant li sire uoit Rome le maior
Ou il fu cuens desos l empereor
Or saciés bien k il en ot grant paor.
Se l uoit ses pére et si franc uauassor
Se france mére ki meine grant dolor
Il le prendront par forche et par uigor
Si l embatront en le tierestre honor.
Pageu01P297
A orison se couce de paor
Si en apiele Iesu le creator
Hai dist il dous fius sainte Marie
Se toi pleust iou ne uausisse mie
K en chest pais fust li barge uertie.
Se m uoit mes pére ki Rome a en baillie
Et chele mére ki si en est irie
Et li puchiele ke iou ai delaisie
Et me maisnie cortoise et enseignie
Cui iou auoie si douchement norie
Il m embatront en chele mortel uie
Si me tauront le toie compaignie.
# |
Ha Dius  dist il biaus pére glorios
Or me deffent dou diable engignos
Ki de mal faire a le cuer si uoisos
Ke ne m embate en mil plait perillos
Dont uiers toi soie coupables ne hontos.
Or sai iou bien biaus pére glorios
Ke mi parent sont forment corechos
Et de men cors a ueir desiros
A iaus irai parler un mot ou dos
Ne l  saront ia car tos sui catiuos
Mes uis est pales et desfais et hisdos.
# |
Conduit me done sire par tel deuise
Ke n i soit m arme pierdue ne maumise
Et en infier el fu ardent esprise.
Kant iou arai lor biele aumosne prise
Et si lor cose et ueue et enquise
Lues m en irai faire le tien sieruise
Tant ke i arai si te grache conquise
Ke en ten regne par toi soit m arme prise
Et od tes angeles coronee et assise.
Pageu01P298
Sains Alexis est issus de le mer
Tant est malades k a peine puet aler.
Or se comenche li ber a porpenser
K a Rome ira sen pére araisoner
Et en grigois en tel wise parler
K a sen romanc nel pora auiser
Et se prouende li uaura demander.
Se Diu plaisoit ke li uausist doner
Ia mais de lui ne uauroit remuer.
Ne en se sale nes une fois entrer
Mais cha defors en un pulent angler
Ou on soloit l iaue des mains gieter
La i fera un lit tot estorer
Si i uerra cascun ior au disner
Les grans deintiés par deuant lui porter
Nient por ichou k il en doiue goster
Ains les fera se bouce desirer
Car en chest siécle ueut si sen cors pener
Et de peciés purghier et eslauer
Ke li diable ne sacent ke clamer.
Or se despoille por lui atapiner
Si uait a Rome a sen pére parler.
Tres ore ira ses aumosnes user
Car des autrui ne se ueut encombrer.
# |
Sains Alexis s en uait a abandon
Et uint a Rome apoiant d un bordon.
Or plot a Diu ki uint a passion
Ke le sien pére encontre li frans hon
Et puis se mére par deuant lor dognon
Dou mostier uiénent saint Piére el pret Noiron
De lor enfant sont en mout grant frichon.
Il uint auant si s enclina parfont
Eufemien escoute me raison.
Herbierghe quier por Diu le roi dou mont
Et por ten fil Alexis le baron.

Pageu01P299
Ke Damedius ki warit Lasaron
Et Moysant de le main Pharaon
Te renge encore ten fil en te maison
# |
Kant ot li pére de sen fil Alexis
Tant forment plore des biaus ieus de sen uis
Ke tos en fut moilliés li ciers samis
Et les grans gueles dou bon pelichon gris
uiers lui s en tome si l a a raison mis
Hostel aras biaus frére pelerins
Tot por l enfant cui iou soef noris
Ne te faura ne pains ne cars ne uins.
Ke Dius le mire tos chiaus de paradis
Ki le herbierghent par estrange pais 
Or a estet dis et siet ans caitis
Dolens peciére ne sai s est mors ou uis.
# |
Es uos iluec dant Costentin uenant
uiers lui s aproce se li uait consillant
Biaus pelerins onkes n alés auant.
Od moi herbierghe por amor Diu le grant
Ne te faurai en trestot men uiuant.
Sains Alexis li respont maintenant
Sire dist il nos le trouon lisant
Ke pèlerins ki uait par tiere errant
Et Damediu et ses sains requierant
Il ne doit pas hostel aler cangant
Et s il herbierghe a hostel mendiant
Ne le werpir por hostel au manant
Et s il le fait mout se uait foliant
Ne puet prisier tote se uie un want.
# |
Or uoit li mére ke chius li ueut tolir
Tant est dolente k ele ne puet sofrir.
A iointes mains le corit resaillir
Sire fait ele tu nos ueus mal baillir
Pageu01P300
Kant por l enfant ke iou tant doi cierir
T ai herbierghiet et or me ueus werpir.
Ia ferai iou trestot le tien plaisir
N i aras mal dont te sace warir.
Dame dist il iou ne l uos puis merir
Dius herbiert t arme quant deueras fenir
Et le chelui ki t a a mainburnir
Et a l enfant por cui me ueus sieruir
Doinst tel coraige k a toi puist reuenir.
Ot le li mére si gieta un sospir.
# |
Sains Alexis se waite mout forment
Le sien cier pére rapide bielement
Sire dist il un petitet m entent
Iou te proiai trestot premierement
Por l amor Diu le pére omnipotent
Et por l enfant dont iou te uoi dolent
Si me priestas chiertes mout bonement.
Malades sui et enfers durement
Si ne puis mie monter el pauement
Mais or me fai un poi d habitement
Sos le degret ki dou palais deschent
Ou iou me puisse gesir paisiblement
Et si me pais de chel menut frament
Ki dou manghier remaint deuant te gent
Ke Damedius par sen comandement
Te renge encore l enfant en ten comant
Dont tu as si le cuer triste et dolent.
# |
Kant s ot li pére del fil araisoner
De ses biaus ieus recomenche a plorer
Boins hon dist il Dius te puist respasser
Tot por l enfant por cui le ueus rouer
Trop te ferai et pain et uin doner
Et un bon lit en chel angle estorer
Pageu01P301
Ke Dius le puist tot chiaus werredoner
Ki bien li font a l hore dou disner
Et a le nuit dou lit et dou soper
N est mie saus ki ne ueut retorner.
Ot le li dame si comenche a pasmer.
# |
Li mére pasme trois fois en un tenant
Li pére ua si ses mains detorgant
Ke a le tiere l en sont keut li want
Sains Alexis li rendit maintenant.
Kant il les uit si aler sospirant
Iriès en est mais n en fait nul semblant
Car il cremit k il ne le conoissant
De tot en tot a a Diu sen talant.
Iesus dist il ki mains en Oriant
Kés amistiés est de mére a enfant
Chis trés grans dues k il uont por moi menant
Or m est legiers si l trouerai pesant
Au grant iuise me reuenra deuant.
Aiue Dius con en sont desirant 
S or me uoloie faire a iaus conoissant
Tel goie aroient onkes n orent si grant.
Dius dist li pére se i auoie un siergant
Ki me wardast chel pelerin errant
Iou l franciroie trestot de maintenant.
Un en i a ki s en presente auant
Iou l warderai sire par ten talant
Mais nel ferai chiertes ae poi no grant
Por le francise ke me uais presentant
Mais por l amor au tien gentil enfant
Le sieruirai a trestot men uiuant.
# |
Atant en est li rices hon alés
S en a se femme et ses barons menés
Alexis est en le plache ariestés.
Li bons siergans cui il fut deliurés
Pageu01P302
L en adiestra droit desos les degrés
De l iaue caude li a ses piés laués
Et ses drapiaus escos et esgratés.
Sire dist il un petit m atendés
Tant ke uns lis soit ichi aportés
Et uns lincheus ki mout soit blanc bués.
Dist li sains hon Amis ne uos penés.
Ia mais sor lit ne gira mes costés
Mais une nate s il uos plait me quierés.
uolentiers sire kant uos le comandés.
Il lui a quise si s en est mout hastés
De tot en tot li fait ses uolentés
uiers sen signor n en ueut iestre coupés
Ne enuiers Diu coupables ne damnés.
Buer uit le ior ke li fut comandés
Car il en iert en glore coronés.
# |
Puis a li pére souent sen fil ueut
Et chele mére en cui costet il iut
Et li puchiele ki tant l ot atendut
Ke onkes nus de rien ne l reconut
Ne ne li ont demandet n enquesut
Kés hon il ert ne de kel tiere fut
Et le cors saint uoirement ne calut
Sen pére uoit mout souent irascut
Et en le sale souent grant duel esmut
Trestot por lui k il ont ensi pierdut
II les eswarde et si s en fait si mut
Ke s on l auoit a un grant pel batut
A Diu se tient par itéle uiertut
Ke lui ne caut de parent ne de drut.
# |
Signor mout fait chis sains cors a prisier
Ki tote Rome auoit a iustichier
Et qui peust mener tant ceualier
Pageu01P303
Et conuierser od se gente moillier.
Et si s ala por l araor Diu coucier
Sos ses degrés a wise d aumosnier.
Ki uos uauroit tot sen siécle anonchier
Ia uos poroit mout forment anuiier.
Kant li siergant ke il ot a baillier
Li aportoient le grant relief entier.
Un poi en prent por se fain apaier
Et l autre rent a chiaus ki  n ont mestier
N en fait musgot por sen cors encraissier.
Cascune fieste se fait comuniier
Tot si conseil repairent au sautier
Dou Diu sieruiche ki le raue efforchier.
Et li sains hon ne s en ueut atarghier
Ains en fait tant c on s en puet meruillier.
# |
Sains Alexis uit desos le degret.
Se france mére l a souent reuisdet
Et de bien faire sen conseil demandet.
Mais uoirement ne cuide ne ne set
Ke che soit chil ke tant a regretet.
Li felon sierf li font mainte uiltet
Il prendent l iaue kant il ont parlauet
Si le reuiersent chelui sur le costet
Cui sierf il sont par droite naitet
Mais li sire a le cuer si afermet
Ke le rechoit trestot par caritet
Iesu en proie par bone uolentet
Ke lor pardoinst par le siue bontet
Tuit l escarnissent si l tiénent por bricon
Des laueures li moillent sen plichon
Et li Diu siers s en couce a orison
S en proie Diu par bone entenchion
K il lor en fache et mierchit et pardon.
Par une fieste de sainte rouison
Deschent li pére cha ius de sen dognon
Pageu01P304
Et uoit sen fil ki gist el grabaton
Chele part uint si l a mis a raison
Biaus crestiens ne sauomes ten non.
Faut toi conrois ki soit en me maison
Chiertes biaus sire Crestieu ai a non
Et tut ichil ki a Diu paruerront.
Ki bien le warde s en a grant werredon
Et chil ki l piert mar uit onkes le non
Car s arme en iert en infier le parfont.
# |
Chiertes biaus sire bien a droit me només
Crestiens sui uoirement apielés
Se tant sui boins ke par moi soit wardés
En saint batesme me fut chis nons donés
Mais iou l crien pierdre par mes grans ordeés.
Trop ai conroit cliis en soit honorés
Por cui amor il m est si apriestés
Et il uos renge l enfant ke tant amés.
Boins hon dist il ke me ramenteués
N est mie uis kant il n est retornés.
uait s ent li pére dolens et effraés
Et li fius est remés sos les degrés.
# |
Es uos se mére fors de le sale issue
Et les degrés contreual deschendue
Od li l espose ki si est irascue
K ainc puis chele hore ne fut en giu ueue
Ne de cier paile ue d ermine uiestue
K ele en le cambre fu sole remansue.
Kant il les uoil tos li sans li remue
Crient ke se mére ne soit apercheue
Et par peciet ne l  conoisse se drue.
De le paor k il en a recheue
Trestot li uis et li cors li tressue.
# |
Souent les uoit et uenir et aler
Et de lor ieus mout tenrement plorer
Pageu01P305
Trestot por lui ke ne pueent trouer
N est tant hardis qu es ost araisoner
Ke au romanc ne l  puissent rauiser
Et ne le fachent dou siécle rencombrer.
Li dame prent l espose a apieler
Chiertes puchiele mout fort me doit peser
Chis hon n a mie en uiers moi le cuer cler
Tant ne me uoit par dalés lui passer
K il me uausist nule cose rouer
Et le color dou uisaige mostrer.
Car li faisomes ses drapiaus relauer.
Dist li puchiele Alon a lui parler
Et de sen non enquierre et demander.
S or le laissomes entre nos deuier
Et par sen non ne l  sauomes nomer
Trestos li siècles nos en pora blasmer.
# |
Chiertes puchiele iou i uois mout enuis
Quant iou le uoi moi souient d Alexis
Por un petit ne l  resemble dou uis
Li dues de li m ochira ains mes dis.
Passa auant si l a a raison mis
Con aués non biaus frére pelerins
Crestiens dame par foit le uos pleuis...
Tant s esforcha ke le piet li a pris
Si li cria mierchit li Diu amis.
# |
Sire dist ele de coi m alés proiant
Me biele dame iou l  ferai entendant
Kant iou premiers uinc en te cort errant
Si te proiai l hostel por Diu le grant
Et por l amor Alexis ten enfant
Ainc puis chel di n eus le cuer goiant
Ne ne uenis par deuant moi passant
Se me ueisses n en alasses plorant.
Pageu01P306
Dou ruiste duel ke uois ramenteuant
Meffais en sui iou l  sai a eschiant.
Pries est me fins car mout uois agreuant
Si l  me pardone por l amor Diu le grant.
# |
Tant a li sire et proiiet et ploret
K eles li ont werpit et pardonet
Ire et descorde et male uolentet.
Atant s en tornent ke n i ont plus parlet
Et il remest tos sos sos le degret.
Dis et siet ans i a si conuierset
Et autretant en Alis le chitet
Ne but de uin ne de car n a gostet
N onkes nus hon ne deuit se bontet.
Or uint li tiermes a chel boneuret
Ke si trauail li iérent presentet
Et ens el regne Iesu werredonet.
Pries est se fins si que trés bien le set
Sen bon siergant a a lui apielet.
# |
Frére fait il iou morrai le matin
Ne te lairai ne argent ne or fin
Car iou nen ai fors ke chel sol tapin.
Mais Damedius ki ama saint Martin
Por le mantiel k il dona au frarin
II le te mire au ior de ten defin
Or me quier frére et encre et parcemin
Si escrirai un petit de latin.
uolentiers chiertes bel frére pelerin.
# |
Li bons siergans.................
Kant il entent ke doit aler de uie
Et ke pierdra se sainte compaignie
Tres ichele hore ke l  prist en mainburnie
Li a si bien se uolentet emplie
Onkes n i ol mautalent ne enuie
Pageu01P307
Ne a le mort ne l  ueut corechier mie
L encre li a destrempée et boulie.
Et puis le cartre mout tost aparillie
Et li sains hon si escrist ens se uie
Puis l a remise en le siue baillie
Ke ne puist iestre ueue ne oie
Trueske li arme soit dou cors departie.
# |
Kant ot li sire escrit et embreuet
Trestot le siécle ke il a demenet
Et coupe dite et sen peciet ploret
Et pris le cors dont nos somes sauuet
Dont li tramist li rois de maistet
Le uois dou chiel ki bien l a confortet.
Chou dist li uois a chel boneuret
uien ent cier frére no sire t a mandet
Por cui tu as ten gent cors si penet
Si l as sieruit selonc se uolentet
K en paradis a ten lit estoret.
# |
Puis i reuint une autre uois cantant
Ke tot oirent li petit et li grant
Ki a chel ior a Rome erent uiuant
Chou dist li uois Peceor nonsaçant
Car alés quierre le Damediu siergant
Ki gist a Rome entre uos languissant
Ki doit transir de chel siécle dolant
Si s en ira od les angeles cantant
La sus el chiel el regne demanant.
Sos uns degrés le trouerés gisant
Sor une nate a loi de mendiant
Se li proiiés a Damediu le grant
uos soit aidans de chel ior en auant
K il uos warisse dou dragon soduiant
Ke ne uos traie en infier le puant.
Chil ki l entendent en uont mout sospirant
Et l uns a l autre achiertes demandant
Pageu01P308
Ou chis sains cors puet iestre chelés tant
Dont li uois Diu uait par Rome criant.
# |
Sains Innochens estoit donc apostoles
Et sains Acaires et li siens frére Honores
Estoient roi adonc a chel tempore.
Si ont mandet de Rome tos les ordenes
Et tot le puele les mauuais et les poures
Si lor requièrent conseil de cheste cose.
# |
Sains Innochens est mout espoentés
Od sen clergiet est a le tiere alés
Dient lor saumes si ont lor cans leués.
Et li doi roi ke iou uos ai només
Et tos li pueles ki la est asemblés
Proiérent Diu par grans humilités
K il lor demostre par les siues bontés
Ou chis sains hon pora iestre troués.
Iluec ont tant de grans sospirs gietés
Ke nostre sire par les siues bontés
Les a trés bien par se uois confortés.
# |
Chou dist li uois Trop i estés par foit
Sempres sera li cors sains a destroit
A le maison Eufemien lot droit.
# |
La est li sire dont uos ancui orés
Par lui sera chis regnes honorés
Et tos li pueles de Rome gouernés.
# |
Li apostoles fut mout saintismes hon
De le uois Diu entent bien le raison
K Eufemiens li cuens de Pret Noiron
Il chel Diu sierf auoit en se maison.
En piés se dreche si fine s oraison
Et uint au conte si conte se raison
Chiertes dist il fait as grant mesprison
Ke tant nos as chelet che saint baron
Pageu01P309
Dont Dius nos fait si grant anonchion.
Mostre le nos si le deproieron
K il des peciés nos fache urai pardon.
# |
Eufemiens en a mout grant paor
Car l apostoles et li empereor
Et li abet et li rice contor
Crient sor lui et meinent grant tenchor
Mostre nos tost le sierf au creator.
Baron dist il mierchit por Diu amor.
Ie uos iurrai sor le saint Sauueor
Ainc mais n oi parler de se ualor.
# |
Eufemiens lor a sor tos criet
Ainc mais n oi parler de se bontet.
Mais iaus ne caut de kank il a iuret
Ne font nes tant kll l aient escoutet
A sen palais en sont trestot alet.
Il cuert deuant et l a bien enchenset.
Li apostoles et li saintisme abet
Et li doi roi et li rice barnet
uiénent auant et si l ont demandet
Puis si s asisent es bans ki sont paret .
Et li frans cuens ki le cuer a senet
Prent se maisnie a un conseil priuet
S es coniura de sainte caritet
Ke dou cors saint li dient ueritet
Il dirent tuit ke nus d iaus ne le set..
Ke chou soit chius ki gist sos le degret
Cui tantes fois ont mouliet et gietet.
# |
Li baron sont par le palais assis.
Et li espose cuert a saint Alexis
Sire fait ele mout uos torble li uis.
Chiertes puchiele or m aproce me fins.
Grant paor ai por chou le te pleuis
uois ke chi a de ches noirs anemis
Pageu01P310
Dolent chelui ki en lor mains ert mis
Diu en ai iou de mes dos piés requis
Le saint sepulcre ou il fut mors et uis
Encor est chi li palme et li espis
K ai en l honor saint Abraham cueillis.
A men cauet kant en le tiere ierc mis
Le me plant on si sera lues repris.
Dius le te mire les biens ke me fesis
Esforche toi de quierre paradis.
# |
France puchiele pense d enseuelir.
Maint bien m as fait Dius le te puist merir
Tot mi parent seront a l enfoir
Me mére iert la ne pora i faillir
Si iert li pére ki moi engenuit
Et une dame ke iou doi mainburnir
mout fut dolente kant de moi se partit.
Ot le li biele si gieta un sospir.
# |
Sire fait ele ou sont li tien parent
Kant il uerront a ten definement
Dont sont il chi uoisin proçainement
Ne puet parler ne respondre nient
Car l arme en est alée douchement.
Con buer fut nés ki a chelui se prent
Ki les siens siers si biele mierchit rent 
Li angele sont iluec tot en present
S emportent l arme uiers le chiel liement.
Li sain de Rome sonent communeument
Si ke nus hon n i sace ne n i tent
Mais de lor gret sonent si douchement
K ainc mais n oirent nul son tant douchement.
Kant l espose ot le miracle tant gent
Ens en sen cuer se pensa et reprent
K ele n i fut uenue plus souent.
Pageu01P311
Et li siergans ki l aime si forment
Il cuert au pére si li dist coiement
# |
Sire Dius a recueillit ten paumier.
Dis et siet an sont passet tot entier
Tu le m as fait sos ten degret waitier
Ains une fois ne l  peuc faire baignier
N ains puis n en ot autre coute au coucier
Fors une nale et un poi d estramier
Onkes nul ior ne l  seuc tant anuiier
K onkes uausist ke une fois manghier.
Ch est li Diu siers bien le t os aficier
Dont chil signor te uuelent emplaidier
Ke Dius nos fait par se uois anonchier.
Ot le li pére Diu prent a grachiier.
Tot soef ist dou grant palais plenier
Si ke n i meine siergant ne escuier
Deuant sen fil s en uait agenoillier
Le brief li ueut fors dou poing esracier
Mais li sains cors ne li uout pas baillier.
# |
Es uos le pére dolent et eswaret
Laisse sen fil si com il l a trouet
Si remonta sus el palais listet
A haute uois lor a sor tos criet
Uns pelerins gist mors sos men degret
Dis e siet ans a od nos conuierset
K ains nus de nos ne deuit se bontet
Et tient un brief en sen poing ensieret
Iou le uauc prendre mais il le m a ueet
Ke tres bien sai ke mout forment me het
Et malement en ai uiers lui erret.
Sire apostoles uien i par te bontet
Et si me done conseil de ueritet.
# |
Li apostoles fut mout saintismes hon
Si escouta dou pére le raison
Pageu01P312
Et des sains angeles entendit l orison
Ki portent l arme a grant porchession
uiers le degret s en corut a bandon
Et apries lui tot li autre baron.
Apielet l ont mais ne séuent sen non
Et deuiers lui cient a orison
Et si se misent en grant affliction.
# |
A uois escrient li doi empereor
Mierchit ciers sire por le toie douchor.
En ichest siècle nos fait Dius tel honor
Ke desos lui somes goureneor
Mais l apostole tenomes a signor.
Lisiés la cartre sire por Diu amor
Si nous dirés s honor et se ualor.
# |
Kant l apostoles ot le raison oie
Ke li doi roi ont por lui obeie
Deuant le saint s abaisse et humelie
Le cartre a prise a se main saintefie
Li sains li a douchement consentie
Puis le desploie si ueut lire se uie
Mais Diu ne plot le fil sainte Marie
Fors de ses mains li est esuanuie.
Et en le sein l espose en est salie.
# |
Chi puet on bien aprendre et escouter
Ke esposailles font forment a amer
Ke a se mére ne uout li cartre aler
Ne sor sen pére caoir ne ariester
Mais sor l espose le fist Dius ariester
Ke cascuns hon doit se femme honorer
Aussi les dames lor signor bien warder
Et ki ne l  fait trés bien se puet fier
Dedens infier l eu estoura aler
Od les diables tot de fi conuierser.
Pageu01P313
Or fut li cartre sor l espose ariestée
A l apostole en est a tote alée
Sire dist ele iou sui mout eswarée.
Biele dist il a bien fussiés uos née.
Toie est li cartre Iesus le t a donée
Et li cors sains ki le t a presentée.
Or le fai lire car a toi est alée
Cui ke toi plait doit iestre déliurée.
Ele eswarda les clers de le contrée
Un cardonal a le cartre liurée
Ki tos iors ot sainte uie menée.
Chis list le cartre et chil l ont escoutée
D ichele gemme ke iluec ont trouée
Lor a le non et le uie contée
Et le sien pére et se mére nomée
Et le puchiele ke il out esposée
Et le moitiet de l aniel ont trouée
Ens en le cartre tres bien enuolepée
Dont le moitiet li ot recomandée
On li demande ele l a aportée
L une part a a l autre raiostée.
Et nostre sire l a tres bien rasoudée.
Iluekes ot tante uois escriée
Et tante barbe desacie et tirée
Ains puis ke Rome fut premiers estorée
N i ot iou cuit si grant dolor menée.
Kant ses ciers pére ot le brief et entent
Ke ch est ses fius ki la gist si forment
Si grant duel a a poi d ire ne fent
Fius Alexis hui me fais si dolent
Ke ia mais n ierc un sol ior sans torment.
# |
Chou dist li pére Ai fius Alexis
Encore hui main atendoit chis caitis
Ke tu deusses a moi repairier uis
Pageu01P314
Et conforter les tiens dolens amis.
Mout m esmerueil ou tu chel cuer presis
Ains une fois sieruir ne te fesis.
# |
A haute uois a li pére escriet
mout male warde t ai fait sos men degret.
Dolens peciéres con eue le sens dieruet
Ke de tant ior n ai men fil reuisdet
# |
Fius Alexis con doleros messaige
A kel torment as uset ten eaige
Comment eus si uil ten grant paraige
Et ten espose et ten rice barnaige
Ke tant ior as chi giut a tel hontaige
Tel duel me fais a poi ke uis n esraige.
# |
Fius ki tenra mes larges hiretés
Et mes alues et mes grans fermetés
Et les palais dont iou auoie assés
Por toie amor m en estoie penés
K apries me mort en fusses hiretés.
# |
Kant li mére a le dolor entendue
Par mi le priesse est a sen fil corue
Et uoit gesir se car trestote nue
Mout pourement sor le nate uelue
Par mi le cors fust pasmee keue
Kant li signor l ont entre iaus recheue.
# |
Li france femme se traueille et demente
Fius Alexis mout m as faite dolente.
Comment eus si trés uil te iouente
Ia sui iou ore de chités si manente
Bien t en fesisse doner soissante ou trente.
# |
Dius dist li mére con pesant auenture
Mout m esmerueil ke li miens cors tant dure.
Ke il ne rnuert de duel et de rancure
Pageu01P315
Ke chi uoi morte tote me porteure
Ia mais n arai chiertes du uiure cure.
# |
Par mi le priesse estes uos le puchiele
Ses crins sacant et batant se forchiele
Et si se claime et cailiue et mesiele
Par mi le priesse fust pasmee li biele
Kant l apostoles le retient et apiele
# |
L espose crie cou femme forsenee
Frére Alexis con longhe demoree
T ai atendut en le cambre chelee
Kant me laissastes dolente et eswaree 
# |
Sire Alexis tant ior t ai awardet
Et tantes larmes por le tien cors ploret
Se te seuisse chaiens sos le degret
Ou tu as giut de si longhe enfretet
Iou ne l  laissasse por trestot chest regnet
K ensemble od toi n eusse conuierset.
# |
Dist li puchiele Gentius cors prechios
Ou trouuas tu chel cuer si meruillos
Ke me ueis dedeuant toi tans iors
Por le tien cors mener si grans dolors
K ainc ne t en prist ne pitiés ne douchors
# |
10Or par sui sire keue en ueueet
Ia mais n arai chiertes autre esposet
Ains sieruirai le roi de maistet
K en l autre siècle en le uraie clartet
Puissent nos armes auoir sochietet.
# |
Mout le regrete chil ki lui engenra
Aussi li mére ki a fil le porta
Et li puchiele ki tant forment l ama
Ains puis chel ior k il sole le laissa
A nes un home dou siécle ne parla.
Pageu01P316
Endementiers que chil troi le crièrent
Li apostoles et li doi roi ki érent
Mout bielement le Diu sierf atornérent
Goiant tos chiaus ki aluec habitérent
Et ki le ior de bon cuer l honorérent.
# |
Dist l apostoles Signor car esploitomes
Chou est folie ke nos tel duel menomes
Dont en auant si grant goie atendomes.
Leués uos sus et si nos en alomes
Truesk  el mostier ke mais n i seiornomes.
# |
Atant le prendent si ont laissiet le crit
Cantant l en portent et plorant et marit
Et si li proient k il ait d iaus tos mierchit.
N estuet semonre chiaus ki l orent oit
Tuit i acuerent nes li enfant petit.
# |
...Ne dus ne rois ne set kel part aler.....
# |
Dist l apostoles mout somes encombret.
Por chest cors saint ke Dius nos a mostret
Liés est li pueles ki tant l ont desiret
Si  n i uient tant se ne sont retornet
Ia en seromes esteint et afolet.
# |
Entre iaus ont pris un hastiu parlement
De lor tresor prendent l or et l argent.
Si l ont gietet deuant le poure gent.
Par ichou cuident uenir a sauuement
Ke lor aiue il n en uuelent nient
A chest cors saint ont trestot lor talent.
# |
A une uois crient li gent menue
De chest auoir saciés. n auon nos cure.
Fors chel cors saint ne quierons cose nule.
Car par chestui n arons cose ki nuise.
Pageu01P317
Dius quel grant goie nos est ore uenue
Onkes a Rome nen ot tele ueue.
# |
...Tel goie meinent n est nus ki le uos die...
# |
...Ne nus liepros ne malades ne sors
Ne nus enfers ne nus palasinos
N i est alés ki  n portast ses langors...
# |
Aukant i uont aukant s i font porter
Ki plorant uint cantant s en est alés
N i a enfer de si grant enfertet
S il uient a lui ki n en porte santet.
# |
Sains Bonifaches que on martir apiele
Il ot a Rome une eglise mout biele
Iluec enfueent saint Alexis li priestre
Mout gentement l ont poset en le tiere
# |
uait s ent li pueles et li pére et li mére
Et li puchiele onkes ne deseurérent.....
# |
Con bones ueures Dius et con bon sieruiche
A chius cors sains menet en cheste uie
Con buer fut nés ki fait le Diu seruiche
# |
Signor aiés che saint en grant memore
Si li proiés por Diu ke uos assoille
Et en chest siecle nos amoneste goie
Et en chel autre de paradis le glore.
# |
Et de chelui ki le uie en escrist
Deués proiier ke Dius en ait merchit.
Et le siue arme meche en saint paradis
Aussi les nostres et de tos nos amis
Par le proiiére le boin saint Alexis.
§Chi define li romans de saint Alesin.
*** END
