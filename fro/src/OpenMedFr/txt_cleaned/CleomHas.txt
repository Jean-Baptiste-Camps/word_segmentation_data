#META#  TextURI           CleomHas
#META#  DEAF              http//www.deaf-page.de/fr/bibl/bib99c.php#CleomHas
#META#  TL                Cleom.
#META#  FEW
#META#  ARLIMA            https//www.arlima.net/ad/adenet_le_roi.html#cle
#META#  Author            Adenet le Roi
#META#  AuthorBorn        1240
#META#	AuthorBornAmb     c
#META#  AuthorDied        1300
#META#	AuthorDiedAmb     c
#META#	AuthorFl1
#META#	AuthorFl2
#META#  uIAF              https//uiaf.org/uiaf/215956894/
#META#  TextTitle         Li roumans de Cléomadès
#META#  TextSubtitle
#META#  Textuols          2
#META#  TextSubi          Roman
#META#	TextDom           littéraire
#META#	Translation       false
#META#	Collection
#META#	CollectionNo
#META#  TextDescARL       uers octosyllabiques à rimes plates
#META#  TextDescuers      8
#META#  TextDateARL       Auant 1285 ou même 1283
#META#  TextDateAdi       1283
#META#	TextDateMin
#META#	TextDateMax	      1285
#META#  EdEditor          André uan Hasselt
#META#  EdPlace           Bruxelles
#META#  EdPublisher       uictor Deuaux
#META#  Eduol            
#META#  EdYear            1865-1866
#META#  EdPages          
#META#  MsBase            BnF Ars. 3142
#META#  MsOther
#META#  MsNum             13
#META#	MsDateARL         Fin du XIIIe siècle
#META#	MsDateAdi         f13
#META#	Form              u
#META#	Complete          
#META#	NoWords          
#META#	NoLines          
#META#	DialAuth
#META#	DialScribe
#META#  ScanURL           https//archiue.org/details/liroumansdecl01aden
#META#  ScanURIOther     
#META#  ArkID             ark/13960/t7dr3q79b
#META#  LccnID
#META#  OclcID
#META#  WebAuthor         María Dumas (uol. 1 pp. 1-145 uol. 2 pp. 206-250)
#META#  WebAuthor         Karina Fernández (uol. 2 pp. 1-140)
#META#  WebAuthor         Gustauo Fernández Riua (uol. 2 pp. 141-205/251-293)
#META#  ORCIDWebAuthor    https//orcid.org/0000-0002-2202-6354
#META#  WebAuthor         María Florencia uieyra (uol. 1 pp. 146-282)
#META#  WebReuiewer       Gustauo Fernández Riua
#META#  ORCIDReuiewer     https//orcid.org/0000-0002-2202-6354
#META#  MiscInfo
#META#  CCLicense         CC BY-NC-SA 4.0 International


*** START
Pageu01P001
Folio1r
CLÉOMADÈS
En non de Dieu le créatour
Qui nous doinst par sa grant douçour
Que les ames li puissons rendre
uorrai à rimoiier entendre.
Ie qui fis d Ogier le Danois
Et de Bertrain qui fu ou bois
Et de Bueuon de Commarchis
Ai un autre liure rempris
Moult merueilleus et moult diuers.
Diex doinst que tex soit chascuns uers
Que blasmés n en soie et repris 
Moult est l estoire de grant pris
Et à oyr moult gracieuse 
Tant est diuerse et merueilleuse
Que ie croi c onques nus n oy
Si diuerse comme cesti.
Ie m esmay forment de l emprise
Comment l aie bien à chief mise 
Mais ce me fait reconforter
Que me daignierent commander
Que ie ceste estoire entendisse
Et à rimer l entrepreïsse
Deux dames en cui maint la flour
De sens de biauté de ualour.
Pageu01P002
Leur nons ne uueil en apert dire 
Car leur pais aim et dout leur ire
Si que bien sai que ie morroie
De duel se fait ne dit auoie
Riens fors leur plaisir et leur gré.
Pour ce seront leur non nommé
Se ie puis si couuertement
K entendre ne puissent la gent
Les nons d eles quant les liront
S on ne leur monstre où li non sont.
# |
La fin de ce liure cerchiés
Se uous les nons trouuer cuidiés
Des dames dont m oés parler 
Là sont là les conuient trouuer
Là les querés se uous uoulés.
Bons iours leur soit hui aiornés
Et demain et après aussi
Leur auiengne ce que ie di.
# |
Diex en ces II dames assist
Tant de bonté quant il les fist
Et de beaulté k à souaidier
I porroit on petit aidier 
Car il n i faut par uérité
Chose qui afière à biauté.
Sage et courtoise et debonaire
Est chacune  car examplaire
Puet on de tous biens prendre en eles
Tant par sont et bonnes et beles.
# |
Dès ore mais uueil commencier
Ceste matere aprochier 
Car i en ai tel commandement
Que n i doi metre longuement.
Pageu01P003
Moult me tieng à boneüré
Quant tés dames m ont commandé
De faire chose qui leur plaise
Liez en doi bien estre et aaise.
Et uous dirai raison pour quoi
Ioie de cuer auoir en doi
Pource que n ai sens dont seüsse
uenir à chief se ie n eüsse
En leur dous commant pris l auis
De l ueure que ie uous deuis.
# |
Dames de si très grant hautece
Qu eles sont firent gentillece
Quant me daignièrent commander 
Et certes moult en doi amer
Humilité par cui le firent.
Par li fu ce qu eles me dirent
K à faire empreïsse ce liure.
Diex se il li plaist m en deliure
En tel maniere et en tel point
Que ià de mesdit n i ait point.
Car seur tous uices sans mentir
Doit on le mesdire haïr.
Et à ce a bonne raison 
Car mesdis muet de traïson
Et cil qui en traïson maint
Ce seuent bien maintes et maint
N a part en Dieu ne Diex en lui.
Or gart Diex de honte et d anui
Folio1u
Ceaus qui mainent en loiauté
Et me doinst par sa uolenté
Que ie puisse uenir à chief
De recorder de chief en chief
La très plus merueilleuse estoire
Qui onques fust mise en memoire.
Pageu01P004
Bien doit estre en autorité
Pource qu ele est de uerité
Estraite dou tans ancien
Dès le tans Deoclesien.
Dire le uous uorrai briément 
uez en ci le commencement.
# |
Ès estoires dou roi d Espaigne
Trueue on que uns rois de Sartaigne
Fu iadis qui Caldus ot non.
Poissans fu et de grant renon
Enfans ot mais ne sai pas quans 
Mais bien sai que à celui tans
Ot en Espaigne une pucele
Qui auoit non done Ynabele.
Plus bele ne conuenist querre.
Hoirs fu de trestoute la terre
D Espaigne et de tout le pays.
Sage fu en fais et en dis.
# |
Caldus li rois qui moult fu ber
La fist requerre et demander
Pour I sien fill et ainsi uint
Que le mariages auint.
Marcadigas à non auoit
Sages et biaus et preus estoit
Et larges et courtois et frans.
Moult par furent les noces grans
Car arréées telement
Furent qu il afiert à tel gent.
Pageu01P005
Ne s entramèrent pas agas
Ynabele et Marcadigas 
Mais comme amis et comme amie
Moult menèrent honneste uie.
# |
Cil d Espaigne moult honnorèrent
Roi Marcadigas et amèrent 
Car moult fu sages et uaillans
Et à toute honnour entendans
Et dous et courtois et loiaus
Et dou cors hardis et uassaus.
À point sot donner et prometre
Et largement ens es bons metre.
Une teche en son cuer manoit
Tele que adès li sambloit
Qu il ne pouoit trop honnorer
Les bons ne trop dou sien donner.
# |
Gent estraite de uilonnie
N amoit point en sa compaignie
Ains i amoit les cheualiers
Les damoisiaus les escuiers
Qui de lignage èrent gentil.
Tel gent entour lui amoit il 
Car tel gent conuoitent tousiours
L onneur et le preu leur seignours.
Tel gent pour leur seignour morroient
Là où li uilain s en fuiroient
Car li uilains par droit ne crient
Honte quant de uilain lieu uient
Ne uilain ne seuent cremir
Honte quant il cuident morir 
Dont n afiert pas que li uilain
Aient nul grant prince en leur main.
Pageu01P006
Riches uilains ne seruiroit
Iamais se son preu n i sauoit 
Car sa nature à ce le coite
Que plus a et plus il conuoite.
Pou li touche de quel part uiengne
Auoirs mais k à son ces le tiengne.
Pour ce Marcadigas haoit
Les uilains et gentis amoit 
Car bien sauoit que li gentis
Feroit uilonnie à enuis.
# |
Li haus hom moult folement oeure
Qu il grant conseil uilain descueure 
Car qui par uilain ueut ouurer
De s onnour bien doit meserrer 
Car ià uilain ne loëront
Nule honnour puis qu il i uerront
Que seur aus en puïst escheoir
Periex ne de cors ne d auoir 
Car pieçà con dist ce prouerbe 
De pute racine pute herbe 
Et si redist on à la fois 
Adès reua li leus au bois.
Bon fait entour lui auoir gent
Qui aiment miex honnour k argent.
# |
Cis rois en haute honnour monta
Pource que les gentis ama.
Les bons sot bien uers lui torner
Et moult les sot bien honnorer 
Et dou sien largement donnoit
Chascun selonc ce qu il ualoit.
Ainsi le fist cil rois adont 
Pageu01P007
Et se li roi qui ore sont
Et li prince ainsi le faisoient
Ie croi bien que miex en uaurroient.
# |
De sa femme dirai I mot.
Done Ynabele qui ainc n ot
Son cuer saoulé d onnour faire
Dame fu de très bon afaire.
Les poures gentis damoiseles
Et les orphelines puceles
Et les dames desconseillies
Estoient par li adrecies.
Et leur fist mainte grant bonté 
Car plaine estoit d umilité
Et de pitié et de douçour
Et de sens apensé d onnour 
Car largece la couronnée
Fu en son cuer enracinée.
Le roi ama moult et chieri
Et li rois l ama moult aussi.
# |
La premiere année orent il
Ce tesmoigne l estoire I fil
Tel ainsi com ie truis lisant
Que plus preus ne puis ne deuant
Ne fust trouuez en nul pays
Ne qui d armes si très grant pris
Folio2r
Eüst ce sachiez com cil ot
Sicom la mer la terre clot
Fors que Iudas Macabéus
Et Hector de Troies sans plus.
Mais à ces II n aatiroie
Nului k à enuis mentiroie.
# |
Biaus et gens et nobles et nès
Fu et ot non Cléomadès
Pageu01P008
Ie ne cuit pas que plus courtois
ueïst onques princes ne rois
Que il estoit n en doutés mie
K ains une seule uilonnie
Ne dist ne ne fist à nului
Tant par auoit franchise en lui
Et fine debonaireté
Et sens norri en loiauté.
De tout bien fu si entechiés
Que n i failli riens ce sachiés.
# |
Si tost que il pot cheuauchier
Le fist ses peres enuoiier
En Grece et aprendre griiois.
Quant grieu sot pour sauoir tiois
uint à Couloigne en Alemaigne.
Auoec lui auoit grant compaigne
De barons et de cheualiers
De damoisiaus et d escuiers
K à lui ert bien aferissant
Qu il menast noble uie et grant.
À ce tans c est uerités fine
Auoit non Couloigne Agrapine.
En cel pays tant demora
Qu il sot tyois  lors s en ala
Ou roiaume de France droit
Que on adont Gaule nommoit
Pour aprendre sens et honnour
Et ce qu il afiert à ualour.
Fu lonc tans en celui pays 
Car en es anciens escris
Pageu01P009
Trueue on que tousiours a esté
France la flours et la purté
D armes d onnour de gentillece
De courtoisie et de largece 
Ce est la touche et l examplaire
De ce c on doit laissier et faire.
# |
Tant amenda cil damoisiaus
Que nus mieudres ne nus plus biaus
Ne fust en nul pays trouués
Ne de toutes gens si amés.
En France demoura lonc tans.
# |
N ai pas nommé tous les enfans
Qu ot Marcadigas li gentis
De done Ynabele au cler uis.
Trois filles orent dont l ainsnée
Fu Elyador apelée 
Et l autre ot non Feniadisse
Qui n estoit ne laide ne nice
Mais bonne et bele et ensaignie
Si que de tous biens fu garnie
Et la tierce auoit non Marine
Qui tant par auoit biauté fine
Que nature faire le sot
Qui le fist au miex qu ele pot.
Si gentement estoit taillié
Que se on l eüst souhaidié 
Car en li former à droiture
Mist Diex entierement sa cure.
Nature riens n i oublia 
Car ie croi Diex li commanda.
Pour ce n i osa oublier
Rien que Diex li uolt commander
Pageu01P010
Et ele fist si le commant
Qu ele fu bele et auenant.
# |
Tant amendèrent et tant crurent
Les trois sereurs que eles furent
D aage tel que par raison
Peüst chascune auoir baron.
De leur teches uous parlerai
Au plus briément que ie porrai.
Bien uous puis dire au premier mot
Que nule d eles teche n ot
Qui ne fust toute de bonté.
Or reuenrai à leur biauté
Dont le uoir dirai se ie puis
Selonc ce k en l estoire truis.
Si bele en Espaigne n auoit
Que toute la mains bele estoit.
De chascune deuiserai
La biauté au miex que porrai.
# |
L ainsnée fu bele et plaisans
Sage et courtoise et auenans
Et de maniere fu et d estre
Tel comme pucele doit estre.
Cors et membres ot si faitis
Que se à droit le uous deuis
Ie ne croi que en li fausist
Rien qui par droit aferesist
À damoisele noble et gente.
Et s ert d assez ioene iouuente.
uint et trois ans ot la pucele.
# |
Or est droit que ie uous espele
La biauté de sa suer seconde.
Blanche fu et uermeille et blonde 
Pageu01P011
Sachiez qu ele ot XX [et] Il ans
Et près ert plus bele II tans
Que cele que i ai deuisée.
# |
Or uous dirai de la mainsnée
Briément  parmi le bois m en uois 
Ce fu la plus bele des trois.
De trestout bien fu ses cuers plains 
XX ans auoit ne plus ne mains.
# |
À mon pouoir monstré uous ai
De chascune ce que i en sai.
# |
Dès ore mais seroit saison
Que ie monstrasse la raison
Por quoi Cléomadès estoit
Si preus que chascun le prisoit
Et que tout s en esmerueilloient
Cil qui de lui parler ooient.
De ce sai bien la uérité.
Moult longuement auoit esté
Li rois Marcadigas en guerre
Car tolir li uorrent sa terre
u roi qui à lui marchissoient.
Poissant furent et moult auoient
Seur Marcadigas grant enuie
Pour ce qu il menoit tele uie
De la terre que il tenoit
Que chascuns s en esmerueilloit.
Pou parloit on se de lui non
Tant par estoit de grant renon 
Pageu01P012
Sens honnour uallour et noblece
Humilité pitié largece
Folio2u
Debonnaireté courtoisie
Ot tous iours en sa compaignie.
Hardis et de seür corage
Fu moult et de fier uasselage.
# |
Li u roi dont ie ci parol
Firent que musart et que fol
Qui monstrèrent leur cruauté
À home de si grant bonté.
Mais ce fist enuie la male
Qui en enfer mainte ame auale.
Par enuie enprent on souuent
Ce dont on trop tard se repent.
# |
Cil roi tout ensamble iurèrent
Sor Marcadigas assamblèrent
Moult longuement le guerrièrent
Lui et sa gent moult traueillèrent
Et li firent maint grant damage.
Mais com hom de grant uasselage
Se tint contre ses anemis.
Mais moult l orent arriere mis
De sa terre k essillie orent
Dou pis li firent que il porent
Tout li u roi sans nul deport
Ni regardoient droit ne tort 
Car moult auoient grant desir
De leur uolenté acomplir.
# |
Et quant rois Marcadigas uit
Qu il li faisoient tel despit
Que sa terre à essil metoient
Et sa poure gent destruisoient
Pageu01P013
Sachiez que moult près li touchoit.
Mai[s] partout estre ne pouoit
Car de toutes pars l assailloient
Cil cinc roi qui le guerrioient.
Maintes fois leur uint au deuant
Mainte enuaye forte et grant
Leur fist Marcadigas souuent
Car moult deffendoit aigrement
Lui et sa gent et son pays
Com cheualiers preus et eslis.
# |
Un message as u rois transmist
Et de par lui sauoir leur fist
K à I d aus combatre uorroit
Le quel que il miex lor plairoit
Ou au plus uaillant de lor gent
Cors à cors et par tel couuent
Que se cil à cui combatroit
Par ses armes le conqueroit
K Espaigne lairoit à tous iours
Ne mais n i seroit ses retours 
Et se cil est par lui conquis
Qu il uoisent fors de son pays.
Ce pour quoi tel chose manda
Ce fu pour la pitié qu il a
De sa gent qu il uoit essillier
Ne n a pouoir del adrecier
Car moult auoient grant pouoir
Cil u roi ce sachiez de uoir.
# |
Quant li roi ce mant entendirent
Leur auantage pas ne uirent
En ce  car trop estoit uaillans
Rois Marcadigas et poissans.
Et pour ce li ont remandé
Pageu01P014
Que se bataille à iour nommé
ueut prendre à terme de II mois
Que chascuns d aus se tenra quois
Et que riens ne li forferont
Dusques à tant que il uenront
Tout droit au iour de la bataille 
Car bien cuident que ce lor uaille
Car bien trois tans de gent auoient
Que tout li Espaignol n estoient.
Marcadigas leur remanda
K à celui iour se combatra
À aus ce sachent par uerté.
Donnée en fu la seürté
Si que ambes II les parties
S en tinrent très bien apaiies.
# |
En tel point iluec demorèrent
Et les nouueles s en alèrent
En maint pays  tant qu il auint
Que à Cléomadès en uint
La nouuele. Là il manoit
El roiaume de France droit.
Quant cele nouuele oy ot
Au plus tost que il onques pot
S esmut pour aler cele part
K à enuis quitteroit sa part
De deffendre ce dont deuoit
Estre sires quant Dieu plairoit.
# |
Ie croi k ains hom de si pou d ans
Selonc le point de celui tans
Eüst tel force com cil ot
Que XX [et] u ans sans plus n ot.
Pageu01P015
Adont ert pour enfés tenus
Cil qui n auoit XXX ans ou plus.
De tous ieus où apartenoit
Force et uigour tous ceaus passoit
Qui de tel ieu s entremetoient.
Li plusour moult se meruelloient
Que il qui si ioesnes estoit
Tel force et tel uigour auoit.
À paines trouuast on nului
Plus bel ne plus apert de lui.
# |
Cléomadès tant esploita
Qu il uint en Espaigne droit là
Où li rois ses peres estoit.
Et quant Marcadigas le uoit
Sauoir pouez grant ioie en ot.
Et quant ses fiex salué l ot
Ainsi com il apartenoit
Comme cil qui tout bien sauoit
Droit uers sa mère s en ala
Li et ses sereurs salua.
# |
Là endroit fu bien le sachiez
Souuent acolés et baisiés.
Moult très grant ioie li faisoient
K en lonc tans ueü ne l auoient.
De sa uenue grant ioie orent
Cil dou pays quant il le sorent.
Quant leur damoisel ont ueü
Si bel si gent si par creü
Si courtois et si afaitié
Que il ert moult en furent lié.
# |
Quant Cléomadès son point uit
De parler à son pere a dit
Pageu01P016
Que il le face cheualier.
De ce ne se ueut plus targier
Que cheualiers ne soit sans faille 
Car estre ueut à la bataille 
Ce ne lairoit pour tout l auoir
C on li porroit ramenteuoir.
# |
Folio3r
Marcadigas li debatoit
Pour ce que trop ioesnes estoit 
Et cil dist bien certainement
Que cheualiers outréement
Sera dedens cele iournée
Que la grant bataille est nommée
Et dist bien qu il ne s en tenroit
Pour plain ual d or s on li donnoit.
# |
Sachiez k au roi uint moult à gré
Quant uit la bonne uolenté
Que ses fiex auoit de bien faire.
Ne l en uolt plus dire contraire
Ains dist cheualier le fera
Puis que tel uolenté en a
Par si k en conuent li aroit
Que uers les bons larges seroit 
Car grans princes ne puet auoir
Très haute honnour tant ait d auoir
S il ne set les bons honnorer
Et dou sien largement donner 
Car ne uaut riens princes eschars
S il auoit d or charchié M chars.
Cléomadès auant passa
Et li dist que larges sera 
Or ne s esmait de ce noient
Car il li tenra bien conuent.
Pageu01P017
Biaus fiex dist-il Diex uous en oie
Et uous tiengne en la droite uoie
Des bons honnorer et seruir
Et de leur seruice merir.
# |
Tantost fist li rois commander
Que on feïst tost arréer
Cotes de dras d or et mantiaus
Pour trois cens cheualiers nouuiaus
Et chascun armes et destrier
ueut c on leur face appareillier
Pour amour de ce k adouber
ueut son fill et armes donner.
# |
Tost fu la besoigne arréée
Puis que li rois l ot commandée.
Cheualier furent au tiers iour.
Sachiez que mainte grant honnour
Y ot faite et maint don donné
Don n i furent pas oublié
Ains i furent bien en saison 
Donné y ot maint riche don.
La feste fu et bele et grant
Et li iours aloit aprochant
Que la bataille estre deuoit.
# |
D ambes II pars uinrent là droit
Où estre deuoit la bataille.
Lacié y ot mainte uentaille
Et mainte fort broigne endossée 
Si ot mainte trenchant espée
Et maint hiaume cler reluisant
Et mainte ensaigne flamboiant
Et mainte targe et maint escu
Et mainte lance à fer agu
Pageu01P018
Et maint dart et maint roit espier
Et maint gauelot pour lancier
Maint cheualier riche et poissant
Y ot et maint cheual corant.
# |
Cléomades sor I destrier
Séoit fin [et] fort et legier 
Les armes son pere à label
Portoit qui moult li sirent bel 
Et estoient d un uert dyaspre
Li label et moult trouuoit aspre
Le cheual sor quoi il séoit 
Si à point afrenés estoit
Que tournans estoit à son gré
Et mouuans tout à uolenté.
En armes ert moult bien séans
Et gracieus et auenans.
Apers ert et amaneuis.
Sachiez nel uit pas à enuis
Ses peres mais moult li plaisoit
La maniere k en lui auoit 
Car moult ert bien aparissant
K en lui auroit home uaillant.
# |
Ses batailles a ordenées
Marcadigas et arréées.
Trois batailles fist de sa gent
Moult les ordena bel et gent
Bien et à droit leur deuisa
Comment l une après l autre ira.
En chascune bataille aloit
De bien faire les semonnoit.
En la premiere son fill mist 
Tout auiséement le fist
Car bien à son samblant uéoit
Pageu01P019
Que ses cuers à honnour baoit.
Moult très à droit le chastia.
Biaus fiex fait il or i parra
Se hui monsterrés que c est uoirs
Que d Espaigne soiez drois hoirs.
# |
Cléomadès li respondit.
Sire fait il ie uous afi
Que ie ferai tout mon pouoir
Que on me tiengne pour uostre hoir
Car se ie faz bien on dira
C est uostre fiex qui fait aura
Et se autre chose en faisoie
uos fiex pas à droit ne seroie.
Et pour ce me uorrai pener
De non de tel pere sauuer.
Il n i a que dou cheuauchier
Et des anemis aprochier
Car i espoir que bien deffendrons
L onnour que nous tenir deuons.
# |
Quant Marcadigas l entendi
Trestous li cuers l en esioï.
Quant de son fill ot tel confort
S il en ot ioie n ot pas tort.
À sa gent dist qu il cheuauchassent
Le pas sor frain et si pensassent
Que cil qui pert son heritage
Par lascheté fait grant folage 
Folement se sont embatu
Cil qui ci sont seur nous uenu
Car seur nos droit nous deffendons
Por quoi Dieu en ayde auons
Pageu01P020
Et en deffendant son pays
Doit chascuns hom ualoir aus X
Ou plus ce uous di ie por uoir.
Au besoing doit li biens paroir.
Chascuns ait seüre esperance 
Car Diex sera en nostre aidance.
# |
Ainsi sa gent amonnestoit
Marcadigas et cheuauchoit
En conroi ordenéement.
Moult cheuauchoient noblement.
Folio3u
Ce fu à une matinée.
Mainte ensaigne desuolepée
Y ot au uent et maint penon
Si ot maint escu maint blazon
Et maint riche hiaume luisant
Et maint cheualier desirant
D acroistre le non lor seignour
Et d aquerre non de ualour.
De deffendre leur herités
Sambloit chascuns entalentés.
Sagement et bel cheuauchoient
Com gent qui d armes duit estoient
Les batailles l une après l autre
Le petit pas lance sor fautre
Escus as couls hiaumes laciez.
# |
En l auant bataille estoit chiez
Cléomadès cui moult tardoit
Que l estours assamblés n estoit.
La seconde après lui siuant
Menerent doi frere uaillant.
Li uns auoit non Fercatas
Pageu01P021
Et li autres Helyadas.
Bel et preu et loial estoient.
De guerre ambedui moult sauoient.
Li uns portoit armes uermeilles
À II blanches passans oueilles 
Li autres teles les portoit
Mais que labiaus bleus i auoit
Qui moult très bien i auenoient.
Li dui frere moult s entramoient
Dont ne faisoient pas folage
Et cil qui tienent cel usage
Font que sage et com auisé.
Souuent en ont esté blasmé
Frere quant il se descordoient
Et encore demain feroient.
Bien en doiuent estre mains fort
Frere quant ne sont d un acort.
En l arrière bataille fu
Marcadigas qui tant ualu
Que nus hom pouoit plus ualoir.
# |
Or uous uorrai amenteuoir
De ceaus qui sont à l autre lés
Où maint en ot qui bien armés
Estoit et seur corant destrier.
Mainte baniere baloier
I ueïssiez et mainte ensaigne.
L uns d aus monstre l autre et ensaigne
La gent Marcadigas uenir.
Lors ueïssiez les rens fremir.
u batailles faites auoient 
Pageu01P022
uers Marcadigas aprochoient
Le passet rengié et serré.
# |
Mais n ai encor pas deuisé
Qui les u batailles guioit.
Chascuns des rois une en auoit.
# |
La premiere ot Garsianis.
Cil estoit moult entalentis
De ceaus d Espaigne faire mal
Et estoit rois de Portingal.
C ert la bataille ou chief deuant.
Espaignol uont moult maneçant
Et moult leur tarde k assemblé
Ne sont à aus et aiousté.
Seürement uont aprochant
Les Espaignos et moult iurant
Que s il les trueuent n iert pas gas.
Mar uirent roi Marcadigas.
Plain erent d outrageus bobant.
# |
L autre bataille après siuant
Menoit li rois Bondars li Gris.
De Gascoigne ert nés et norris
Et si en estoit rois clamés.
C estoit de tous li miex montés.
Seur I cheual liart séoit
Tel que meilleur ne conuenoit 
Car fins ert et seür et fors.
Pour sus combatre cors à cors
Ne nol meillour cheual de guerre
Ne trouuast on en nule terre.
# |
La tierce bataille guia
Galdas des Mons qui bien cuida
Pageu01P023
Celui iour destruire Espaignos.
Mais on dist  Cuidiers fu uns sos.
Cil ert sires des Toulousans.
C ert adont uns roiaumes grans.
De Bourdiaus d usqu à Montpellier
Ot toute la terre á baillier.
Bien ert sa bataille estofée
De gent noblement arréée.
Bien cuidoient cel iour conquerre
Marcadigas lui et sa terre.
# |
La quarte bataille menoit
Uns rois qui grant desir auoit
Que li estours fust assamblés.
D Arragonne fu rois clamés
Et ot non Agambars li Lons
Ainsi k en escrit le trouuons.
Cil recuidierent moult bien faire
Sor ceaus d Espaigne lor afaire.
# |
La quinte ot rois Sormans li Rous.
Cil estoit li plus fel d aus tous
Et qui plus sauoit de malice.
Roi fu dou regne de Galice.
Par lui fu premiers commencié
Icele guerre et atisié.
# |
Quels armes orent li u roi
Deuiserai si com ie croi.
À droit si com l ai entendu
Garsianis portoit l escu
Dyaspré de uert et de iaune
À une noire teste d aune 
Et la teste estoit coronnée
D une coronne à point ouurée
Pageu01P024
De gueules qui bien i séoit.
Et Agambars li Lons portoit
L escu d or palé de uermeill.
En toute l ost n ot son pareill
De longueur ne de grande taille 
Cil desiroit moult la bataille.
De gueules et de uert partis
Ert li escus Bondart le Gris
Et i auoit d or I lion
Passant à teste de mouton.
Armes portoit moult desguisées
Sormans li Rous mais deuisées
Les uous arai assez briément 
L escu d or à I uert serpent
Portoit et ot eles uermeilles
Li serpens et bleues oreilles 
Et ot aussi la teste bleue
Et ot blans piés et noire keue 
Folio4r
C erent ses armes uraiement.
Galdas des Mons l escu d argent
Portoit à trois coronnes noires
À I ourle de uerdes poires.
# |
Ià auoient tant esploitié
D ambes II pars et cheuauchié
Que entre aus n auoit c un biau plain
ueöir se porent tout à plain.
# |
Quant les batailles s entreuirent
Sachiez que d ambes pars fremirent.
Cléomadès uit aprochier
Les anemis. Sans plus targier
Dist à sa gent que il brochassent
Et k à ces premiers assamblassent.
Et si tost qu il les ot semons
Pageu01P025
Chascuns feri des esperons.
Mais deuant tous près d une archie
S en uenoit la lance enpoignie
Cléomadès moult fierement
Comme hom plain de grant hardement.
Le premerain qu il encontra
De coup de glaiue le porta
À la terre mort estendu.
Dou tronçon a si referu
Un autre que il l abati.
De cel poindre trois encheï
Qui onques puis n orent santé.
Lors a le bon destrier hurté
Des esperons et trait l espée
Qui ert trenchans et acerée.
Enmi les anemis s embat
Trenche et coupe et fiert et abat
Hiaumes escus targes blazons
Nés et uisages et mentons.
Ne pouoit nus hom soustenir
Les grans coups qu il pouoit ferir.
# |
Tost fu redoutés malement.
Après lui assamblent sa gent
Qui durement conforté sont
De ce que tel cheuetaine ont.
Ains qu il fussent parassamblé
En ot maint à terre porté
Qui onques puis ne releua.
La seconde bataille ala
Assambler moult hardiement
Com gent de grant apensement
Et qui d armes estoient duit.
Maint arçon i ueïssiez uuit
Et mainte resne traynant
Pageu01P026
Et maint home à terre gisant.
Fercatas le fist bien ce iour
Il et ses frères et li lour.
# |
Quant Marcadigas uit sa gent
Assambler si très noblement
Et uit que cil là réusoient
Où sa gent assamblé estoient
Sachiez que pas ne li desplot.
Si tost que perceüs les ot
À sa gent dist  Or leur alons 
Sachiez desconfis les auons.
# |
Lors ueïssiez cheuaus brochier
Escus et targes embracier
Et brandir maint espie trenchant.
Marcadigas trestout deuant
S en uenoit la lance en poignie.
À l assambler  Castele  escrie.
Maint escu percié et troé
Y ot quant furent aiousté
Et mainte targe depecie
Et maint cors de uassal sans uie
Et mainte lance tronçonnée.
Moult par i ot fiere mellée.
Moult fu la bataille crueuse
Et fiere et aspre et perilleuse.
# |
La bataille en fuie tourna
Où Cléomadès assambla.
Garsianis ert cheuetaine
De la bataille premeraine
C estoit cele qui s en fuioit.
Grant noise et grans cris i auoit 
Mais moult i ot des leur ocis
Pageu01P027
Et naurés et à meschief mis
Ains qu il fussent à ce mené
Que il fussent dou champ tourné.
# |
Cléomadès tant redoutoient
Que ses coups atendre n osoient.
Et à ce auoit bien raison 
Car ne puis ueöir que nus hon
Peüst ferir coups si despers.
Hiaumes ne escus ne haubers
Ne pouoit nului garandir
Puis k à coup i pouoit uenir
Que de ce coup ne le tuast
Ou au mains qu il ne l afolast.
# |
Cele bataille s en tourna.
En une autre bataille entra
Comme desconfit s en uenoient 
Car entre leur gens se féroient.
Mais sachiez que Cléomadès
Les siuoit au dos moult de près
Et sa gent après le siuoient
Qui de ses fais merueille auoient.
# |
Que uous iroie ie contant
Ne la besoigne pourloignant
La chose uous acourcerai.
Li u roi que nommé uous ai
Des u batailles que il orent
Firent une si tost qu il porent.
Estour y ot fier et mortel.
Ie cuit k ainc puis ne uit nus tel
Si aspre ne si assaillant
Si aigre ne si deffendant 
Car dou matin iusqu à la nuit
Pageu01P028
Ne menerent autre deduit
Fors que toute iour chaploiier
Et de l un l autre damagier.
# |
Sachiez que ne se tint pas quois
Cléomadès à cele fois.
Enmi le tas des anemis
S estoit comme cheualiers mis.
Ou plus dru d aus s ert embatus.
Mains en fu par lui abatus
Le iour et mains deffigurés
Et mains mors et mains afolés.
# |
Quant Marcadigas son fill uoit
Comment les rens fremir faisoit
Et les batailles remuer
Castele  li ot escrier.
Toute la bataille branloit
Au lez là où il se tournoit.
En son cuer en a Dieu loé
Quant son fruit uit si meüré
Folio4u
Et moult plus que deuant ama
L ente qui si fait fruit porta.
# |
Lors se feri Marcadigas
Si anemis ou plus grant tas.
Moult durement les assailloit
Car de très grant uaillance estoit
Et de très grant apensement.
Souuent auoit l ueill à sa gent.
Quant aucun en uéoit retraire
Ne uous sarois ie pas retraire
Comment les sauoit rauoiier
Pageu01P029
Et à droit d armes ensaigner.
Quant il uéoit qu il en ert poins
Souuent li ot ualu cis poins.
À paines fust nus si doutiex
Qui fesist mal deuant ses iex
Tant que il cuidast ne seüst
Que Marcadigas près li fust
Car en son bon ensaignement
Prenoient tel apensement
Que il plus honte redoutoient
Que il à mourir ne faisoient.
# |
Cléomadès point n arrestoit
Mais tout adès les assailloit.
Roi Agambart ot abatu
À la terre tout estendu.
Au cheöir si fort se bleça
K ains puis ce iour coup ne donna 
Mais sa gent l orent releué
Et sor son cheual remonté.
# |
À celui point tout droit auint
Que Galdas des Mons là soruint.
Entre lui et Bondart le Gris
Sous Cléomadès fu ocis
Ses cheuaus à cele uenue.
Mais ie croi c onques mais ueüe
Fust nule merueille si grant
Com de lui u[e]öir deffendant.
Quant à pié fu en mi aus tous
Mustiaus et cuissel et genous
Moult chier comparer conuenoit
Ce que ses cheuaus mors estoit.
Pageu01P030
Dou bran qui ert soilliez et tains
S aidoit com cheualiers certains
De prouèce et de seürté
Et de hardement apensé.
Entour lui si grant parc faisoit
Que nus assaillir nel osoit.
Ce de quoi plus il l assailloient
C estoit de dars qu il li lançoient.
Près de lui n osoient aler
Tant se faisoit à aus douter.
Sauoir poez qu il l ocesissent
Moult uolentiers se il pouissent.
# |
Dou rescourre moult se penoient
Sa gent et grant paine i metoient.
Mais tant erent afebloié
De lui qui estoit mis à pié
Que moult en erent esbahi 
Leur cuer et leur coup amenti 
Et auoit chascuns tant à faire
Qu il ne sauoit auquel lez traire.
# |
Boudars li Gris estoit montés
Seur I cheual qui estoit tés
Que on ne peüst souhaidier
À fin souhait meilleur destrier.
Et Cléomadès le choisi
Haut et grant et fort et fourni.
uers lui s en uint moult fierement
Le cheual par la resne prent
Le bran tint qui estoit soilliez
De couper bras et poins et piez
Et d espandre sanc et ceruele
Mainte entraille et mainte bouele
Pageu01P031
En fist espandre aual les chans 
Car fors ert et li brans trenchans.
Si en feri Bondars le Gris
Que dou coup fu si estordis
K à la terre cheï pasmés
Et Cléomadès est montés
Seur le destrier fort et isnel
Cui que il soit lait ne cui bel.
Lors muet à aus com hom irés 
Cui il ataint cil est alés.
Si anemi se desconfirent
Forment quant remonté le uirent
Et li sien sont rasseüré
Quant il le uirent remonté.
# |
Marcadigas tout en tel point
Auoit esté droit à ce point.
Sormans li Rous li ot ocis
Son cheual et Garsianis.
Ne uous puis pas tout deuise[r] 
Grant paine ot à lui remonter.
Là ses cheuaus demora mors 
Fu un petit naurés ou cors
Mais n estoit pas plaie mortés.
Tant ot fait qu il fu remontés
Et uenoit rescorre son fill
S on li ot dit en quel perill
Il auoit longuement esté.
Liez fu quant il l a retrouué
En autre point qu il ne cuidoit.
En son cuer Dieu en gracioit.
Castele  escrie hautement.
En l estour rentra fierement.
Lors li uint rois Galdas  adont
Pageu01P032
Des brans entr acointier se uont.
# |
Moult y auoit fiere mellée.
Souuent fu Castele  escriée.
Mais tant uous di que là endroit
Marcadigas trop pou auoit
Des siens  car si chargié estoient
Que tous les bras plains en auoient
De toutes pars et de tous lez.
Li cheuaus sur quoi remontez
Fu Marcadigas li gentis
Fu là endroit souz lui ocis.
N est merueille s il ot anui
Et meschief de cuer quant souz lui
Fu mors ses cheuaus à cele heure.
Galdas des Mons li corut seure
L espée ou poing  car moult desire
Forment qu il le peüst ocire.
Quant Marcadigas se uit mis
À pié entre ses anemis
Bien uit que il mestier auoit
De deffendre et il en faisoit
Son pouuoir à loi de uassal 
L espée ou poing rendoit estal
À guise de hardi sengler.
Qui li ueïst esboueler
Cheuaus et entour lui ferir
Folio5r
Bien le deüst à preu tenir.
# |
Sa gent durement se penoient
Dou rescorre et abandonnoient
Moult très hardiement les cors.
Mais tant i ert grans li effors
De leur anemis là endroit
Que trois contre I en y auoit 
Pageu01P033
Ce n estoit pas comparoison.
# |
À Cléomadès le dist on
Que ses peres ert en tel point
Et il tantost le cheual point
Des esperons. Lors s adreça
Droit là où cil li ensaigna
Qui dite l en ot la nouuele.
L espée ou poing criant Castele 
S en uint droit à cele mellée
Qui estoit fiere et drue et lée.
# |
El plus grant tas moult aigrement
S embat plains d ire et de talent
De ses anemis damagier.
À terre en fist maint trebuchier
Ains que à son pere uenist.
Droit deuant son pere se mist
Qui bien mestier d ayde auoit
Car s espée brisié estoit
Et ses escus tous découpés
Et ses hiaumes tous descerclés.
# |
Sachiez que tost fu conneüs
Cléomadès quant fu uenus
À cel estour que ie uous di.
Tost furent li renc aclari.
Ne se faisoient pas priier
Si anemi de traire arrier.
Li uns sor l autre s entassoit
Au lez là où il se traioit
Car si très perilleus estoient
Si coup k atendre nes osoient
K armeüre n auoit durée
Tant fust forte ne bien ouurée
Pageu01P034
Contre les coups que il féroit.
Pour ce chascuns le redoutoit.
# |
uers le roi Galdas s adreça 
Et Galdas uers lui se torna
Car moult ert cheualiers hardis
Li rois Galdas et de grant pris.
Chascuns tenoit le bran haucié.
Tost ot li uns l autre aprochié.
Si à point l un l autre encontrerent
Que les espées s assenerent 
Car les coups geterent ensamble.
Mais ainsi auint ce me samble
Que l espée Galdas trencha
Si que l autre parmi coupa
En la moienne tout parmi 
La piece à la terre en cheï.
Quant Cléomadès uit s espée
Qui estoit en mi leu coupée
L espée forment conuoita
Qui la sene ainsi coupée a.
Sachiez qu il fera son pouoir
S il puet de cele espée auoir.
Un petit le cheual brocha.
Au roi Galdas les bras geta
Par la chaienne le saisi
À quoi li brans d acier pendi
Que il conuoitoit moult forment 
À lui le tire telement
Que le roi Galdas reuersa
Seur le cheual et rompue a
La chaienne tout erramment.
L un et l autre si com i entent
L espée et la chaienne aussi
Enporta pour uoir le uous di.
Pageu01P035
Ne sot pouoir de retenir
Galdas ainçois conuint cheïr
Lui et le cheual en I mont.
# |
Liez fu Cléomadès adont
Quant il ot l espée conquise
Dont il auoit grant conuoitise.
Ressoignie ot l espée à non 
Ne croi k ains mieudre ueïst on.
# |
Quant Cléomadès se senti
Dou bran le roi Galdas saisi
Sauoir pouez moult en fu liez
Et li rois Galdas moult iriez
Quant releuez fu et il uoit
Celui que il de mort haoit
Qui de s espée estoit saisis
Moult en fu de cuer abaubis.
Sachiez que mainte grant colée
Fu par Cléomadès donnée
Puis ce di à ses anemis
De l espée que uous deuis.
# |
Galdas des Mons fu remontés.
Mais ains puis le iour ne fu tés
Qu il tornast uers Cléomadès
Ainçois eschiuoit tout adès
Les lieus là où il le sauoit
Car moult à redouter faisoit.
Cléomadès le bran d acier
Tint en son poing que moult ot chier.
Le premerain qu il en féri
Iusques ens es dens le fendi.
Tant féri de çà et de là
Pageu01P036
Et les rens si aclaroia
Que ses peres ot recouuré
Cheual et l orent remonté
Sa gent qui moult grant ioie auoient
De ce que remonté le uoient.
Une autre espée li baillierent
À sa chaienne la lierent 
Car s espée auoit depecie
En deffendant honnour et uie.
Bien le cuidierent tel fois fu
Sa gent dou tout auoir perdu.
Si eüssent il cest passé
Se ses bons fiex n eüst esté
Qui le rescoust si com uous di 
Au besoing connoist on l ami.
# |
Quant Marcadigas uit son fill
Qui l ot rescous de tel perill
N est merueille s il en fu liez.
Li rois n est gaires detriiez.
Après ce qu il fu remontez
Tantost est en l estour rentrez.
Tout en combatant Dieu prioit
Que il de son fill garde soit
Car bien uoit se il le perdoient
Que perdu et alé seroient.
Moult se maintenoit noblement
Marcadigas et fierement.
Folio5u
Sa gent sauoit bel rassambler
Et de bien faire amonester.
Mains coups fu iluec departis.
Pageu01P037
Encor gisoit Bondars li Gris
Droit enz ou lieu où il cheï
Quant Cléomadès l abati.
De lui rescorre se penerent
Sa gent tant qu il le remontèrent.
Molt ot esté en pasmoison
K en lui n auoit sens ne raison.
Et quant à lui fu reuenus
Sachiez tout uraiement que nus
Ne l eüst mené de plus près
Là où seüst Cléomadès 
Car essaié ot malement
Sa grant force et son hardement.
Souuent cele part regardoit
Là où Cléomadès sauoit.
Mais de plus près ne l aprochast
Pour tant escorchier se laissast 
Car qui ueïst les rens cerchier
Et ses anemis damagier
Cléomadès en pluseurs lieus
Bien desist  C est d armes li diex.
On pouoit bien pour uoir iurer
Que tex hom faisoit adouter.
# |
Puis ce di que remontez fu
Cléomadès et qu ot tolu
À Bondars li Gris son destrier
Firent pou plus que traire arrier
Cil qui leur auersaire estoient.
Peureusement [il] se tenoient 
Car Cléomadès si menés
Les ot puis qu il fu remontés
Qu il estoient de toutes pars
Pageu01P038
Brisié et derrout et espars.
# |
Cléomadès tant redoutoient
Que deuant s espée fuioient
Com fait ane deuant faucon
Et grue pour l alerion.
Morir ou cheöir conuenoit
Celui qu il à plain coup féroit.
Ce iour a bien as siens paru
K en lui auoit force et uertu 
Car ie croi mal leur fust alé
S il n eüst là ce iour esté.
# |
Espaignol apertement uoient
Que cil de là se retraioient
Aussi com en desconfisant.
Tantost perçoit leur conuenant
Marcadigas. Lors escria
As siens  Seignor or i parra
Se ainsi nous eschaperont 
ueöir pouez desconfit sont.
# |
Droit après ce I seul petit
Que Marcadigas ot ce dit
Orent leur anemi torné
Les dos comme desbareté
Et s en aloient qui ains ains.
Lors ueïssiez parmi ces plains
Et parmi mons et parmi uaus
Grans pourrieres et grans enchaus.
Trestous li chans estoit ionchiez
De mors de naurez de bleciez
De nés coupez de chiés de mains.
Iambes piez bras n i ot pas mains.
Tant en gisoit de tous costés
Pageu01P039
Que ce fust à ueöir pités.
Tant y ot de mors et de pris
Que n i saroie metre pris
Ne somme  tant en y auoit
Que chascuns s en esmerueilloit.
Tant auoit li enchaus duré
Que il estoit près k à uespré.
# |
Lors fist Marcadigas sonner
Ses cors pour sa gent rassambler.
À celui tans coustume estoit
Que si tost com les cors ooit
Deuers leur chief se retraioient
Cil qui les cors oys auoient.
Et cil aussi ainsi le firent.
Leur gens parmi les chans requirent
Dont assez mors en y auoit.
Chascuns son ami requeroit
Et estoit coustume à ce iour
Que cil qui erent uainqueöur
Tout droit en ce lieu demoroient
Où la uictoire eü auoient.
# |
Li uainqueöur là demorerent
Et li desconfit s en alerent
Si dolent et si irascu
Com cil qui estoient uaincu.
Tout droit au lieu sont retorné
Dont au matin erent seuré.
Tentes et aucubes et trés
Y ot ne plus ne mains k assés
K à tout leur pouoir i estoient
uenu pour ce que il cuidoient
La terre d Espaigne conquerre 
Pour ce orent empris la guerre.
Pageu01P040
Mais entre sauoir et cuidance
Sachiez a moult grant differance.
Cuidiers a maint home arrieré
Et sauoirs maint home aleué.
Puisque sauoirs fait auancier
Fols est qui se tient au cuidier.
Pou uoit on uenir à honneur
De gent qui trop soient cuideur.
Grant seigneur petit ne moien
Tant a en cuidier fort loien
Que nus desloier ne s en puet
Se il conseil croire ne uuet
Et se pert si en pluseurs lieus
Que ce est damages et dieus.
# |
Sachiez k ainsi ert auenu
Que tout u erent reuenu
Li roi et arrier retorné
Moult dolent et moult tormenté.
N est merueille se dolent erent
Car le tiers pas ne ramenerent
De ceaus qu il en orent menez
Tant en ot en l estour remez.
# |
Quand cil qui furent eschapé
Furent là endroit rassamblé
Conseil prirent qu il s en fuiroient.
Li plus d aus à ce s acordoient 
Car s il atendent lendemain
Il seront tous pris à la main
Et honni et destruit et mort.
Au fuïr ont pris leur acort
Pageu01P041
Car deffense i uaurroit petit.
Li u roi s i sont assentit.
# |
Folio6r
Tous ont guerpi tentes et très.
Chascuns d aus s est de là seurés 
Car lendemain tant redoutoient
Que là plus demorer n osoient.
Sachiez que moult pou atendirent
L un l autre quant de là partirent.
Tous ceaus qui n en porent aler
Conuint là endroit demorer 
Et encore demain feroit
Là où tel besoigne auenroit.
Grant chose a en faire l estuet 
Bien sauez  qui ne puet ne puet.
# |
Chascuns des rois tant esploita
Que de là endroit eschapa.
Que uous diroie ie lonc conte
Fust à honneur ou fust à honte
Ne comment qu il fust auenu
En leur pays sont reuenu 
De leur meschief sont conforté
En ce que il sont eschapé 
Car bien seuent tout en apert
Cil qui pert la uie tout pert.
Trop lonc parlement uous feroie
Se de chascun uous deuisoie
Comment ala ne comment uint
Ne k à son r aler li auint.
Chascuns ne fist pas ce qu il uot
Ains fist chascuns au miex qu il pot.
# |
La bataille que ie uous di
Fu par I iour de merkedi.
Pageu01P042
Chascuns cele nuit trespassa
Si comme li tans l aporta.
En l ost Marcadigas disoient
Que par Cléomadès auoient
Sauué trestout entierement
uie et honnour et tenement.
# |
À merueille fu regardés
La nuit que l estours fu finés.
De sa très grant poissant ualour
S esmerueilloient li plusour.
Sachiez uolentiers le baisast
Ses peres se faire l osast
Pour ce que de cuer l amoit tant 
Mais n ert pas chose aferissant.
N ert merueille se il l amoit
Pour la bonté k en lui sauoit.
# |
La plaie le roi fu tentée
Et à point remise et bendée.
Lié sont de ce qu[e] il n i a
Perill et que très bien garra 
Car li maistre ainsi dit leur ont.
N est merueille se lié en sont.
Cele nuit fu bele et plaisans
Car il faisoit si très douz tans
Que se on l eüst souhaidié 
Ce leur a moult la nuit aidié.
# |
Lendemain droit à la iornée
Furent leur gent toute arréée
Pour aler au lieu où cuidoient
Les rois qui fuïs s en estoient
Ainsi com uous oy aués 
Mais n i trouuerent fors naurés
Pageu01P043
Et gent qui fuïr ne s en porent.
De ceaus tirent ce que il uorrent
Et ce que il i apartint
Ne sai pas kan qu il i auint.
Mainte tente maint paueillon
Et maint tré de riche façon
Trouuerent et moult d autres biens.
Car n en auoient porté riens
Li roi ne cil qui s en fuioient 
À l eschaper plus entendoient.
Departi fu en pluseurs mains
Cele iornée le gaains.
Sachiez que maint coffre effondré
Y ot et maint sac desciré
Et mainte bouge decoupée
Ainçois qu ele fust deffermée.
Entre argent et ioiaus et or
Trouuerent moult très grant tresor
Or en paillole et en tarin
Maint anel d or et maint bacin
Trouuerent et maint grant iouel
Qui estoient et riche et bel.
Mainte riche uaisselemente
Touuerent bele et noble et gente
Pos hanas et platiaus d argent 
Car moult estoient riche gent
Li roi qui s en erent fuï.
# |
Quant poins en fu de là parti
Se sont et arrier retorné
Quant tout orent pris et troussé.
# |
Marcadigas si departi
Le gaaing qui fu fais iki
K ains n en retint IIII besans.
Pageu01P044
Se il en i eüst X tans
Si l eüst il trestout donné
Ceaus qui en auoient sué
Ou hiaume et leur sanc espandu.
Sages et larges et preus fu.
Dou sien propre tant leur donna
Que chascuns de lui se loa.
En leur pays sont repairié
Riche d auoir et de cuer lié
De ce que desconfit auoient
Ceaus qui destruire les cuidoient.
# |
Marcadigas est demorés
De ioie riches et comblés.
Son roiaume a bien deffendu.
Il et ses fiex sont reuenu
Là où done Ynabele estoit
Et ses filles que moult amoit.
Ne demandez pas se il furent
Conioy car estre le durent.
# |
Quant done Ynabele parçoit
Son fill dont tant de bien auoit
Oy dire les repairans
Moult fu ses cuers liez et ioians 
Car par son fait erent uaincu
Li autre et li sien retenu.
De li fu baisiez moult souuent
Et de ses sereurs ensement.
# |
Cléomadès I ueu uoua
Tel que iamais ne finera
De guerroier tous les u rois
Qui orent fait tant de desrois
À son chier pere par enuie.
Ou il i laissera la uie
Pageu01P045
Ou il les fera repentir
De ce qu il cuidierent honnir
Son pere et ceaus de son pays.
Ainsi l a uoué et empris.
Folio6u
Et sachiez que tout acheua
Le ueu ains riens n en oublia.
Mais ains qu il le peüst furnir
Enconuint il maint coup férir
Et mainte grant paine endurer 
Ne pourquant le fist acheuer.
# |
Trop i metroie longuement
Se ie uous disoie comment
Le ueu qu il fist à chief mena.
Si asprement ceaus guerroia
Qui enuers son pere mesprirent
Et qui à lui guerre entreprirent
Qu il en prist cruel uengement.
Mais ie uous dirai moult briément
La ueniance que il emprist
Ainsi que l estoire le dist.
# |
Cléomadès si se prouua
En armes et si esploita
Que loez fu de ses amis
Et doutez de ses anemis.
Car les u rois qui guerroiié
Orent son pere et damagié
Fist tous uenir à sa merci
Et furent tout à lui sougi.
# |
Quant à merci furent uenu
Tel raēnçon et tel treü
Li rendirent comme lui plot 
Ne tout entour la terre n ot
Prince ne roi ne haut baron
Pageu01P046
Ne fust en la subiection
De Marcadigas et de lui.
Trop longuement et à anui
uous tenroie se recorder
uous uouloie et tout deuiser
Les emprises les féreïs
Les batailles les poigneïs
Les assaus ne les grans estours
Des chastiaus des uiles des tours
Les fuïrs ne les enchauciers
Les retours ne les raliiers
Qui i furent ains k acheuée
Fust la guerre ne afinée.
Ie ne l aroie pas conté
En tout le plus lonc iour d esté.
Mais par Cléomadès auint
Que la guerre à si fait chief uint.
À paines uous recorderoie
Ià si pener ne m en saroie
La ualour qui en lui estoit
Et adès i monteplioit.
# |
C ert li arbres de hardement
Enracinez d apensement
Entez de très haute prouece
Fueillis d onnour et de largece
Floris de bonne uolenté
Fructefiez de seürté
Assauorez d umble douçour
Meürs de force et de uigour.
# |
Sa gent qui auoec lui estoient
Sachiez que si grant cuer prenoient
Es grans fais d armes qu il faisoit
Que chascuns hardis en estoit.
Pageu01P047
Li couart hardi deuenoient
Quant lez Cléomadès estoient.
Tous cuidoit estre asseürez
Qui lez lui estoit aioustez.
Ses hardemens et ses auis
Faisoit les siens preus et hardis 
Et s en lui hardement auoit
De tel pouoir auoec estoit
K à paines pouoit il férir
Nului nel conuenist chéir
De son cheual ou uif ou mort.
Bien durent auoir grant confort
Gent qui auoient tel seignour
Où tant ot prouece et ualour.
Mais de lui ore me tairai 
D autre chose uous parlerai.
# |
Sachiez que droit à celui tans
Ot el regne des Aufricans
Trois rois qui grant richece auoient 
Car moult très grant terre tenoient.
Li uns de l autre marchissoit
Moult près et moult l un l autre amoit.
Chascuns sauoit moult de clergie
D ingromance et d astronomie 
Car à celui tans uraiement
Ert coustume communaument
Que li grant seignour qui estoient
Adont de clergie sauoient
Et sauoient de tous langages.
Tex estoit adont li usages.
# |
Les trois rois uous uorrai nommer
Dont i ai commencié à parler.
L uns auoit non Melocandis 
Pageu01P048
Cil fu sages clers et soutis.
Biaus et gens nobles et courtois
Fu et de Barbarie ert rois.
Et l autres ot non Baldigans 
Cil refu grans clers et sachans.
Et fu moult biaus et bien tailliés
Nès et courtois et afaitiés.
Plains fu de grant cheualerie.
De Maroc tint la seignorie.
# |
Et li tiers auoit non Crompars 
Cil sot presque tous les uII ars.
Lais et petis fu et boçus.
Iex enfossez et nés camus
Auoit et si ot courbe eschine
Et le menton sor la poitrine.
Moult fu sages et bien lettrés.
De Bougie fu rois clamés.
# |
Un iour se furent aiourné
Cil troi roi que i ai ci nommé
En leur pays ie ne sai ù.
Mai[s] ce dont leur parlement fu
Sai ainsi com l oy conter.
Moult auoient oy parler
Des trois plus beles Espaignoles
Dont on tenist onques paroles.
Par oïr dire les amoient 
Car ainc ueües nes auoient.
À ce s assentirent tout troi
Qu il iroient à grant conroi
Au roi Marcadigas rouuer
Ses filles pour aus marier.
Lors s est rois Crompars auisés
Que laidement ert figurés
Pageu01P049
Et pour ce enuis li donroit
Cil rois sa fille saroit droit.
Seigneur fait il n est pas agas
Li grans pouoirs Marcadigas
Folio7r
Car sougit et obéissant
Sont à lui tout li marchissant
Par la proece de son fill 
Mais qui ore auoit cuer soutill
Par quoi peüssions arréer
Que chascuns peüst presenter
I iouel de très grant richece
À ce roi qui a tel noblece
Ie croi que ualoir nous porroit.
Lors dist chascuns bon lor sambloit.
Quant Crompars ot qu il s assentoient
À ce que les ioiaus feroient
Cele chose moult li plaisoit 
Car son auantage i cuidoit.
Seignour fait il quant fait arons
Nos ioiaus tout ensamble irons
En Espaigne à ce noble roi.
Et sachiez bien que ie i uoi
Une chose s en sui creüs
Qui moult nous puet metre au desus.
Tout ce sai ie bien uraiement
Et uous dirai raison comment.
Rois Marcadigas a tel non
Que chascuns dist k ains si preudon
Ne fu ne de tel conuenance.
Car tout dient que sans faillance
Tient kan que en conue[na]nt a 
Et pour ce kant nous uenrons là
Nos ioiaus li presenterons
Par si cun don de lui arons
Pageu01P050
Tel que nous li uorrons rouuer 
Et il n a pas le cuer auer
Ains l a si large que sans faille
Nous donra le don quoi qu il uaille.
C est li poins par quoi miex poons
uenir à ce k empris auons 
Car se de lui auons l otroi
Ses trois filles aurons nous troi 
Car nous li dirons c est li dons
Que nous de lui auoir uolons.
Ià n i faurrons au mien espoir
Car quan qu il dist tient on pour uoir.
Tout troi sont à ce assenti
Que il le feroient ainsi.
Ne uous sai pas bien deuiser
Comment il sorent acheuer
Les ioiaus ne quel terme il mirent
Au faire  mais si fais les firent
Que nus n i peüst amender
Ià tant s en seüst bien pener 
Car li desiriers qu il auoit
D auoir celes dont tant ooient
Dire de bien à toute gent
Leur i fist tout entierement
Metre cuers et cors et pensé.
Tant firent que si acheué
Furent li iouel et si fait
C onques puis ne furent si fait.
# |
Or deuiserai les ioiaus.
Moult fu chascuns riches et biaus.
Une geline ce m est uis
De fin or fist Melocandis
Et trois poucines qui siuoient
Pageu01P051
Cele geline et si chantoient
Si doucement que il sambloit
Chascun qui chanter les ooit
K ains n oy si grant melodie.
# |
Baldigans ne s oublia mie
Ains fist un home de fin or
Qui ualoit plus d un grant tresor 
Une trompe en sa main tenoit
Où mainte riche pierre auoit.
En tel maniere ert arréés
Li tromperes et compassés
Que qui le trompeëur eüst
Trestout certainement seüst
Ke se nus pourchaçast uers lui
Traïson ne mal ne anui
Li tromperes trompast tantost
Si très haut que parmi I ost
Fust bien de toutes pars oys 
Si fais fu com ie uous deuis.
# |
Or uous dirai dou roi Crompart.
Cil refist grandement sa part 
Car il fist un cheual de fust.
Ie ne croi k ainc puis nus tex fust.
Si faitement le sot ouurer
Li rois Crompars et arréer
Que quant il uouloit il estoit
Assez tost où estre uouloit
Et tout aussi tost retournés
Ert arriere quant c ert ses grés.
# |
Li cheuaus ert tous de benus
Fors tant que desouz et desus
Pageu01P052
Auoit cheuilletes d acier.
Par ces cheuilles adrecier
Pouoit on faire le cheual
S on uouloit amont ou aual
Ou par en coste ou de trauers.
Par foi cil cheual fu diuers 
Car quant on l auoit esmeü
Iamais ne l eüssent ueü
Nule gent ce sachiez de uoir
S il ne fussent à l esmouuoir.
Nes cil qui au mouuoir estoient
En petit d eure le perdoient 
Car trop plus tost ert esloigniés
Que karrel qui est descochiés.
# |
Or sont li troi iouel nonmé
Qui Marcadigas présenté
Furent pour ses filles auoir.
Chascuns ualoit moult grant auoir.
Gent de petit entendement
Demandent à la fois comment
Tels choses pueënt estre faites
Que ie uous ai ici retraites.
Aucun en sont tout esbahi.
Et sauez uous que ie leur di
Ie leur di que nigromancie
Est moult merueilleuse clergie 
Car mainte merueille en a on
Faite pieça bien le set on.
# |
Bien sauez que uirgiles fist
Pageu01P053
Grant merueille quant il assist
II chastiaus seur II oes en mer 
Et si les sot si compasser
Que qui l un des oes briseroit
Tantost li chastiaus fonderoit
Où ens on auroit l uef brisié.
Encor dist on que essaié
Fu d un des chastiaus et fondi.
À Naples le dist on ainsi.
Folio7u
Encor est là l autres chastiaus
Qui en mer siet et bons et biaus 
Si est li oes c est uerités
Seur quoi li chastiaus est fondés.
# |
Près de Naples un uile a
Puchole le claime on pieça
Où uirgiles fist pluseurs bains
Qui faisoient malades sains
Et ot seur chascun baing escrit
De quel maladie garit
Estoient cil qui s i baignoient 
Par l escripture le sauoient.
Mais sachiez que fisicien
Qui ont fait maint mal et maint bien
Depecierent tous les escris 
Car ce n estoit pas leur pourfis.
Encor se de tels bains estoient
Croi ie que pou les ameroient.
Pageu01P054
À Naples fist il de metal
Seur I piler un tel cheual
Qui chascun cheual garissoit
D aucun mehaing se il l auoit
Mais con le loiast au piler.
C[e] ay pour uoir oy conter.
Li mareschal qui lors estoient
Ens ou pays ne gaaignoient
Nule riens à mareschaucier.
Pour ce le firent depecier 
Dont il firent mal et outrage
Mais trop leur faisoit grant damage.
Ie croi qui à Naples iroit
K encor le cheual trouueroit.
À Ronme fist c est uerités
uirgiles plus grant chose assez 
Car il i fist I mireöir
Par quoi on pouoit bien sauoir
Par ymage qu il y auoit
Se nus uers Romme pourchaçoit
Ne fausseté ne trayson
De ceaus de leur subiection.
Et fist une mousche d arain
De quoi encor le pris et ain.
À Naples cele mousche mist
Et de tel maniere la fist
Que tant com la mousche fu là
Mousche dedenz Naples n entra.
Mais ie ne sai que puis deuint
Pageu01P055
La mousche ne qu il en auint.
# |
Encor uirgiles fist un fu
Qui longuement à Romme fu.
Adès et nuit et iour ardoit
Grant aise à pluseurs gens faisoit.
Deuant ce feu ot I arcier
Qui n ert ne de fer ne d acier
Ains ert de coiure  si sambloit
Qu il uousist traire ou feu tout droit.
En son front escrites estoient
Lettres qui en ebrieu disoient 
Qui me ferra ie trairai ià.
Et un musars passa par là
Qui d un baston l arcier féri
Et il traist el feu  s estaint si
Que ains puis ne fu ralumés.
Ainsi auint c est uerités.
# |
Moult ot en uirgile sage homme
Et soutieu  car il fist à Romme
Une chose moult engingneuse
Moult soutieu et moult merueilleuse
Briément la uous deuiserai
Au plus adroit que ie porrai.
Ne cuidiez pas que ce soit guile 
Car as IIII cors de la uile
Seur IIII tours de la cité
Qui erent de la fermeté
Fist IIII grans homes de piere
De très merueilleuse maniere 
Car fait erent par nigromance
La longueur d une droite lance.
Erent grant et d une façon.
Seur chascune tour tout enson
Pageu01P056
En mist I quant si fais les ot
Comme lui sist et com lui plot.
En tel maniere fait estoient
Que tout droit adès se tenoient
Chascuns tous ses menbres auoit
Tels com au cors apartenoit.
# |
Or uous dirai que là faisoient
Cil home ne de quoi seruoient.
En la main d un des homes mist
uirgiles au iour qu il les fist
Une grant pomme de laiton.
Par cele pomme sauoit on
Des IIII tans la uerité
Si com de printans et d esté
Et de gayn qui après uient
Et puis d yuer. Or me conuient
K entendre face clerement
De ces tans le departement.
Pour ce furent li homme mis
Seur les tours que ie uous deuis.
L une des tours ot non printans
La seconde estés li plaisans 
La tierce gayns li amés 
La quarte yuer li redoutés.
Si tost comme printans passoit
Et li tans d esté reuenoit
Li hons qui ert desus la tour
De printans ert de tel atour
Que il getoit droit en la main
Del homme d esté tout à plain
La pomme que tenue auoit 
Et li hom d esté la getoit
Tout droit à l oume de gayn
Quant ses termes auoit pris fin 
Pageu01P057
Et li hom de gayn l auoit
Tant que ses drois termes uenoit 
Adont la getoit à ce point
À l oume d yuer tout à point.
Chascune main ert si bendée
De fer et si bien atornée
Que ele brisier ne pouoit
Quant la pomme à li s asséoit.
# |
Ainsi aloit n i faillist ià
Cele pomme qui dont fu là 
Car adès à point s esmouuoit.
De l une tour à l autre auoit
Ç ai oy tesmoignier au mains
Trois milles pou plus ou pou mains.
Par cele pomme adont sauoient
Le droit point quant li tans entroient
Par la chose que uous deuis
Cil de Romme et cil dou païs
Folio8r
Et cil de mainte autre contrée
Car c ert chose moult renommée.
Moult longuement dura ainsi
Cele pomme k ains ne failli
Que ele n alast à son droit
De tour en tour là où deuoit.
Mais puiscedi fu essillie
Romme et la chose depecie 
N ainc puis ne fu par uerité
Romme de tel autorité
Que ele à celui tans estoit
Que uirgiles i repairoit.
Ne puis ne fu clers qui refaire
Seüst pomme de tel afaire.
Ou il ne l osent entreprendre
Ou il entendent plus aprendre 
Pageu01P058
Car conuoitise deçoit mout
Clergie et laie gent par tout.
Il en sont pou qui entechié
Ne soient de celui pechié.
De ce ne uueil or plus parler 
À autre chose uueil uiser.
# |
Moult fit uirgiles de grans fais.
Mais de lui à parler me tais 
Car se tous ses fais uous disoie
Trop longuement i meteroie.
Grans clers fu sages et soutiex
uirgiles n en cuit nus de tiex.
Car il fu tex clers à son tans
Que pou en estoit de si grans.
Encor pert bien à son ouurage
K en lui ot soutieu home et sage.
Par l ueuure connoist on l ouurier
Ce puet on par droit tesmoignier.
# |
Sauez pour quoi i ai recordées
De ses merueilles et contées
Pour ce que uous deuez sauoir
K aussi bien porent sens auoir
Li troi roi de merueilles faire 
Car clerc furent de grant afaire
D astronomie et d ingromance
Car apris l orent dès enfance.
S en sorent tant au dire uoir
Que on n en porroit plus sauoir.
# |
De ce plus ne uous parleroie.
Qui croire m en ueut si m en croie
Et qui ne le ueut si le laist 
Car dès ore en auant me plaist
Pageu01P059
Que die sans longue bargaigne
Comment li troi roi en Espaigne
Porterent le riche present
À Marcadigas le roi gent.
# |
Quant il se furent arréé
Après ce ont pou seiorné.
Tant ont li uns l autre atendu
Que ensamble sont reuenu.
Lors dist Crompars qu il loëroit
Se chascun d aus s i acordoit
Que il meüssent si à point
Qu il uenissent là à ce point
Que rois Marcadigas fu nés.
Ce seroit li mieudre d assés 
Car trop grant feste celui iour
Font Espaignol pour leur seignour.
Et s à celui iour li rouuons
Le don que requerre uoulons
Ce iour plus tost le nous donroit
Que un autre iour ne feroit.
La feste iert uraiement le sai
Tout droit le premier iour de may
Ce iour fu nés li rois d Espaigne
Tout droit en Cales en Sartaigne
Pieça que i en sai la nouuele
Par un marcheänt de Castele
Qui en ma terre est repairans.
En mon pays uient tous les ans
Pour acheter singes et ours
Et marcheändises plusours.
Ie lo que le façons ainsi
Dist Melocandis. Ie l otri
Aussi faz ie dist Baldigans 
C est chose bien aferissans.
Pageu01P060
Leur afaire ont apareillié
Que n i ont gaires detriié.
De leur pays si com moi samble
Murent li troi roy tout ensamble.
Que uaurroit que ie uous diroie
De leur uoie ne conteroie 
Tant firent k en Espaigne furent
Et se maintinrent com il durent
Et com à rois apartenoit.
Marcadigas trouuerent droit
Ainsi com ai dit et conté
En Espaigne en une cité
Qui moult ert noble et bien séant
Et a non Sebile la Grant.
Là ont Marcadigas trouué
Le iour de sa natiuité.
Pour ce grant ioie et grant baudour
Ot à Sebile celui iour
Car li haut baron dou regné
Estoient illuec assamblé.
# |
À ce tans à coustume auoient
Li grant seigneur que il faisoient
De celui iour qu il erent né
Grant feste et grant sollempnité.
Et pour ce grant feste faisoient
Li Espaignol  car moult amoient
Marcadigas lor bon seignour
Car sages fu et plains d ounour.
À Sebile ot maint haut baron
D Espaigne et dou regne enuiron.
Le iour que cil roi uinrent là
Auscuns moult s en esmerueilla
Pour quel raison uenu estoient
En Espaigne ne qu il queroient.
Pageu01P061
Cléomadès comme courtois
Ala encontre les trois rois
À tout grant plenté de sa gent
Et moult les reçut bel et gent
Et très à point les honnora.
Deuant son pere les mena
Qui moult grant ioie à son cuer ot
De leur uenue quant le sot.
Moult très bel les sot receuoir 
Car moult ot en lui de sauoir.
Chascuns leur fist honnour et ioie
Plus que dire ne uous saroie.
Chascuns regardoit à merueilles
Crompart qui auoit grans oreilles.
Bouche et uisage et iex et nés
Ot tels que miex sambloit maufés
Folio8u
Qu il ne faisoit hom terriens.
De biau n ot en lui nule riens
Dont on se peüst perceuoir
Ce uous di ie bien tout pour uoir.
De si diuerse taille estoit
Que chascuns s en esmerueilloit.
Quant uirent lor lieu de parler
Deuant le roy uinrent ester.
Cléomadès les compaignoit
Comme cil qui tous biens sauoit.
# |
Melocandis premiers parla
Au roy et moult biau li moustra
La raison pour quoi il estoient
Là uenu et que il queroient
Tout belement et par compas.
Tantost ne li descouuri pas
La chose qu il plus desiroit 
Car moult à point parler sauoit.
Pageu01P062
Quant au roi ot assez parlé
Si li dist  Biau sire aporté
uous auommes de no pays
Trois ioiaus riches et soutis.
Lors li deuise mot à mot
Quel force chascuns ioiaus ot.
Et li rois les en mercia 
Car les ioiaus forment prisa
Car moult furent bien à prisier.
Dist Baldigans  Ie uous requier
Sans plus I seul don pour nous trois
Et ie le uous doing dist li rois
Puisque uenu m estes ueöir 
Or n espargniez pas mon auoir
Ne uile k aie ne chastel
Ne or ne argent ne iouel 
Mais demandés hardiëment
Car ie uous tenrai bien couuent.
Quant Crompars l ot tost respondi 
Sire la uostre grant merci.
Liez nous auez fais et ioians 
Car li dons est riches et grans
Sire que donné nous aués.
Ainc si biaus dons ne fu donnés.
Maintenant uous deuiserai
Que ià plus n en atenderai
Quel don de uous auoir uoulons 
uos trois filles uous demandons.
Pour ce sommes nous esmeü
De nos pays et çà uenu.
Otroié aués no requeste
Pageu01P063
Drois est que la chose soit preste
Par quoi nous auez otroiié
Le don dont nous sommes si lié
Quant uous plaira nous moustrerons
Les ioiaus que dit uous auons.
# |
Quant Marcadigas l entendi
Moult courtoisement respondi.
Bien uoit que on deceü l a
Mais ainc pour ce ne se mua.
Del otroi riens ne li greuoit
Fors Crompars qui si lais estoit.
Des autres se passast assés
Se li rois Crompars ne fust tés
Que uous m auez oy retraire.
Mais ce li torne à grant contraire.
Seignour fait il requis m aués
Don qui moult est de moi amés 
Mais sachiez bien pas ne cuidoie
Que uous deüssiez tele uoie
Aler que mes filles requerre.
uiles chastiaus tresors ou terre
Cuidai que auoir uousissiez
Dont i estoie ioians et liez.
Si uous pri se uous tant m amés
Que de ce don me deportés.
[Ie] nel di pas pour ce sachiez
K assez uaillans gens ne soiez.
Moult ai oy de bien retraire
Et de uous et de uostre afaire.
Mais ne uueil pas k en I seul iour
Aient mes trois filles seignour.
Plus uolentiers se ie pouoie
À trois fois les marieroie.
Pageu01P064
Ne uueil pas en I iour passer
Ma ioie de les marier.
# |
Et cil dient  Comment qu il aille
No don uoulons auoir sans faille 
Car ce k en couuent nous aués
Créons bien que uous nous tenrés.
Miex uorriens estre tout troi mort
Que dou don nous feïssiez tort.
Et dist li rois  Ie uous tenrai
Couuent puisque i en couuent l ai 
Car ie ne uueil pas commencier
À mentir car trop lait mestier
Y a et cil qui le maintient
À mauuaise teche se tient.
Ne rois ne doit pas estre tés
Que il soit de mentir restés.
Et chascuns s en doit bien tenir 
Car laide chose est de mentir.
Quant cil l oient ioie en ont grant
Le roi en uont moult merciant.
# |
Crompars s est un pou auant trais
Qui hideus ert et contrefais
Mais de clergie auoit grant non.
De Marine a rouué le don 
Car bien auoit enquis que ele
Estoit de moult loing la plus bele.
Rois fait il ie uorrai auoir
uo mainsnée fille pour uoir.
L ainsnée ne uueil pas rouuer.
Bon se fait d outrage garder.
Et li rois n a rien respondu
Moult li desplot que si lais fu
Cil qui sa fille li rouuoit 
Pageu01P065
Mais à enuis l en mentiroit.
# |
Lors a Melocandis rouuée
Au roi Marcadigas l ainsnée
Et la moienne Baldigans
Qui moult ert bele et auenans.
Com gent apensée et honneste
Firent sagement lor requeste.
# |
À Cléomadès moult desplot
Mais pour ce que ses peres l ot
Otroié n i mist contredit
Fors tant k a conseil li a dit
Que de cel otroi moult li poise.
Et li rois dist que il s en coise 
Car ce que en conuent leur a
Ce dist loiaument leur tenra
S il nel perdent par trayson
Ou par aucune mesprison.
Folio9r
Une autre fois me garderai
D otroier don tant que saurai
Quel don on me uorra rouuer.
Mais tart en sui à auiser.
# |
Dist Cléomadès  Moult m anuie
Que cis hom à ce nés de truie
Doit auoir Marine ma suer.
Sachiez que moult me touche au cuer
K ainc ne fu si bele riens née
Ci a trop dure destinée.
À enuis m i assentiroie
Se ie pour uous faire l osoie.
Dist li rois  Faire le conuient.
Adont li consaus le roi uient
Pageu01P066
Que Cléomadès ot mandé.
Au roi ont ensamble monstré
Qu il seroit bon c on essaiast
Les trois ioiaus et esprouuast
Pour sauoir se tel pouoir ont
Li iouel k entendre li font.
Et li rois dist bon li sembloit
Et que bien raison y auoit.
# |
À Baldigant a li rois dit
Que il feïssent sans respit
Les ioiaus iluec aporter 
ueöir les ueut et esprouuer.
Et cil nel ont pas destriié 
Tout tantost i ont enuoiié.
Et uns uallés trestout errant
uint as filles le roi courant.
Ces nouueles leur a contées
Ainsi qu il les ot escoutées.
Ne leur dist pas qu il ne sauoit
Liquels laquele auoir deuoit.
Forment en furent esmaries.
Toutes trois sont de là parties
En une chambre sont entrées
Et puis si se sont auisées
Qu eles en tel lieu se metroient
Que tout à plain ueöir porroient
Ceaus qui les auoient rouuées
Au roi leur pere et demandées.
Lors fist chascune en coste I huis
De son coutelet I pertuis.
Nus ueöir ne les i pouoit
Et chascune par tout uéoit.
# |
Les trois rois uirent lés leur pere
Près de Cléomadès leur frere.
Pageu01P067
Melocandis et Baldigans
Chascuns leur sambla moult plaisans
Et courtois et de tel semblance
Que bien samblent gent de uaillance 
Mais dou tiers sont en grant errour
N i a cele n en ait paour
Quant eles le uirent si lait
Si hideus et si contrefait.
Moult desiroient à sauoir
Laquele le deuoit auoir.
Chascune grant fréour auoit
Qu ele donnée ne li soit.
N i ot nule qui miex n amast
Morir que ce c on li donnast.
# |
Ainsi par la chambre esgardoient
Les puceles tant qu eles uoient
Aporter les riches ioiaus
La geline et ses pouciniaus
Et l oume de fin or massis
Où mains rubis estoit assis
Et le cheualet de benus 
Tel cheual ne uit ainc puis nus.
# |
Lors fu la royne mandée
Done Ynabele la senée.
En la chambre le roi entra.
Chascuns des rois la salua.
La royne moult sagement
À chascun d aus son salu rent
Car moult ert courtoise et sachant.
Un petit ot le cuer dolant
Dou don que otroié auoit
Li rois. Mais moult biau s en passoit.
Son pensé couuroit comme cele
Pageu01P068
Qui de maniere ert bone et bele.
Lors s assist li rois erraument
Et la royne et l autre gent.
# |
Quant par la chambre sont assis
Chascuns se taist  mos n i fu dis.
Lors a rois Melocandis prise
La geline d or et l a mise
En la chambre trestout enmi
Et les trois poucins d or aussi 
Et lors si s est d une part trais.
Et chascuns se tint tout en pais 
Car moult durement desiroient
Cil et celes qui là estoient
Celle merueille à esgarder.
Lors commencierent à aler
Tout IIII ensamble maintenant
Mais la geline aloit deuant 
Aussi com se chascuns fust uis
Aloient ce leur fu auis.
# |
Quant alé orent ensement
Lors commencierent doucement
Et très plaisanment à chanter
Et si à point à acorder
Que ie ne croi c onques oye
Fust si très plaisant melodie 
Si que trestout s en esioïrent
Cil et celes qui les oïrent.
Dist li rois  Bien auons trouué
Melocandis en uerité
K ains riens si uolentiers n oy
Ne si riche iouel ne ui.
# |
Melocandis à tous plaisoit
Et il et ce que fait auoit 
Pageu01P069
Car moult ert biaus et bien tailliez
Et sages et bien afaitiez.
Moult plot le roy et la royne
Et le poucin et la geline
Et cil qui les ot aportés
Fu et d aus et de tous loés.
# |
Sire ce dist Cléomadès
Moult samble estre courtois et nés
Melocandis et de bon sens.
Ma suer ait c est bien mes assens.
De cestui me tieng apaié 
Ie redout moult pieur marchié.
uoire ce dist Marcadigas
Et si ne tient pas terre agas 
Car il est rois de Barbarie
Qui est assez grant seignorie.
Moult me samble bien emploiez
Li dons qui li est otroiez.
Folio9u
Alez portez li de par moi
Sa demande ie li otroi.
# |
Quant done Ynabele l entent
Au roi dist que bien s i assent
Et bien li plaist que sa fille ait
Puis que il l en a le don fait.
# |
Et Cléomadès maintenant
Li dist deuant tous en oïant
Que ses peres li a donnée
Sa fille qu il a demandée 
De tout la uous a otroiie
Et bien la tient à emploiie 
Aussi fait ma dame ma mere
Puis qu il plaist ainsi à mon pere
Pageu01P070
Et ie m i assent bien aussi
Puis qu il plaist à mon pere ainsi.
Elyador aurez l ainsnée
Puis que auez cele rouuée.
# |
Et Melocandis enclina
uers le roi et l en mercia.
Liez fu car bien i ot raison 
En son cuer fu ioie en saison.
# |
Quant Elyador entendi
Que cis auoit l otroi de li
Moult en fu lié en son corage 
Car bien sait que dou mariage
De li et dou lait roi Crompart
Estoit ele quite à sa part.
À pou que ne failli li cuers
De grant paour à ses II suers
Si par furent en grant effroi
Pour maistre Crompart le lait roi.
# |
Lors passa auant Baldigans
Qui moult fu biaus et auenans
Et dist au roi  Ie uous present
Cest home d or par tel couuent
Que se nus uers uous pourchaçoit
Trayson tantost tromperoit
N à nului de uostre lignie.
Si fais est il n en doutez mie
Et iert de ce soiez certains
Tant qu il sera entre uos mains 
Et s à un autre le donnés
À celui resera tous tés.
Tous iours pour celui trompera
Qui uers lui comme sien l aura 
Pageu01P071
Ce uous uueil ie pour uoir iurer
Nel puis ore autrement prouuer.
# |
Et li rois dist bien l en créoit
Et que sa fille li donroit.
Donc Ynabele de celui
N ot au cuer ire ne anui
Et à ce auoit bien raison
Car assez estoit riches hon 
De Grenate fu rois et sire
Ainsi l ai pour uoir oï dire.
# |
Feniadisse li otroie
Li rois et cil en a grant ioie
Le roi en encline et mercie.
# |
Or ne fu pas Marine lie
C or cuide ele bien entresait
Que li lais rois à femme l ait.
S en fu si de dueil acorée
K à la terre cheï pasmée
Et ses serours la releuerent
Et doucement la conforterent.
Mais confors n i ualoit noient 
Qu ele se pasmoit si souuent
Que c ert pitez à esgarder.
Ne la pouoient conforter
Ses sereurs qui moult s en penoient
Mais à chief uenir n en pouoient.
Et Elyador comme sage
Enuoie à son frere I message
Que à li uiengne tost parler
Hasteëment sans arrester.
# |
Cléomadès i uint errant
Et quant il sot le couuenant
Pageu01P072
Pour quoi sa suer ploroit si fort
Si li dist qu ele se confort
Et qu ele ne s esmait noient 
Car il fera s il puet comment
Li rois Crompars pas ne l ara 
À son pouoir s en penera.
Ainçois fait-il uous reponroie
Et metroie hors de la uoie
Là on ne uous porroit trouuer
Que le deüssiez espouser.
# |
De ce que Cléomadès dist
Marine I petit ensousrist.
Triste ot esté et esplorée 
Mais ce l a moult reconfortée
Que Cléomadès dist li a
Que Crompars pas ne l auera.
Mais I petit trop longuement
Tinrent iluec lor parlement
Car entrues que il là estoient
Et Marine reconfortoient
Parla rois Crompars en tel point
Si sagement et si à point
Que rois Marcadigas li a
Otroié que Marine aura.
# |
Le cheual ot ia receü
Marcadigas et retenu
Et tant auoit li rois raisnie
À la royne et conseillie
Que ele li auoit graé
Que il feïst tout à son gré
Et qu ele bien s i assentoit
Puis que faire le couuenoit.
Pageu01P073
Ne uous puis pas tout deuiser
Leur paroles ne raconter.
Tant firent qu il orent tout troi
De roi Marcadigas l otroi
Dou don qu il leur auoit promis
Si que ià ot leur ioiaus pris 
Et quant Cléomadès le sot
Au plus tost que il onques pot
uint à son pere tout irés 
Mais com sages et auisés
Sot bien couurir ire et anui
Quant il en auoit point en lui.
Deuant son pere uint ester 
Moult très bel li prist à moustrer
À conseil que ne l oy nus
Fors il et ses peres sans plus
Et sa mere qui tant l amoit
Que plus amer ne le pouoit.
# |
Sire fait il moult me merueil
Où uous preïstes tel conseil
Qui otroiastes à nul fuer
À ce roi Marine ma suer
Folio10r
Qui tant est bele et debonnaire
Que nature la sot miex faire.
Et rois Crompars par est si lais
Si hideus et si contrefais
Que ie croi que se ele l a
K à nul iour mais ioie n aura
Ains morra de dueil ce sachiez 
Et ce seroit trop grans meschiez 
C onques ne ui iour de ma uie
Plus bele ne miex ensaignie
Et uous en aués fait le don
À ce roi qui est sans raison.
Pageu01P074
Ie ne sai à quoi tex hom uaille
N est pas hom ains est deuinaille.
N est drois que si laide figure
Ait si très bele créature.
À enuis m i assentiroie
Se ie pour uous faire l osoie.
Maintenant sui de li uenus 
Ains si grans duels ne fu ueüs
Qu ele a demené puiscedi
Que ceste nouuele entendi.
Ie uous pri se uous tant m amés
Que ma suer pas ne li donnés 
Se pour moi le uoulés laissier
Moult uous en uorroie priier.
# |
Dist Marcadigas  Ie li ai
Otroié et ie li tenrai
Car drois rois ne doit pas mentir.
Pour ce li uorrai ie tenir
Couuent que k auenir m en doie 
Car pour riens ie n en mentiroie.
Autrement feroie ie mal.
Et s ai receü son cheual
N en puis par droit arriere aler
Se ne me uueil deshonnorer.
# |
Dist la royne  Biaus doux fils
Moult deuriez uouloir à enuis
Que mon seigneur fust reprouué
Que il eüst fait fausseté.
Onques ne menti à nului
Et non fera il à cestui.
Puisque auenu est ainsi
Couuent leur tiengne ie l en pri.
Tous iours reprouué nous seroit
S en mençonge trouuez estoit.
Pageu01P075
Quant Cléomadès entendi
Le roi moult li desabeli
Et plus près dou cuer li toucha
Que par semblant ne demoustra.
Sire ce dit Cléomadès
Ne sauons se cil cheualès
Est tex qu il nous fait entendant.
À tout le mains sachiez auant
Se ce est ueritez ou non
Qu il parait de ma suer le don.
# |
Et li rois dist bien li plaisoit
Et k à l esprouuer s assentoit.
# |
Lors fu rois Crompars apelez
Qui estoit boçus et pelez.
Bien uoit au samblant dou uisage
Cléomadès qu au mariage
Ne fassent pas bien ce li samble.
Tous li cors de fréour li tremble.
Bien pense qu il s en uengeroit
S en aise et en lieu en uenoit.
# |
Cléomadès dist que sauoir
ueut dou cheual se tel pouoir
A en lui comme dit leur a.
Dist Crompars  uous le saurez ià.
Et se uous uoulez esprouuer
Le cheualet et sus monter
Assez tost saurez uraiement
Se ie di uoir ou se ie ment 
Et se trouuez sui en mençongne
I otro c on me face uergongne
Car ie l arai bien desserui.
Dist Cléomadès  Ie l otri 
Pageu01P076
Sus monterai comment qu il aille
Ce uous ai ie en couuent sans faille.
Tout maintenant essaierai
Le cheual plus n arresterai.
De ce mot fu Crompars moult liez
Car bien pensoit c or iert uengiez
De Cléomadès se il puet 
Car de cuer la ueniance uuet
Car moult crueus et fel estoit
Sa façon par droit le deuoit.
# |
Et lors li tromperes trompa
Pour ce que rois Crompars pensa
uers Marcadigas trayson.
De la trompe oyrent le son
Cil qui là assamblé estoient
Mais moult pou garde s en prenoient
Que Crompars eüst enpensé
uers Cléomadès cruauté.
# |
Au trompeëur petit penserent
Et legierement s en passerent
Pour ce que cil qui marchissoient
Entour aus leur songit estoient
Et pensoient k à la mellée
uers aus n aroit nus rois durée.
Pour ce le laissierent ester
Ni orent cure de penser
Qu il ne doutoient que nus hon
Leur osast faire desraison.
# |
Le cheual mainent en la court
Et chascun i ua et acourt
Pageu01P077
Pour sauoir se ainsi iroit
Cis cheuaus que Crompars disoit.
Sele y ot bonne et bien séant
De benus forte et bien tenant
Et estriers tels et si faitis
Que s uns grans hom ou s uns petis
I montast trestout à droiture
Fussent à point et à mesure.
Fraint y ot tel qu il conuenoit
Et k à tel cheual aferoit.
# |
Marcadigas dist à son fill
Qu il sache s il y a perill
Ainçois que il soit sus montés.
Dist Crompars  Sire n en doutés
Que iamais ne se uerseroit
Cis cheuaus ains ua tous iors droit 
Tex est li cheuaus sans mentir.
Cléomadès ne uolt souffrir
Que nus sur le cheual montast
Ne la grant merueille essaiast
Fors il. Et il [y] est montez
Et Crompars est auant passez.
Au front dou cheual uint tout droit.
Une cheuillete y auoit 
Folio10u
Un petitelet la tourna
Et li cheualès s en ala
Si très tost que cil qui le uirent
Mouuoir assez tost le perdirent
Ne sorent qu il fu deuenus.
S en fu chascuns tout irascus.
# |
Dist Marcadigas à Crompart 
Pageu01P078
Faites retourner ceste part
Le cheual trop est esloigniez 
Il me samble assez essaiez 
Ie ne quier que on plus l essait.
Sire dist Crompars entresait
Ie n ai pouoir dou retorner
Car i oubliai à deuiser
À Cléomadès au partir
Comment il porroit reuenir.
Ne m en souuint s en fu alés.
Moult en sui de cuer tormentés.
Tant en ai grant ire et contraire
Que ne le porroie retraire.
Biaus amis dist Marcadigas
Ne sai se uous dites agas
Ou à certes. Mais par ma loi
Ne par la foi k à mon fill doi
Se Cléomadès tost ne r ai
Griément à soufrir uous ferai
Car mais de prison n  isterés
Si sera ici retornés
Cléomadès li miens chiers fis 
De ce poués estre tous fis.
Par l oume d or sauoir puet on
K enuers moi pensiez trayson.
Par son tromper le sai et uoi 
Mais trop à tart m en aperçoi.
Bien me doit torner à anui
Que si mal apensés en fui
Que uous meïsmes n essaiastes
Le cheual que uous me donnastes.
Toute la gent fu tormentée
Qui là endroit ert assemblée 
Pageu01P079
Car bien cuident auoir perdu
Celui qui tant leur a ualu.
Par parole moult se deffent
Crompars. Mais ne li uaut noient
Car il fu menez en prison
Tantost sans point d arrestoison.
Dolans fu quant il ot empris
Ce pour quoi Espaignol l ont pris.
# |
uolentiers se repentesist
De son malice s il pouist.
Pour ce se fait bon auiser
À com fait chief on puet torner
De la chose ains c on l ait emprise.
Qui lui et s onnour aime et prise
Bien en doit chascun souuenir
Que à honeur bee à uenir.
# |
Pour Cléomadès demenoient
Grant duel et moult le regretoient.
Bien le deuoient regreter 
Car à son tans n auoit nul per
K en lui ot ce sachiez de uoir
Kan k en cheualier doit auoir
Si com de sens et de ualour
Et de gentillece et d onnour
Et de uigour et de pouoir
Et de tous biens au dire uoir.
# |
Ie ne uous saroie pas dire
Le grant duel ne le grant martire
Que menerent ses trois serours.
Pasmées en lermes en plours
Les enporta on toutes trois.
Marcadigas com sages rois
Pageu01P080
Confortoit ses filles et lui
Ne pourquant se nus ot anui
Corelment il l auoit si fort
Qu il se haoit plus uif que mort 
Et ne pourquant si sagement
Confortoit et lui et sa gent
Que nus hom le pouoit plus faire 
Car moult fu de très bon afaire.
# |
La royne fit duel si fort
Que au sien duel n ot nul confort.
Sa maisnie l en ont portée
En sa chambre toute pasmée
Et l ont desus son lit couchie
Triste et dolente et esmarie.
# |
Tost fu de ioie en duel muée
La gent qui là ert assemblée.
# |
Moult fu Melocandis dolans
Aussi fu li rois Baldigans 
Conseil prirent que il iroient
Au roi et si s escondiroient
Entre aus II de celui meffait
Que li rois Crompars auoit fait.
Ainsi le firent que uous di.
Marcadigas leur respondi
Que nul mal gré nes en sauoit
Ne riens ne leur en demandoit
Ains se tenoit d aus apaié 
Et cil l en ont moult merciié.
# |
Dist Baldigans  Puis que uous dites
Ce chascuns de nous en est quites
Et que riens ne nous demandés
Pageu01P081
De ce meffait dont nous donnés
Le don que nous auez promis.
# |
Dist Marcadigas  Biaus amis
Droit a en ce que dit aués.
Dou don ne quier estre quités
Puis que en couuent le uous ai.
Mais dus qu à tant que ie saurai
De mon fill aucunes nouueles
Ne sai lequel laides ou beles
Ne uous porrai tenir couuent
Quar ie cuit bien certainement
Que mes filles de duel morront
Se eles leur frere ne r ont.
Pour ce n est raisons k ens ce point
Parlons de les marier point
K en ce point pas ne le feroient 
Pour tant ocire se lairoient.
# |
Cil uoient bien que raison a
En ce que li rois leur monstra.
Lors penserent k au demorer
Pouoient petit conquester.
Ainsi leur plot que il prendoient
Congié au roi si s en iroient.
# |
Sire ce dist Melocandis
Nous en irons en nos pays
Tant que uous nous remanderés.
Et li roi dist c est bien ses grés
Et que il les remanderoit
Quand uerroit que poins en seroit.
Folio11r
Et cil li ont en couuenant
Que il reuenront à son mant.
De lui se tinrent apaié
Pageu01P082
En lermoiant ont pris congié.
# |
Li rois andeus les acola
Au partir. Lors s en retourna
Dedens sa chambre à cuer destroit
Pour son fill que tant il amoit.
Bien cuida couurir son meschief 
Mais il n en pot uenir à chief.
Quant les autres ot confortés
N i ualut riens sens naturés
Ne auis ne apensemens
Que si griés ne fust ses tormens
Pour son fill que tant il amoit
K en lui nul confort ne sauoit.
# |
Bien cuidoit que il fust perdus.
Droit ert qu il en fust irascus 
Car bien connoissoit sa uigour
Et sa très grant poissant ualour.
Moult fu dolans et esmaris.
Cele part se traist où ses lis
Estoit  tantost sus se coucha
À tele heure k ains n en leua
Dusqu à tant que nouueles sot
De celui que tant amer pot.
Trop plus que ne uous ai conté
Sont partout dolant et iré.
# |
De là se sont parti li roi.
De la sale issirent andoi.
De la royne pas ne prirent
Congié  car pour ice le firent
Que ele si grant duel faisoit
Que nus à li parler n osoit.
N  encore pas ueü n auoient
Pageu01P083
Celes que il auoir deuoient.
Sauoir pouez qu il les ueïssent
Moult uolentiers se il pouissent
Mais ce c on amender ne puet
Sauez bien que laissier estuet.
# |
De là endroit sont departi.
Ainsi s en uont com ie uous di.
Dolant furent que mescheü
Au roi Crompart telement fu 
Mais bien uirent apertement
Qu il ot tout auiséement
Le preu Cléomadès tray.
S en erent triste et abaubi 
Moult très mauuais gré en sauoient
Roi Crompart et moult le haoient
Et bien pensoient k à nul iour
N auroient mais à lui amour.
Car par trayson destourbés
Les auoit et dehonnorés 
Car par son meffait esloingnoient
Ce pour quoi là uenu estoient.
Sachiez que moult près leur touchoit.
Chascuns d aus moult Crompart haoit.
Souuentes fois fu d aus maudis.
Et Crompars dolans et pensis
Demora k amender nel pot 
Maint anui en la prison ot.
Trayson l ot à ce mené
Ele et sa serour Fausseté
Qui mainte gent ont fait anui.
# |
À tant me tairai or de lui 
Quant tans en iert g i reuenrai.
De Cléomadès parlerai.
Pageu01P084
Qui seur le cheualet s en ua.
En petit de tans le porta
Si loing qu il ne sot où il fu.
Lors uit il bien que deceü
L auoit Crompars et engingnié 
Mais n ot pas le cuer esmaié
Ains l ot si ferm en seürté
Com cil où ains n ot lascheté.
Car au besoing uoit on l auis
Des seürs cuers et des hardis.
Bien uoit qu il n aura autrement
Confort s en son cuer ne le prent.
Et là en pot il assez prendre 
Car n en estoit pas à aprendre
Li cuers ains en ot tant apris
Que li cors en auoit grant pris.
Lors se commence à auiser
C une cheuille uit torner
Crompart droit ou front dou cheual.
Lors tasta amont et aual
Pour sauoir que ce pouoit estre.
À une cheuillete à destre
Assena et il l a tournée 
Et li cheuaus sans demorée
S est tantost à destre tournés.
Lors tasta au senestre lés 
Pluseurs cheuilles i trouua 
L une après l autre ressaia
Tant qu il uit bien qu il torneroit
Le cheual quel part qu il uorroit.
# |
Moult durement li abeli
Que la chose trouua ainsi.
De ce dut il bien estre liez 
Car iamais ne fust repairiez
Pageu01P085
Se il ne se fust auisés
Des cheuilles dont uous oés 
Car par les cheuilles aloit
Les cheuaus quel part c on uouloit.
uers la poitrine retasta
À une cheuille assena
Qui en tel fourme faite estoit
Que si tost que on la tournoit
Li cheuaus tout en arrestant
Aloit uers la terre aualant
Si belement et si soué
Com pluie en auril chiet sor blé.
# |
Tant fist que il sot la maniere
D aler et auant et arriere
Et bas et haut quant il uouloit.
En ce moult se rasseüroit.
Moult uolentiers fust reuertis
Au lieu dont il ert departis 
Mais ne sot quel part commencier
Pour uers Espaigne radrecier
Car li cheuaus l ot formené
De ce que si tost l ot porté.
# |
De ce ne uous esmerueilliez
Se il fu las et traueilliez
K en une nuit et mains d un iour
Le porta de si grant radour
Que il uint en une contrée
Qui ore est Toscane apelée.
Adonc auoit non autrement
Cil pays mais ne sai comment.
# |
Folio11u
C ert un roiaumes moult poissans.
Sires en ert li rois Carmans.
Pageu01P086
Ce fu uns rois de grant noblece
De grant pouoir de grant richece.
Femme auoit bonne et bele et sage
Et estraite de haut lignage
Et si auoit à non Clarmonde.
N ot meilleur dame en tout le monde.
Entre done Ynabele et li
N orent pas à bonté failli 
Car II meilleurs dames n auoit
Si loing com li siecles duroit.
# |
N erent orgueilleuses ne fieres
N outrageuses ne bobantieres 
En eles manoit courtoisie
Et humilitez la florie.
Est dont florie humilitez
Oil  et les flours de li [sont] téz
Que cil qui en Paradis sont
Des fleurs de li lor chapiaus font.
Les esclices sont de pitié
Et les liures d amistié.
Tel chapel sont plus auenant
Que cil qui sont fait de bobant
Ne d orgueil ne de gloutenie 
Cil sont chapel de dyablie.
# |
Lonc tans ot esté mariée
Done Clarmonde la senée
Au roi Carmant  mais ainc auoir
Ne porent que I tout seul hoir.
Ce fu une fille mais ele
Fu de tout le mont la plus bele.
Pageu01P087
Clarmondine fu apelée.
Plus bele ne fu oncques née
Plus estoit gracieuse et gente
Que ne soit en may fleur seur ente.
# |
À celui tans pou sauoit on
Roi qui plus fust de grant renon
Comme li rois Carmans estoit
Qui celui roiaume tenoit
Fors Marcadigas. Mais à lui
Ne doit on comparer nului
Qui à son tans fust rois clamés 
De tous biens les ot tous passés.
À son tans ne fu si parfais.
Mais de lui ore à tant me tais.
# |
Cléomadès uit I chastel
En coste I plain très fort et bel
Où il ot mainte bele tour 
Bos et riuieres uit entour
uignes et praëries grans.
Moult fu li chastiaus bien séans.
La façon dou chastel deïsse
Mais ie dout moult que ne meïsse
Trop longuement au deuiser
Pour ce m en uueil briément passer.
# |
Dou chastel uous dirai le non.
Miex séant ne uit ains nus hon 
Lors l apeloit on Chastiau noble.
N ot tel dusqu en Costentinnoble
Ne de là dusqu en Osteriche
N ot plus bel plus fort ne plus riche.
Carmans à ce point i estoit
Que Cléomadès uint là droit.
Pageu01P088
Forment li sambloit li chastiaus
De toutes pars riches et biaus.
# |
Cléomadès lors s auisa
Que uers ce chastel se traira.
Bien pensoit qu en tel lieu manoient
Gent qui de grant afaire estoient.
Ce fu si k après la iornée
Moult faisoit bele matinée 
Car mays estoit nouuiaus entrés.
C est un tans qui moult est amés
Et de toutes gens conioys 
Pour ce a non mays li iolis.
Une très grant tour haute et forte
Auoit assez près de la porte
Qui estoit couuerte de plonc
Plate deseure  car adonc
Les faisoit on ainsi couurir
Pour engiens et pour assaillir.
# |
Cléomadès a auisée
La tour qui estoit haute et lée 
Lors pense qu il s arrestera
Sor cele tour tant qu il sara
Se il puet la certaineté
Quel pays c est qu il a trouué.
Lors a son cheual adrecié
uers la tour de marbre entaillié.
Les cheuilletes si tourna
Que droit seur la tour s arresta.
Si coiement s est aualés
Que seur aigue coie uont nés.
# |
Quant Cléomadès fu uenus
Seur la tour tantost descendus
Pageu01P089
Est dou cheual. Si esgarda
Une entrée qui estoit là
Par où on pouoit aualer
Ou chastel et par tout aler.
Lors pensa c u chastel iroit
Et son cheual iluec lairoit 
Car moult très uolentiers meniast
Ce sachiez se il le trouuast 
Mais moult biau deporter se sot
De ce que amender ne pot.
# |
Iluec a laissié son cheual.
Par les degrez s en uint aual.
Moult noble lieu par tout trouua.
Tant ala de çà et de là
Qu il est uenus en une sale
Qui n estoit ne laide ne sale
Mais moult bele et nouuiau ionchié.
Une table y auoit drecié
D yuoire à pierres de cristal.
Tout si fait furent li hestal.
Très blanche nape ot desus mise
Ouurée de diuerse guise.
Sor l un cor de la table auoit
À mengier kan k il conuenoit
Et sor l autre coron à destre
Ot uin si bon que uins pot estre
En pos d or et hanas autés.
uiande et uin i ot assés.
# |
Or est raisons que ie uous die
Que cele table senefie
Ne pourquoi on mis i auoit
Pageu01P090
La uiande qui sus estoit
Et le uin et la blanche nape.
Ainçois que li contes m eschape
uous en dirai la uerité.
De lonc tans ert acoustumé
Folio12r
En ce chastel et establi
Que on II mois en l an ainsi
Le faisoit et ne plus ne mains.
Mays en estoit li premerains 
Car en ce mois le commença
Cil que cel chose acoustuma
Dès le premier commencement.
Or uous di ie certainement
Que li secons estoit gayns
Qu il fait bon aler es iardins.
Ces II mois chascune uesprée
Estoit la uiande atournée 
Desus la table la metoient
Et puis le uin lors s en aloient
Quant fait l auoient beneïr
À leurs prestres au departir.
Pour may et gayn honnorer
Fist on cele chose estorer 
Le may pour sa ioliueté
Et le gayn pour sa plenté.
Lendemain si tost reuenoient
Que leur diex aorez auoient
Selonc le tans qui lors estoit.
De cele uiande menioit
Carmans ou II morsiaus ou trois
Et puis si beuoit une fois
Et puis li autre grant seignour
Faisoient ainsi tout entour.
# |
Et quant il auoient mengié
Pageu01P091
Entour la table et soulacié
Adont leur feste commençoit.
Plenté d estrumens y auoit 
uiëles et salterions
Harpes et rotes et canons
Et estiues de Cornouaille.
N i failloit estrumens qui uaille 
Car li rois Carmans tant amoit
Menestreus que de tous auoit.
# |

O lui auoit quintarieurs
Et si auoit bons leüteurs
Et des flaüteurs de Behaigne
Et des gigueöurs d Alemaigne
Et flaüteöurs à II dois.
Tabours et cors sarrazinois
Y ot. Mais cil erent as chans
Pour ce que leur noise ert trop grans.
N estoit maniere d estrumens
Qui ne fust trouuée léens.
# |

Cléomadès qui fain auoit
Fu liez quant la table perçoit
Et pense que il mengera
Puiscedi que il trouue là.
Au chief de la table deuant
Ot une fontaine soriant
Ouurée de marbre liois
Plus bele ne uit quens ne rois
À IIII lionciaus d argent
Qui erent ouuré richement
Par où uenoit cele fontaine
Cler sourdant par conduit d araine 
Et Cléomadès i laua
Pageu01P092
Ses mains et tantost il ala
uers la table se s i assist
Com cil qui uolentiers le fist.
# |
Assez menia tant com lui plot 
Et quant mengié et beü ot
Si s est de la table leuez.
uers l uis d une chambre est alés
Qu il uit un petit entrouuert.
Sauoir ueut de quoi cis huis sert.
En cele chambre entra errant 
Un grant uilain trouua gisant.
Près ert aussi grans c uns iaians 
Moult ert fel et fiers et poissans
Et outrageus et pou bontables.
En sornon ot non Desrainables
Et en son droit non Rustemans.
Maus gracieus estoit et grans.
Tout uestus seur I lit dormoit.
De barbe tant ne quant n auoit 
Car tex fu ce sachiez de uoir
Que barbe ne deuoit auoir.
# |
À son cheuet auoit pendues
Espées guisarmes maçues
Misericordes et fauchons
Et bracheus et bouclers roöns
Et une targe nauaroise
Et une grant mache turcoise 
Et si auoit pendu encor
Une arbaleste fait de cor
Pageu01P093
Et un cueure plain de quarriaus 
En trauers parmi ses mustiaus
I ut un grant hace danoise.
N ot pas talent de faire noise
Cléomadès ains s auisa
Que il pas ne l esueillera 
En coste lui moult belement
Passa outre tout coiëment.
# |
Quant le grant uilain ot passé
Lors a I aloir trespassé
Qui en coste I praël séoit
Où moult de floretes auoit.
Quant au cor de ce praël uint
Un petitelet coi se tint 
I huis uit entaillié d yuoire.
Sachiez que fort seroit à croire
De cel huis com fais il estoit
Qui la façon uous en diroit.
# |
Cléomadès uers l uis se traist 
Pour la biauté qui moult l en plaist.
Une piece l uis regarda
Et après à lui le tira
Un pou et li huis erranment
Ouuri moult debonairement.
Lors est Cléomadès passez
Un pou auant si est entrés
En une chambre k ains nus hon
Ne uit chambre de tel façon 
Car tuit cil qui ainc chambre uirent
Ne de chambre parler oïrent
Pageu01P094
Ne uirent si très merueilleuse
Si riche ne si gracieuse.
À grant merueille riche estoient
Li piler qui la soustenoient.
# |
Plus bele ne uit quens ne rois.
Ne de pilers ne de parois
N i ot œure qui entaillié
Ne fust d ueure triforiié.
D estoires d ancienneté
I ot il ouurage à plenté
Qui fu fais de maistres ouuriers.
Or me seroit il bien mestiers
Folio12u
Que ie fusse si auisés
Que li combles bien deuisés
uous fust de la chambre et adroit
Là où Cléomadès estoit 
Ne pourquant au miex que porrai
La façon en deuiserai.
# |
Li combles fu d ueure esmaillié.
Mainte œure à point faite et tailliè
I ot de diuerse coulour.
Li combles fu de tel ualour
Que la disme pas n en porroie
Recorder car ià ne saroie.
Mais de tant sai bien la maniere
Del ouurage que mainte piere
I ot très riche et precieuse.
Moult fu la chambre deliteuse.
Fenestres teles i auoit
Com à tel chambre apartenoit.
Pageu01P095
D yuoire et de benus estoient
Si ouurées k à tous plaisoient.
# |
À piece n auroie conté
De ce lieu toute la biauté.
Se chascune chose en uouloie
Deuiser trop i meteroie 
Car à deuiser seulement
La richece dou pauement
De la chambre dont uous oëz
Seroie ie tout encombrez 
Et pour ce le lairai ester
Car trop metroie au deuiser.
# |
Li rois Carmans et la royne
Orent ce lieu pour Clarmondine
Si arréé que ie uous di 
Car il la paramoient si
Que on pouoit plus fille amer.
Et pour le lieu et li garder
I estoit li grans uilains mis
Qui à l uis gisoit endormis.
# |
Par dedenz cele chambre entra
Cléomadès. Lors s arresta
Tant que il ot bien esgardé
La chambre dou lonc et dou lé.
En esgarder se deduisoit
La grant merueille qu il ueöit.
Clarté de chandoiles i ot
Par quoi bien partout ueöir pot 
Et si estoit ià aiourné
Par quoi i ot assez clarté.
Sachiez que moult pleü li a
La noblece que il trouua.
Pageu01P096
Trois lis uit où ens se gisoient
Trois damoiseles qui dormoient
Moult beles ce li fu auis.
Moult erent riches chascuns lis
Où eles estoient couchies 
Courtoises et bien ensaignies
Furent et de moult grant lignage.
Chascune ert bonne et bele et sage.
L une d eles ot non Florete
Et li autre auoit non Gaiete
Et la tierce ot non Lyadès.
Moult regarda Cléomadès
Les trois lis mais ne sot que faire
Ou aler auant ou retraire.
# |
À l autre lés à destre auoit
I autre lit qui tex estoit
Que uous m orrés ià recorder.
Briément le uous uueil deuiser.
Ie ne croi k ains nus hom ueïst
Nul si biau lit ne tant uausist.
D or ert et mainte riche piere
I ot de diuerse maniere.
N erent pas pierres de cristal
Mais fin rubi oriental
Esmeraudes et kamahieu 
Tels pierres orent là lor lieu
Iagonces toupaces saphir
Et gros pelles pour l embelir 
Car gros pelles blanc d Oriant
Sont moult gracieus et plaisant
Pour I riche ouurage acesmer.
Tant parfist cis lis à loer
Pageu01P097
K ainc si riche lit ne uit nus.
I espreuier ot par desus
Qui moult riches et biaus estoit.
Le lit tout entour pourprenoit
Li espreuiers que ie uous di 
Et selonc ce que i ai oy
Puis ie bien pour uoir tesmoignier
K ains nus ne uit tel ne si chier.
# |
La façon en deuiserai
Au plus adroit que ie porrai.
De soie ert ouurez par maistrie
D ueure cointe noble et iolie.
Partout auoit chançons escrites
Les meilleurs et les plus eslites
C on peüst nule part trouuer
Au tans dont uous m oez parler.
Tout estoient li chant noté
N en y auoit nul oublié
Et s erent faites si adroit
Les lettres que riens n i failloit
D ueure si très fine et riche
Qu on ne doit pas tenir à niche
L ouurier qui la fist ne celui
Qui tel le fist faire pour lui.
Dou cele de la chambre issoit
Une main d or à quoi pendoit
Cil espreuiers moult gentement
Et tendoit si faiticement
Que nus n i peüst amender
Ià tant s en seüst bien pener.
# |
Bien deuoit estre cis lis gens
[Et] biaus et riches  car dedens
Gisoit si com l estoire dist
Pageu01P098
La plus bele k ains nus ueïst
Ne ie ne croi que mais ueöir
Puist nus si bele au dire uoir
Si k en l escrit le truis et uoi 
Et uous dirai raison pourquoi.
# |
Puis que Diex le monde forma
Et k Euain à Adam donna
Ne fu si bele creature
Tant par estoit bele à droiture
Que s ele peüst departir
De sa biauté pour embelir
Autres qui mestier en euïssent
En li assez biauté preïssent
C. ou plus en enbelesist
Et assez biauté retenist.
Et sachiez bien que de plaisance
Par ot si très grant abondance
Folio13r
Que nus nel peüst regarder
Cui ne conuenist oublier
Anuis et corrous et ahans
Tant par ert gente et auenans 
Et s ert si plaine de tous biens
K en li ne failloit nule riens.
# |
Quant Cléomadès ueü a
Ce lit cele part s aprocha 
Car uolentiers uorroit sauoir
Qui si biau lit pouoit auoir
Et qui dedens pouoit gesir.
De ce auoit moult grant desir
K ains n ot ueü si riche lit.
Et tant l aprocha que il uit
La bele pucele dormant.
De plus bele nul ne demant
Car on ne la porroit trouuer
Pageu01P099
Ne deçà ne delà la mer
Ne à ce tans ne puis ce di
Ne deuant ce qu ele nasqui.
# |
De li la taille deuisasse
Se ie seüsse ne cuidasse
Que ie la moitié en pouïsse
Deuiser ie l entrepreïsse 
Mais ie dout tant que ie ne faille
À deuiser la noble taille
Et la très grant biauté de li
Que ie forment m en esbahi.
Et ce n est pas moult grant merueille
Car sa biauté n ert pas pareille
De riens nule à autre biauté
Car d autant com plus grant clarté
Donne li solaus que la lune
Ne se prendroit femme nesune
À la biauté que ele auoit.
De si loing toutes les passoit
Qu il n i auoit comparison
Ne de taille ne de façon
Ne de riens k à biauté afiere
Ne de gracieuse maniere
Ne d estre ne de contenance
Ne de riens qui tourt à plaisance.
Et s estoit li cuer de li tés
Qu il n i manoit fors que bontés 
Et s estoit fine débonaire.
Tel pucele deuoit bien plaire.
X [et] IX ans ot et plus non.
Clarmondine ot la bele à non.
# |
Un petitelet s abaissa
Pageu01P100
Cléomadès si esgarda
La pucele qui se dormoit 
Et quand Cléomadès la uoit
Si plaisanment blanche et uermeille
De sa grant biauté s esmerueille
Plus que de riens qu il ueïst onques.
Bien tesmoignoit ses cuers adonques
Que onques mais n auoit ueü
Si bele riens com cele fu.
Lors se pensa que s il osoit
Moult uolentiers la baiseroit.
Tant s enhardi qu il la baisa
II fois et ele s esueilla
Les iex ouuri en souspirant
Qui moult erent dous et plaisant.
Moult durement s espaouri
Quant I home uit deuant li.
# |
Moult s esmerueilla dont uenoit
Cil hons ne quel chose il queroit.
N ert merueille s en ot errour 
Un petit trambloit de paour.
Son douz uis a uers lui torné
Cléomadès a regardé
Bien li sambla k ains mais damel
Ne uit si plaisant ne si bel.
# |
Cléomadès s agenoilla
Deuant li et la salua 
Et ele son salu li rent
Et li dist  Biau sire comment
Estes uous ci endroit uenus
Folement estes enbatus 
Ne sai qui uous i amena
Pageu01P101
K ainc mais céens nus hom n entra
Dusqu à tant que fusse leuée.
Irié en sui et tormentée
Car fait [m ]auez trop grant outrage
Se fiex n estes le roi d Arcage
Qui a [à] non Bleopatris 
Cil là doit estre mes maris.
Ses peres Balcabé a non
Qui moult est rois de grant renon.
Ie ne cuit pas que ce soiez.
Se c estes uous ne le noiez 
Car se uous Bleopatris n estes
Se uous auiïez ue testes
N en porriez uous une porter
Ce ne uous quier ie ià celer.
Et mes peres li rois Carmans
M a dit bien a passé II ans
K ou monde si bel home n a
Que cil à cui donnée m a.
Et ie cuit bien que nus fors il
Ne se metroit en tel peril 
Et pour ce ne sai que i en die.
uoir m en dites ie uous en prie
Car estre me samblés courtois
Et biaus et nobles et adrois
Auenans et plaisans et nès.
Bele ce dist Cléomadès
Plus biau de moi sont il assez 
Si sui ie cil dont uous parlez
Et si sui cil qui sans faillir
Sui tous à faire uo plaisir.
Pour ce par fine amour uous pri
Ne uous anuit que ie sui ci.
# |
Dont me dites ne soit celé
Pageu01P102
Qui uous a céens amené
Ne pour quel raison fait l aués.
Damoisele ià le saurés.
De mon regne sui çà uenus 
Ne seuent que sui deuenus
Cil de la terre et dou pays
Là où ie fui nés et norris.
Moult uous desiroie à ueöir
Pour ce que uous deuoie auoir 
Pour ce sui céens embatus.
Bien croi que ne m i sache nus.
Et puis que ueüe uous ai
À uostre congié m en r irai 
Car ne uueil pas tant demorer
Que de riens uous doie greuer.
À enuis uous corrouceroie.
Clarmondine l ot s en ot ioie 
Folio13u
Car trestout uraiement cuidoit
Que cil là Bleopatris soit.
Tout ce retint pour uerité
Que Cléomadès ot conté.
# |
La maniere moult li plaisoit
De Cléomadès. S auoit droit 
Car de courtoisie et d auis
Ert la toupace et li rubis.
Moult uolentiers l ot escouté
Et à chief de fois esgardé
Et quant ele plus l esgarda
Plus li plot et plus le prisa.
# |
Li sens de lui et la biauté
Ont le cuer de li si donté
Que dou dart se senti atainte
Qui nauré en a maint et mainte 
Pageu01P103
C est li dars que amours set traire
Ceaus qu ele ueut à li atraire.
Amours à point ce dart lança
K à I coup II cuers assena.
Cléomadès droit à ce point
Senti son cuer de ce dart point
Dou dart d amours si com moi samble
Furent andoi nauré ensamble.
# |
Quant Clarmondine se senti
En si fait point que ie uous di
Ses damoiseles a huchies
Et eles se sont esueillies.
Chascune moult s esmerueilla
Pourquoi cil hons ert uenus là.
Et Cléomadès com courtois
Les salua trestoutes trois 
Mais nule ne l en respondi
Tant erent leur cuer esmari.
# |
Cléomadès tantost perçoit
Que sa uenue leur pesoit
Et pour ce tantost s auisa
Que de cele chambre istera
Tant que eles soient leuées 
Bien uoit qu eles sont effréées
Pour ce qu il estoit uenus là.
Et Clarmondine dit li a
Que il ne li tourt à anui
Se eles n ont parlé à lui 
Car quant la uérité saront
De lui grant ioie li feront.
Moult debonairement li proie 
Que point ne se mete à la uoie
Pageu01P104
Si leur ait dite la raison
De sa uenue et l ochoison 
K à uergoigne li torneroit
Se chascune bien ne sauoit
Pourquoi ne comment il uint là.
Cil dist que ainsi le fera
Ne de là ne se partiroit
Dusqu à tant que il li plairoit.
# |
Or sachiez que de ce commant
Ot Cléomadès ioie grant 
De ioie tous li cuers li rist.
Après ce mot de la chambre ist.
Si entra en I praëlet
Moult gent et moult noble et moult net
Où ot mainte diuerse flour
Qui getoient très bonne odour.
Là s est Cléomadès assis
D amours alumés et espris 
Car onques mais n auoit sentu
Nul dart d amours tel com cil fu.
# |
Et la pucele s est leuée
Qui noblement fu acesmée
Mais ainçois k acesmée fust
Ne que de son lit se meüst
uinrent à li ses [trois] puceles
Si effréées comme celes
Qui cuidoient estre honnies
Dou roi Carmant et mal baillies 
Car Clarmondine leur conta
La chose si com ele ua
Pageu01P105
Qu ele n i a riens oublié 
Car bien cuidoit par uerité
Que ce que il dit li auoit
Fust uoirs ensement le créoit.
Celes dient que le uorront
ueöir et sa parole orront.
Et Clarmondine leur a dit
K ainc si courtois de lui ne uit
Plus sage ne plus bel parlant
Ne plus bel ne plus auenant.
Forment plus as trois damoiseles
Quant entendirent les nouueles
Que Clarmondine dit leur a.
Chascune d eles bien cuida
Que ce fust toute uerité
Que ele leur auoit conté.
S en sont auques rassouagies 
Et quant furent apareillies
Trestoutes IIII sont issues
Fors de la chambre et sont uenues
Enz ou praël là où séoit
Cil qui amours saisi auoit
Et cele enz ou praël entra
Cui amours aussi saisie a 
Ses puceles furent o li.
Et Cléomadès sus sailli 
Liez est de ce que uenir uoit
Cele qui tout son cuer auoit.
# |
Contre li s en uint sans demeure.
Bele fait il à très bonne heure
Puissiez uous hui estre leuée.
Biau sire tele destinée
Pageu01P106
uous soit destinée à tous iours
Que uous aiez ioie d amours.
Damoisele cil uous en oie
Qui les amans puet donner ioie
Et d amours si grans biens uous uiengne
K a son seruise uous retiengne 
Car s ainsi estoit que ie di
Dont n auroit pas amours failli
Qu ele n eüst de son maisnage
Bele pucele et bonne et sage.
Biau sire se ie tele estoie
Que uous dites lie en seroie.
# |
Cléomadès courtoisement
Les trois puceles erranment
L une après l autre salua.
À chascune moult agréa
La maniere k en lui uéoient 
Son sens et sa biauté prisoient.
Tout u s assisent ou praël 
Ne croi k ainc nus ueïst si bel.
Moult ont Cléomadès trouué
Courtois et à point emparlé 
Folio14r
Car sages fu et entendans
Et tous iours à honnour tendans
Et par tout aidier se sauoit
Si bien que miex ne conuenoit.
# |
Cléomadès couuertement
Enquist ce n oublia noient
Tant qu il sot bien en quel regné
Li cheuaus l auoit aporté
Et que cele qu il amoit tant
Pageu01P107
Estoit fille le roy Carmant.
De li meïsme le sauoit
Dont en son cuer grant ioie auoit
Que il auoit assis s amour
En fille à roy de tel ualour 
Car li rois Carmans à ce tans
Estoit des rois uns des plus grans
En tant que de très grant richour
Et de gentillece et d onnour.
Une piece ensamble parlerent
D amoreus iex se resgarderent
Cléomadès et Clarmondine.
Amours en leur cuers enracine 
Car que plus l uns l autre uéoit
Plus l uns l autre amoit et prisoit.
# |
Tant furent là k ainsi auint
Que li uilains cele part uint
Qui ert mis à l uis pour garder
Dont ore m oïstes parler.
Par une fenestre esgarda
Cléomadès qui séoit là.
Li uilains très grant merueille ot
Par où cil hom là uenir pot 
Car bien cuidoit auoir fermées
De cel lieu toutes les entrées.
Moult fu dolans et esbahis
Et courrouciez et esmaris
Et iure que mais ne croira
Femme nule quant cele là
Qui de tous biens auoit le non
A faite tele mesprison.
Bien pense que ses damoiseles
En orront s il puet gries nouueles.
Pageu01P108
D iluec s en est tournés atant
Dire l ala le roi Carmant.
Quant li rois tel nouuele oy
Sachiez pas ne li abeli 
Corrouciez fu et plains d anui.
De sa maisnie prent o lui.
uers le lieu s en ua où estoient
Cil et cele qui moult s amoient.
Par le pertuis d une fenestre
Regarda au lés deuers destre
Tant que Cléomadès choisi
Et sa fille lez lui aussi.
Sa fille I chapelet faisoit
Et Florete les flours cueilloit
Entre li et Cléomadès
Entre Gayete et Lyadès
Seruoient de soie baillier
Pour le chapel faire liier.
# |
Moult durement fu despaisiez
Li rois Carmans et courrouciez
Que uns hom k ains ueü n auoit
Si priuez de sa fille estoit
Qu ele l auoit là amené
Sans son seü et sans son gré.
Lors se pense qu il mandera
Lyadès  car sauoir uorra
Comment ele fu si hardie
Qu ele a tel chose consentie.
Le grant uilain lors i enuoie
Cui cele chose moult anoie
Car à garder li ert liurée
Pageu01P109
La pucele sage et senée.
Ens ou praël s en uint tout droit.
Quant Lyadès uenir le uoit
Trestout erranment s est leuée
Car moult fu sage et auisée
Et pensa qu ele li diroit
La chose et li descouuerroit
Pour ce que il pas ne cuidast
Que on nul malice i pensast
En ce que là uenus estoit
Cet hom qui là trouué auoit.
# |
Bien se perçut que corrouciez
Estoit li uilains et iriez.
Et il moult despiteusement
Li dist  uenez hastéement
Au roi qui mandée uous a.
Et cele tantost s auisa
Pourquoi li rois l auoit mandée.
Errant est uers le roi alée
Et l a en la chambre trouué.
Melancoliëus et iré
Le trouua mais tout erranment
Li a conté tout l errement
Si com Cléomadès l ot dit.
Quant li rois Carmans entendit
Que cil dist que Bleopatris
Estoit tous en fu esbahis 
Bien sot que n est pas uerités.
Tantôt est ou praël entrés
Et cil dou praël sus saillirent
Sitost que le roi Carmant uirent.
# |
Ne fist pas samblant effréé
Cléomadès  mais salué
Pageu01P110
A le roi moult courtoisement.
Mais ne li respondi noient
Li rois ains dist c om le presist.
Chascuns de sa gent main i mist.
Legierement se laissa prendre
K ains ne fist samblant de deffendre
Tout apenséement le fist
Car deffense pou li uausist.
Quant la pucele a ce ueü
Moult en ot le cuer irascu 
Car ne set pourquoi on le prent
Com cele qui mal n i entent.
Deuant le roi s agenoilla 
Li rois meïsmes l en leua.
# |
Sire fait ele ce que doit
Que uous uoulés ici endroit
Celui faire mal et hontage
Qui sera s il uit roi d Arcage
Et si m auez dit grant pieça
C est cil qui à femme m ara.
Ce li demonstrez pourement
Quant pris et liiez l ont uo gent.
Pour ce se uenus m est ueöir
Ne doit il pas tel honte auoir 
Car aussi ait m ame pardon
Que il n i entent trayson
Folio14u
N il n en a ouuré faussement.
# |
Et quant li rois sa fille entent
Bien entent que par li n a mie
Celui emprise sa folie
Et que moult très grant tort auroit
Cil que de riens l en mescroiroit.
Pageu01P111
Fille ce dist li rois sachiez
Ce n est pas cil que uous cuidiez.
Onques mais cest home ne ui.
Grant merueille est dont il uint ci.
Croire uous faisoit fausseté 
N est pas fiex le roi Balcabé.
Quant il uenra en ce pays
Tous mes palais uerrés emplis
De rois de princes de barons.
Ie croi k assez tost le uerrons.
Sachiez que cil est un guilerres
Mauuais et traytres et lerres 
uostre honneur uou uouloit tolir.
Tart en uenra au repentir 
Car ie le ferai escorchier
Tout uif et la teste trenchier
Pendre ou ardoir ou enfouir 
À l un ne puet il pas faillir.
# |
Quant Clarmondine l entendi
Près que ses cuers ne li parti 
Car bien uousist que femme fust
Celui et k auoir le deüst
K ains n ot ueü à son auis
Nul plus courtois ne miex apris
Ne si bel ne si auenant.
Moult li ua près dou cuer touchant
C on l a en mençonge trouué
Dont ele cuidoit uérité
Et qu estre deüst ses maris 
Dont ses cuers fu si esmaris
K a la terre cheï pasmée.
De là l en ont sa gent portée
Moult dolente et moult courroucié
De cuer et moult forment irié.
Pageu01P112
Ses puceles la reconfortent.
Tout droit sus son lit l en reportent
Et li dient  Laissiez le aler
Puis que il nous uouloit guiler
N auons de tel home que faire 
Car il n est pas de bon afaire.
Encor soit il et biaus et gens
C est un deceueres de gens.
Puis [que] il est de tel mestier
Drois est qu il en ait son loier.
# |
À Clarmondine ainsi parloient 
Car reconforter la cuidoient.
Mais ce ne li ert nus confors 
Car ses cuers n ert pas en son cors
Et pui que li cuers n i entent
Au confort ce ne uaut noient.
Et comment i entendera
Li cuers quant il ne sera là
Où on le cuide conseillier 
Ce ne porroit fructefiier.
Auoec Cléomadès fu pris
Li cuers Clarmondine et saisis.
# |
Done Clarmonde est là uenue.
Quant la nouuele ot entendue
De la chose s esmerueilloit
Sa fille moult reconfortoit
Et li dist que ele auoit tort
Que ele menoit duel si fort
Pour un home que ne sauoit
Qui il ert ne dont il uenoit.
# |
Lors li a Clarmondine dit
K ains si courtoise riens ne uit
Pageu01P113
Ne de ce nului ne croiroit
Que de bon lieu uenus ne soit
Car ne porroit estre autrement
Que nus hom de tel escient
K en lui auoit fust ià uenus
Fors de bon lieu n en parolt nus.
# |
Sa mere à ce mot se leua
Et pense que ueöir uorra
Cel home que tant a prisié
Sa fille. Lors n a plus targié.
Tantost s en uint au lieu tout droit
Là où Cléomadès estoit.
En la court l auoient mené 
Entour lui s erent assamblé.
# |
Quant done Clarmonde uint là
Cléomadès moult regarda.
Bien li sambla que uoir ot dit
Sa fille de ce k en lui uit.
Chascuns li demande et enquiert
Quels hons est où ua ne que quiert
Ne comment il ert apelez
Mais ses nons leur fu bien celez.
# |
Moult à enuis se nommeroit
S autrement eschaper pouoit.
À chascun respont sagement
Et si très apenséement
Que trestout s en esmerueilloient
De l auis que en lui uéoient
Et à ce se tenoit li plus
Que de bon lieu estoit uenus
Et que moult grant pechié feroit
Li rois Carmans s il destruisoit
Pageu01P114
Si bel home comme cil ert
Et qui si bien gentiex hom pert
Et cil qui ce li loëront
Grant mal et grant pechié feront.
# |
Li rois Carmans li demanda
Comment il estoit uenus là
Et pourquoi il auoit empris
À tolir sa fille son pris
Si bon qu ele l auoit eü
Dou tans que ele auoit uescu
K ains de nule n oy parler
Cui il uousist miex ressambler
Se il fust de toutes à chief
Pour ce li deuoit estre grief.
# |
Et quant Cléomadès l oy
Au roi erranment respondi
Que pour ce n ert pas uenus là
N onques uers li mal ne pensa 
Et se nus l en uouloit rester
Il seroit tous près de prouuer
Si auant que li rois diroit.
Et li rois dist prouué estoit.
Ne quiert qu on le prueue autrement
Mais uolentiers sauroit comment
Ne par où léens uenir pot
Quant nus sa uenue ne sot.
Dist Cléomadès  Iel diroie
Se estre creüs en pouoie.
Folio15r
Sire rois fait il entendés.
Par tout estes moult renommés
De sens d onnour et de raison 
Et pour ce k auez tel renon
uous dirai comment ie uing ci
Pageu01P115
En espoir de uostre merci.
Cheualiers sui c est uerités.
Destiné me fu quant fui nés
Une chose moult merueilleuse
Moult diuerse et moult perilleuse.
Tous iours au chief de III années
Me prennent en mon dormant fées
Seur I cheual de fust me metent
Moult me mainent moult me degetent
Moult me font de paine endurer
Mais ie ne le puis amender
Car ainsi le conuient à estre.
Une fois me mainent à destre
Et à senestre l autre fois 
Par mons par uaus par chans par bois
En tel point me uont pourmenant
L une heure arriere l autre auant.
Des trauaus que me font auoir
Me font perdre tout mon sauoir 
Car si me mainent rudement
Que i en pert tout mon escient 
Et pour ce doi auoir deport
Quant eschapez sui de la mort.
Trois iours ne uous mentirai mie
Sui adès en leur conpaignie 
Et quant ce uient droit au quart iour
Seur toute la plus haute tour
Que à ce point trouuer porront
Me metent et puis si s en uont.
Hui main si tost qu il aiourna
Me mirent seur cele tour là.
Sachiez que moult me traueillierent.
Moi et mon cheual là laissierent.
Encore i est li cheualès
Car celui me laissent adès
Pageu01P116
Seur quoi en tel point me trauaillent.
Tous iours nouuiau cheual me baillent.
Or n aurai mais garde en trois ans
Que i aie plus de tels ahans.
Et se de ce ne me créés
Seur la tour le cheual querés.
S ainsi n est que m oez conter
Si me faites le chief couper.
Ie uous pri que là enuoiez
Ainçois k à la mort me iugiez.
Et se uous uoulés ie irai
Le cheualet aporterai 
Car se nus fors ie l aportoit
Espoir tost le debriseroit
Car n en seuent pas la maniere.
Faites moi deuant et derriere
A uostre gent si près garder
Que ie ne leur puisse eschaper.
Se il n est ainsi que ie di
Onques n aiez de moi merci.
Et s en uerité trouuez sui
Ne me faites mal ne anui 
Car ce seroit maus et pechiez
Se sans raison me destruisiez.
Et li rois dist ià le saura.
Tantost sus la tour enuoia
Cléomadès et de sa gent
Enuoia auoec lui granment
Qui moult le guetoient de près.
Seur la tour uint Cléomadès.
Son cheualet trouua tout droit
Ainsi que il laissié l auoit
Deuant le roi l a aporté
Et li rois l a moult regardé.
Pageu01P117
Dou cheual moult se merueilloient
Tout cil qui là endroit estoient.
N i ot nul esbahis ne fust
Quant uirent le cheual de fust.
Li rois forment s esmerueilloit
De la merueille qu il uéoit.
De grant piece mot ne sonna
Cléomadès moult regarda.
De Cléomadès ot pité
La royne si que ploré
En ot moult entrues qu il contoit
Sa besoigne au miex qu il pouoit
Pour querre tour de deliurance 
Car ne uit pas à sa semblance
Que il peüst en lui auoir
Par droit fors bonté et sauoir.
# |
Lors s est uers le roi aprochie
La royne bien ensaignie.
Moult doucement au roi a dit
Que il eüst de lui mercit.
Tant li dist et tant li pria
Et tant de bons poins li moustra
Que li rois l eüst tout quité
Se ne fust ce qu il l ot trouué
Lès sa fille ou praël séant
Et ce qu il li fist entendant
Que estre deuoit ses maris
Et que c estoit Bleopatris 
C estoit ce qui près li touchoit.
Et à ce bien raison auoit 
Car bien li sambloit que traïr
uolt sa fille et s ounour tolir 
Et pour ce à mort le iuioient
Moult de ceaus qui iluec estoient.
Pageu01P118
Ne pourquant li a demandé
Li rois et forment coniuré
Pour quoi sa fille fist cuidier
K auoir la deuoit à moillier
Et que fiex ert roi Balcabé 
uoir l en die ne soit celé.
Et Cléomadès dit li a
Que la uerité l en dira.
# |
Sire fait il quant aportés
Fui seur la tour que uous ueés
Trestout erranment s en allerent
Les fées qui m i aporterent.
Là demourai tous esbahis.
Delez ce cheualet m assis 
Car forment estoie lassez
Et traueilliez et afamez.
Quant ie fui reuenus à moi
Et un petit reposé m oi
Par une entrée que trouuai
Ius de la tour m en aualai 
Car moult très uolentiers seüsse
En quel pays se ie peüsse
Les fées m auoient laissié
Hui main quant d eles oi congié.
Folio15u
Car seur m ame ie ne sauoie
En quel pays uenus estoie.
Amont et aual tant alai
K en une sale me trouuai
Qui netement ert atournée
Et moult gentement arréée.
Là trouuai la table drecie
Et blanche nape de liie
uiande et uin i ot assez
Et ie qui estoie lassez
Pageu01P119
En meniai car grant fain auoie.
Et lors si me mis à la uoie
Quant ie oi mengié et beü
N auoie encor nului ueü.
Un huis ui entrouuert I poi.
Au plus tost que ie onques poi
Entrai en cel huis. Tout errant
I grant uilain trouuai dormant.
Lez lui tout coïement passai
En la plus bele chambre entrai
Qui soit el mont si com ie croi
Trois damoiseles deuant moi
ui qui seur trois lis se gisoient 
Bien me sambla qu eles dormoient.
En sus de leur lis m eschiuai
Au coron de la chambre alai
Où il en auoit I des lis
Dont ie fui trestous esbahis
De la chambre et de la noblece
Dou lit et de la grant richece
Que ie de toutes pars uéoie.
Durement m en esmerueilloie.
uostre fille en ce lit trouuai
Que fouls fis car ie l esueillai
Pour ce que ie sauoir uouloie
En quel pays uenus estoie.
Et si tost que l oi esueillie
Moult durement fu esmarie.
Lors me dist que moult folement
Estoie uenus telement
Et grant outrage fait auoie
Se ie Bleopatris n estoie
À cui uous l auiez otroiie.
Quant i oi cele parole oye
Ie li dis trestout erranment
Pageu01P120
Que i estoie certainement
Bleopatris lors le cuida
Et que uenus estoie là
Pour ce que uolontiers l eüsse
ueüe ainçois se ie peüsse
Que li mariages fust fais.
Or regardez se c est meffais
K ainc malice n i entendi
Ne ie ne uostre fille aussi.
Mais pour le bien k en li trouuai
Quant en sa chambre à li parlai
Et pour la biauté que g i ui
M auisai ie de ce tour ci
Car à tous iours se ie pouisse
Auoecques li manoir uousisse
Despuis que premiers l oi ueüe.
Mais sachiez très bien que tolue
Ne li uorrois auoir s onnour
Pour plain d or cele haute tour
Ne onques pour li deceuoir
Ne uing ci se sachiez de uoir.
Mais pour ceste raison cuida
Que uoir deïsse. Lors hucha
Ses trois puceles erraument
Et eles moult hastéement
Se leuerent isnel le pas.
Mau gré ne les en sachiez pas 
Car bien samblerent hors dou sens
Quant eles me uirent léens
K ainc d eles ne fui respondus
Ne pour bon iour ne pour salus
Que onques leur seüsse faire
Tant auoient ire et contraire
De ce que léens ere entrés.
Ireusement fui regardés
Pageu01P121
De toutes trois. Lors m en tournai.
Dedenz I praëlet entrai.
Quant ui qu eles durent leuer
N oi raison de plus demorer.
Aual le praëlet alai
Et tant i fui que i esgardai
uostre fille et ses trois puceles
Qui uers moi uenoient com celes
Qui bien sembloient rapaisies
De ce dont furent corroucies.
Lors ui bien que tout deuisé
Lor ot uostre fille et conté
La chose k entendre li fis.
Delez li ou praël m assis.
Des damoiseles m acointai 
Bonnes et sages les trouuai.
Ne fusse pas drois cheualiers
Ains fusse faillis et laniers
Se en tel lieu ne remainsisse
Si longuement que ie pouisse
Mais n en quéisse remouuoir.
Or uous ai conté tout le uoir 
N ainc malice n i entendi
Si puisse ie partir de ci
Et pour ce merci uous requier
Que ne me faites destourbier
Ne de mon cors ne de ma uie 
Car n ai pas la mort desseruie.
# |
Quant li rois ceste chose entent
D une part apela sa gent
Et son conseil pour demander
Comment il en porra ouurer.
Li un le iuioient à mort.
Aucun disoient c iert à tort
Pageu01P122
Et que grans damages seroit
De tel home s on l ocioit.
Plusour dient c on li coupast
I poing et puis si s en alast.
L uns disoit auant l autre arrier.
Grand debat auoit au iugier.
En la fin fu li acors fais
À ce que il seroit desfais.
# |
Lors dist li rois c on le pendist
Et que on plus n en atendist.
Cil commans moult desabeli
La royne quant l entendi 
Moult en fu dolente et irie.
De là endroit s est departie
Car n eüst pas de u[e]öir cuer
Que on feïst mal à nul fuer
Celui qui si grant grace auoit
Que nus hom plus auoir pouoit.
# |
Folio16r
Et quant Cléomadès entent
De lui le mortel iugement
D un moult sage point s auisa
Au roi Carmant moult biau parla.
Rois fait il s en uous a noblece
Ne droite honnour ne gentillece
Puiscedi k eschaper ne puis
Par gentillece I don uous ruis
C est que uous pas ne me pendez
Comme larron qui est prouuez 
Car les cheualiers ne doit on
Pas pendre s il ne sont larron
Ou s il n ont par trayson fait
Murdre ou autre uilain mesfait.
Et puis c ocire me uoulez
Pageu01P123
I aim miex estre tous découpez
D espées et [de] dars molus
K estre comme lerres pendus.
Et pour ce uous requier et pri
Que seur ce cheualet ici
Me laissiez monter sans estrif.
Car i aim autant cestui c un uif 
Et s un uif me uoulez baillier
De tant ferez plus à prisier.
Si tost que monté me uerrez
Seur quel cheual que uous uorrez
Faites me tuer maintenant
D armes et ie miex ne demant.
Puis que ie doi mort receuoir
I aim miex d armes la mort auoir
Que ne feroie estre enfouis
Escorchiez ou ars ou boulis
Puis que ainsi m est destiné
Or me faites ceste bonté
En l onnour de cheualerie.
# |
Folio16r
Et li rois Carmans l i otrie 
Car moult pou li chaloit comment
Cil eüst pris son finement.
Et quant Cléomadès l oy
Trestous li cuers l en esioy.
Moult sagement les deceuoit
En ce k autre cheual rouuoit 
C ert pour ce que on ne cuidast
Que son cheual plus conuoitast
Que il I autre ne feïst.
Tant parla au roi et tant dist
Pageu01P124
Et si sagement esploita
Que li rois congié li donna
De monter seur son cheualet.
Et lors s assemblerent uallet
Et plusours gens de maintes pars
À espiex à lances à dars
À espées et à bastons 
Grosses pierres en leur girons
Prendoient aucun pour ruer.
Cléomadès ala monter
Seur son cheual si tost qu il pot
Quant dou roy le congié en ot.
# |
Liez fu quand il se sent montez
Car bien sot qu il fu eschapez.
Lors n atendi pas longuement
Ains mist la main apertement
Au front dou cheual et tourna
La cheuille et lors s en ala
Li cheuaus à tout lui errant
Si très tost parmi l air fendant
K à merueilles s en esbahirent
Cil qui de là partir lé uirent.
Moult se tinrent pour deceü
Quant ainsi eschapez lor fu.
Li uns uers l aultre regardoit.
Chascuns si esbahis estoit
Que il ne sauoient que dire 
Corroucié furent et plain d ire.
# |
Dist li rois  Bien nous a tray
Cis hom qui nous eschape ainsi 
Maternent nous a deceüs
Quant ne sauons qu est deuenus.
Pageu01P125
Dirent sa gent  Sire sachiez
N est pas hom ià ce ne cuidiez 
Miex créons que ce soit maufez
Qui fors d enfer soit eschapez
Et se soit mis en guise d onme.
N est pas hom mortex c est la sonme
Car nule riens ainsi n iroit
Se dyables d enfer n estoit.
# |
Ainsi entre aus se derusoient.
De plus en plus s esmerueilloient.
Et Cléomadès s en ala
Qui moult très petit aconta
Se il furent lié ou dolant.
À ce aloit petit pensant 
Car tout adès li souuenoit
De Clarmondine et bien baoit
Li à reueöir temprement.
Quant Clarmondine sot comment
Cléomadès d aus eschapa
En son cuer ioie en demena
Et en gracia asés Diex
Car moult l en aleia ses diex.
# |
Comment que il s en soit alez
De ce n iert ià ses cuers ostez
Qu il puist estre que hom si fais
uenist onques de lieu mauuais
Si gens si nobles si plaisans
Si biaus si courtois si sachans
Fors que de bon lieu ne uenoit.
Dou tout à ce point se tenoit.
Pageu01P126
De lui encore reueöir
N auoit pas perdu son espoir.
# |
Cléomndès qui s en aloit
Le cuer Clarmondine enportoit
Le cuer Cléomadès aussi
R auoit Clarmondine auoec li.
Ainsi de cuers changié auoient 
Mais le change pas ne sauoient.
Changes de cuers si amoreux
Ne fu ainc fais com de ces II.
À II cuers moult forment plaisoit
Li changes qui d aus fais estoit.
# |
Ne se tinrent pour engingnié
Li cuer mais si bien apaié
Que au change faire sans faille
Ne mirent onques repentaille
Car le change si fait auoient
Que repentir ne s en pouoient
N il n en auoient uolenté 
Car amours leur ot commandé.
Car en tous lieus a son commant
Amours ce seuent li auquant.
De ce uous lairai ore ester 
D autre chose uorrai parler.
# |
Folio16u
Cléomadès tant esploita
Seur son cheual et tant erra
Qu il uit de la terre d Espaigne
Maint ual et mainte grant montaigne.
Tant ot li cheualés porté
K à Sebile la grant cité
uint tout droit par I merkedi.
Par fine uerité uous di
Pageu01P127
C onques ne fu ioie ueüe
Si grande k à sa reuenue.
# |
Bras ouuers contre lui ala
Marcadigas quant ueü l a 
Baisié l a tenir ne s en pot 
Car onques si grant ioie n ot
Ne onques mais seü n auoit
Que grant ioie de cuer estoit.
Mais adont primes le sot il
Quant uit Cléomadès son fil
Que il cuidoit auoir perdu.
De toutes pars sont acoru
Cil qui la nouuele entendirent 
Mais quant de lui parler oyrent
Ses trois serours tel ioie en orent
K à paine soustenir se porent.
# |
Tant firent k à leur frere uinrent.
Toutes trois en leur bras le tinrent 
Des bras leur mere l ont osté
Qui le tenoit fort acolé 
Baisié l ont moult et conioy.
C. tans plus que ie ne uous di
Ont par la cité ioie eüe 
Car ne croi qu il i eüst rue
Où on [n ]oïst pas Dieu tonnant
Tel ioie aloient demenant.
Pour Cléomadès font tel ioie
K à paines dire le porroie 
De toutes pars s esioïssoient
Pour Cléomadès qu ils r auoient.
# |
Son pere mena d une part
Et sa mere. Moult li fu tart
Pageu01P128
Que dit leur eüst et conté
Dont il uient et qu il a trouué.
Sire fait il ie uous dirai
Merueilles car assez en sai.
Sachiez que ne fu pas eschars
Enuers uous li lais rois Crompars
Quant le cheualet de benus
uous donna. Car ie croi k ains nus
Ne uit iouel de sa ualour.
Plus uaut d or que plaine une tour.
Sachiez uraiement sans cuidier
C  on ne le porroit esprisier.
Nel di pas pour ce k à nul iour
Me plaise qu il ait ma serour 
Car trop seroit mal emploiie
Encor soit il rois de Bougie.
Trop me pariroit près dou cuer
Ie ne le uorroie à nul fuer.
Dirai uous pourquoi ie le di.
Bien sai quant ie de ci parti
Que uous mauuais gré li seüstes
De ce que tost ne me reüstes
Et croi bien que pour ce mesfait
Li auez aucun meschief fait.
Ne sai s il est enprisonnés 
Mais s il i est si l en getés
Se il uous plaist. Si s en ira
En son pays  car mais n aura
Ma suer puis que il est tex hom
Qu il a fait rain de trayson.
Dist Marcadigas  uoirement
Est il en prison fortement.
Penduz ou ars ou escorchiez
Pageu01P129
Fust tout uraiement le sachiez
Se tost no fussiez reuenus 
De ce ne le destournast nus.
De la prison sera getez
Puis k ainsi est que le uoulez.
Mais à ma fille a il failli 
Car il l a par droit desserui.
I à faus hom ma fille n aura
Quant sa faussetez prouué l a.
Et quant Cléomadès entent
Ce mot moult li uint à talent.
# |
Li rois I seriant apela
De prison geter li rouua
Crompart et cil le fist ainsi
C onques n i mist point de detri.
Lors dist Cléomadès au roi 
Par amours sire dites moi
Qu est deuenus Melocandis
Et Baldigans Par foi biau fis
uers leur pays s en sont r alé
Dolent de cuer et tormenté
De ce que perdu uous auoient.
Le roi Crompart moult en haoient
Mais chascuns m a en couuenant
Que il reuenront à mon mant.
# |
Quant Cléomadès oye ot
Ceste raison forment li plot
Que chascuns des rois reuenroit
Quant ses peres les manderoit.
Après sans longue demorée
A s auenture parcontée 
Comment sus la tour s arresta
Et comment à mengier trouua
Pageu01P130
Et comment il trouua dormant
La bele fille au roi Carmant
Et tout ainsi qu il l esueilla
Et comment il s en acointa
Et comment li rois le fist prendre
Et comment fu iugiez à pendre
Et comment leur fist entendant
Que fées l aloient portant
Et comment il les amusa
Tant que par son sens eschapa.
# |
Sachiez que il n oublia mie
Clarmondine ains leur a prisie
Seur toute rien souurainement
De tout en tout entierement.
Sire fait il cele pucele
Dont ie uous di par est tant bele
K à paine dire uous porroie
Ià s i pener ne m en saroie
La centisme de sa biauté 
Et encore y a plus bonté.
Sachiez quant ie de li parti
Mes cuers demora auoec li 
En tel maniere i demora
Que iamais ne s en partira
Ainçois le couuenroit partir
C on le peüst de là partir.
Miex uorroie qu il fust partis.
Folio17r
C est passé ià n en iert partis
Et ce saurez uous bien par tans
Que il n en puet estre partans.
Car maintenant uous uueil priier
Que il ne uous uueille anuiier
Se uers li reuois temprement 
Car ie ne puis uiure autrement.
Pageu01P131
Bien puis dire que mais n aurai
Femme nule se cele n ai.
Car sachiez ne uorroie pas
Que tous li mons et haus et bas
Terres aigues douces et mer
Et kan c on i porroit trouuer
Fust mien à faire mon uouloir
Et ne deüsse reueöir
Cele à cui i ai mon cuer donné.
Car Clarmondine au cuer sené
Iamais de cuer liez ne serai
Dusqu à tant que la reuerrai 
Car se mais ueöir nel cuidoie
Iamais nul iour ioie n auroie.
# |
Marcadigas a bien oy
Comment amours auoit saisi
Son fill. Lors l a reconforté
Et dist que bien a assené
Quant s amour a en tel lieu mise 
Car en moult haut lieu l a assise
Car moult a enz ou roi Carmant
Gentill roi et sage et poissant
Et preudome et de grant lignage.
Bien s assent à ce mariage.
# |
Biaus fiex fait il tout maintenant
Enuoierai au roi Carmant
Messagiers sages et senés.
Sachiez que la pucele aurés
Qu el monde n a prince ne roi
Tant soit poissans si com ie croi
Qui ne fust moult ioians et liez
Se uous sa fille auoir uouliez.
Or en soiez asseürez 
Pageu01P132
Car se ie puis ià n i faurrez.
Par amours la pucele aurons
Ou par force la conquerrons.
# |
Quant Cléomadès entendi
Son pere qui parole ainsi
Bon gré l en sot ce fu raison.
Sire fait il donnés me I don
Tel que ie croi qu il uous plaira.
Et Marcadigas li donna.
Sire fait il n enuoiez point
À Carmant qu il y a I point
K encore ne uous ni pas dit
Qui n est pas à nostre pourfit.
# |
Lors li dist que li rois d Arcage
A pourchacié ce mariage
De Clarmondine et de son fill.
Et pour ce y auroit perill
Tel que se nous i enuoions
I espoir que pour ce i faurrons 
Et pour ce m auez otriié
Que la uoise par uo congié.
Seur mon cheual tost i serai.
La pucele espeir amenrai.
Car sachiez ie ne me tenroie
Si me doinst amours de li ioie
De li ueöir ce uous afi
Tant c on fust là alé de ci
Ne d ilueques reuenus ça.
Pour kan qu a entre ci et là
Dui entiers iour mouuoir uorrai
N en doutez ià tost reuenrai.
Sire plaise uous ensement
Car mors sui s il est autrement
Pageu01P133
Et se uous uoulez que mors soie
Si me destornés ceste uoie.
# |
Li rois uoit bien comment qu il aille
Ira Cléomadès sans faille.
Biaus fiex fait il uous i irés
Par si que en couuent m arés
Moi et uo mere la royne
Que dedens bien prochain termine
Ferez trestout uostre pouoir
De nous temprement reueöir
Car se tost ne uous reueöie
Moult grant meschief de cuer aroie.
Et Cléomadès dit li a
K à son pouoir tost reuenra.
N a garde d auoir nul anui
Tant qu il ait son cheual o lui.
# |
Ainsi que il iluec parloient
De leur besoigne et deuisoient
Atant [est fols] le roi Crompart
Qui s en uint tout droit cele part
Où li rois parole à son fil.
Ha rois Marcadigas fait il
À grant tort anui fait m auez 
Et puis que uostre fill r auez
Dont est raison que Marine aie.
Car pour nul meschief que ie traie
Ne serai uers uous corrouciez
Se uous Marine me bailliez.
Et uous le m auez en couuent
Ce sauez uous bien uraiement.
Et ie la doi par droit auoir 
Car uous auez trouué en uoir
Pageu01P134
Dou cheual que ie uous donnai
Tout ce que de lui deuisai.
Tous li mons uous tient à loial.
Ne ià pour moi ne ferés mal
Ains croi bien que uous me tenrés
Ce que uous en couuent m aués.
# |
Lors dist Marcadigas à lui 
Certes fait il uous ne autrui
À mon pouoir ne mentiroie 
Car bon fait aler droite uoie.
Mais la droite uoie eschiuastes
Quant la cheuillete tornastes
Dou cheual quant sus fu montés
Mes fiex que uous ici uéés
Qui tout m a dit son conuenant
Et comment arriere et auant
ua li cheuaus par les cheuilles.
L amour de moi et de mes filles
Et de mon fill perdu auez
Ne iamais Marine n aurés.
Pour ce k auez fait trayson
uous retoil ie de li le don.
Sachiez que à l amour de li
Auez uous à tous iours failli
Car droit uous deuroit on honnir
Car uous me cuidastes trayr.
Folio17u
Ce fu pour ce qu il uous sambla
Que à mon fill pas n agréa
Que uous eüssiez sa serour 
Ce uous fist faire ce faus tour.
Ie uous puis bien pour uoir iurer
Ce ne uous quier ie pas celer
K escorchiez fussiez ou pendus
Se tost ne fust ça reuenus
Pageu01P135
Cléomadès qui moult me prie
Que ne uous face uilonnie.
Par lui estes bien le sachiez
Si tost de la prison lachiez.
Il uous est uenus à bon port.
Pour lui n aurez garde de mort.
Près fustes de mauuais marchié
K à mort uous auoient iugié
Tout li baron de mon pays.
En ma terre auez pou d amis 
uers uostre pays en r alés
C est dou miex que faire poués 
Li demorers uous uanrroit pou
Et pour ce l aler uous en lo.
# |
Et dist Crompars  Ne m en irai
Dusqu à tant que Marine arai.
Pour tant serois ie depeciez 
Enuers moi estes corrouciez 
Mais quant serés bien auisés
I espoir que couuent me tenrés.
# |
Dist Cléomadès  uoirement
uous tenra mes peres couuent
Ià de couuent ne uous faurra
Que orendroit uous deuisa
Que uous garde de mort n aurés
Et k à ma suer failli aués
Non pas pour ce que ne soiez
Riches et bien enlignagiez
Mai pour uo taille merueilleuse
Dont ma suer est si peüreuse 
Pageu01P136
Et quant uers moi faus tour quéistes
Sachiez bien que pour ce perdistes
Ce que uous auoit en couuent
Mes peres de premierement.
Car pour moi nel uouloit laissier
Tant l en seüsse bel priier
Que uous n eüssiez entresait
Marine cui fust biau ne lait.
Cele uous auoit otroiie.
Perdue l auez par folie.
Laidement uous est mescheü 
Fausseté uous a deceü.
N est nus qui fausseté maintiengne
Que il à mauuais chief n en uiengne.
Sachiez que trayr me cuidastes
Mais uous meïsmes enpirastes.
Mainte fois a petit aidié
À maint fol ce qu il ont cuidié.
Mes peres mais ne uous croira
Ne à uous amisté n aura
Car puis que il auroit trouué
Aucune gent en fausseté
Mais à s amour ne reuenroit
Cil qui fausseté fait aroit
Car tous iours a loial esté
Mes pères yuer et esté
Et loiaus sera tout adès.
# |
Crompars ot que Cléomadès
Li dist s en fu tous abaubis 
Sans congié s est de là partis.
Mas et dolans fu et honteus
Tout aussi comme li pris leus
Qui n ose nului regarder.
Se parti d iluec sans parler.
Pageu01P137
En la uile s en uint tout droit
Où plenté de sa gent auoit
Qui là l auoient atendu
Dolant de cuer et irascu
Pour ce que leur seigneur sauoient
Enprisonné et bien uéoient
Que il auoit fait fausseté 
Ne pourquant l orent agardé.
# |
À sa gent uint moult aïrés
Crompars et de cuer tormentés 
Car en tel point ert sa besoigne
K au cuer auoit ire et uergoigne.
À aus a dit qu il s en alassent
Et que là plus ne demorassent.
Et cil dient qu il le feroient
Car la coustume bien sauoient
Que on maintenoit en leur terre.
Pour leur pays garder de guerre
Ert establi d ancisserie
Ens ou roiaume de Bougie
Une moult grant diuerseté
Que se nus faisoit fausseté
Qui tornast à desiretance
Ne à point de deshonnorance
Enuers le seignour dou païs
Tantost estoit pris et saisis.
Cil auoit la teste coupée
Seur cui tel chose estoit prouuée
Sans rachat conuenoit morir
Qui le seigneur uouloit trayr.
Celui point auoient usé
De moult grant ancienneté.
# |
Et se leur sires refust tés
Pageu01P138
Qu il fust en nul pays restés
De fausseté que fait eüst
Trestout certainement seüst
Que se si home le sauoient
Par droit ocirre le pouoient
Se dedens uII ans reuenoit
En la terre qui sienne estoit.
N auoit que uII ans de respit
C on ne li fesist tel despit
Que il fust à la mort iugiez
Se dou mesfait n ert rapaisiez
Que par son mesfait fait auoit.
Tel loi en Bougie couroit.
# |
Au chief de uII ans s il uousist
Dedenz son pays reuenist
Par si que dedenz ce termine
Pourchaçast lettre bonne et fine
Que cil uers cui auoit faussé
Eüssent ou pays mandé
Que bien apaié se tenoient
De lui et qu il li pardonnoient
Quan qu il auoit uers aus mespris
Et bien auoit son los r aquis.
Iamais n i remeïst le pié
Se ainsi n eüst besoignié.
# |
Pour cette raison s auisa
Crompars que il demorra là.
Folio18r
Onques ne laissa auoec lui
Là endroit demorer nului 
Car se ainsi ne le faisoit
Autrement reuenir n osoit
Pour la coustume qu il douta.
À Sebile seus demora.
Pageu01P139
Souciex fu et malicieus 
Et pour ce demora tous seus
Pour ce qu il ne uouloit que nus
Seüst son afaire et son us
Que ne se fioit en nului
Tant auoit de malice en lui.
Malades prist à uisiter
Car de fisique sot ouurer.
Pour ce k amer se cuidoit faire
En prenoit il si fait afaire
Que les malades à garir 
Car bien en sot à chief uenir.
De fisique ert si souuerains
Que pou en ert de si certains.
De là iusques en Salenique
N ot nul plus seür de fisique.
# |
De lui uous lairai ore ester.
De Cléomadès uueil parler
Qui là endroit ne demora
Mais que trois iours. Lors s arréa.
Droit au quart iour au matinet
Fu montés seur son cheualet.
Nus hom sa uoie ne sauoit
Fors ses peres cui dit l auoit
Et sa mere done Ynabele
Cui moult desplaisoit la nouuele 
Et ses sereurs aussi le sorent
Qui moult très grant duel au cuer orent
De ce que telement s en ua
Ne ne seuent quant reuenra.
# |
Forment demorerent plorant
Et leur blanches mains destordant
Pageu01P140
Et Cléomadès s en ala
Cui la uoie moult agréa.
N enporta o lui que s espée
Qui ert trenchant et acerée
Dont maint hauberc ot depané
Et maint fort hiaume descerclé
Et maint home mort abatu
Et depecié maint fort escu.
# |
L espée auoit non Ressoignie 
Mieudre de li ne fu forgie.
Cléomadès sans nul detri
S en ala ainsi que uous di.
# |
Marcadigas li gentiex rois
uint à ses filles toutes trois
Et la royne ensamble o lui 
Ne moustrerent pas tout l anui
Que il orent ce pouez croire.
Comme gent de bonne memoire
Ont leur filles reconfortées
Et moult les ont asseürées
Et dit que eles se rapaient
Ne pour leur frere ne s esmaient 
Car il reuenra temprement
Ce leur a il bien en couuent.
Ainsi Marcadigas disoit
Lui et ses filles confortoit.
# |
Cléomadès tant esploita
Et ses cheuaus si le porta
Que il a le chastel ueü
Où dou dart d amours nauré fu
Si k encore ou cuer l en esteche
De ce dart li fers o la fleche.
Pageu01P141
Quant il a ueüe la tour
Seur quoi s arresta l autre iour
Lors sot il bien seürement
Que c ert li chastiaus uraiement
Où ses cuers li donna congié
Le iour c on l ot à mort iugié.
Pour Clarmondine se laissa
Ses cuers quant Carmant eschapa.
# |
Cléomadès grant ioie eüst
S en sa conpaignie seüst
Le cuer la bele Clarmondine
Qui onques iour ne nuit ne fine
De penser à lui loiaument.
Adès estudie conment
Ele le puist iamais ueöir.
Souuent li fait le cuer doloir
Ce que ne set quel part ala
Le iour qu il se parti de là
Car ses cuers adès li disoit
Que de bon lieu uenus estoit.
# |
Cléomadès s est auisés
Que tant que li iours soit passés
Ne se traira uers le chastel.
En I bois desouz I ormel
Qui estoit fueillis et ramez
S est Cléomadès aualez.
# |
Desouz cel arbre descendi 
Pluseurs chans d oisiaus i oy.
Là s est Cléomadès assis.
Son cheual a delez lui mis.
Là demora iusqu à la nuit.
Penser estoient si deduit.
Pageu01P142
Cléomadès ot grant pensée
Comment il eüst acheuée
La besoigne que il chaçoit
Et en moult grant paour estoit
Que Clarmondine ne fust mie
Ou lieu où il l auoit laissie 
Et encore ot plus grant esmai
D une chose que uous dirai
Que ne li eüst fait anui
Ses peres pour l amour de lui
Et puis l eüst de là seurée
Et pour paour de lui menée
En autre lieu que là manoir
Ou en chastel ou en manoir.
# |
Ainsi souz l arbre aloit pensant
Cléomadès et souspirant
Tant que li iours fu tous passez.
Lors s est de là endroit leuez 
Seur son cheualet remonta
Car poins en fu ce li sambla 
Moult très douz tans et bel faisoit
Et la lune claire luisoit.
# |
Quant son cheual ot apointié
uers le chastel l a adrecié.
Si tost i uint comme lui plot
Au plus coiement que il pot.
En costé la grant tour passa 
Droit enz ou praël s en ala
Où trouuez fu dou roi Carmant
Auoec les puceles séant
Folio18u
Delez Clarmondine la gente
Qui ne seroit mie dolente
Se le sauoit si près de li.
Pageu01P143
Cléomadès lors descendi
Et puis a mis son cheualet
En coste I mur en I anglet.
# |
Or sachiez bien de uérité
C on ne pouoit de nul costé
Dedenz ce praëlet entrer
Que il ne couuenist passer
Par la chambre où cele gisoit
Qui dou mont la plus bele estoit.
Les puceles qui la seruoient
L uis dou praël laissié auoient
Cele nuit trestout entrouuert
Pour auoir l air dou praël uert
Et les fenestres tout entour
Pour auoir la très douce odour
Qui des fleurs dou praël uenoit.
Et quant Cléomadès perçoit
La chambre qui n estoit pas close
Ne fust si liez pour moult grant chose
Que del huis que ouuert trouua.
Moult coiement dedens entra.
# |
Le lit à la pucele uoit.
Lors pensa bien qu ele i estoit 
Car li lit aussi i estoient
Où ses damoiseles gisoient.
Koi se tint et si escouta
Tant que uraiement li sambla
Que tout dormoient par léens.
# |
Au lit qui ert nobles et gens
Où gist la fille au roi Carmant
S en uint tout coiement passant.
D un douz baisier l a esueillie.
Pageu01P144
Durement fu espaourie
Quant ele les iex entrouuri.
En souspirant a dit  Ainmi
Que fu ce ore qui m adesa 
Quant Clarmondine ueü a
Celui k autrefois ot ueü
Tout tantost l a reconneü.
# |
En la chambre faisoit si cler
Qu ele le puet bien auiser 
Car II chandeles i ardoient
Qui assez grant clarté getoient.
Lors ne sot ele lequel faire
Ou de haut parler ou de taire.
Un pou fu ses cuers effréés
Pour ce que s en estoit alés
À l autre fois si faitement
Cil hom et si diuersement 
Et se ses puceles l ooient
Bien set que tel noise feroient
C on les orroit de toutes pars
Et cil seroit pendus ou ars
Se on le pouoit ratraper 
De ce ne porroit eschaper.
Et ce uousist ele à enuis 
Car encor tenoit son cuer pris
Amours si que pas ne uousist
Que on celui nul mal fesist 
Et moult très uolentiers sauroit
Qui il est ne que il chaçoit.
# |
Ains que la noise fust leuée
Sauroit uolentiers la pensée
De lui se sauoir le pouoit.
Pageu01P145
Et de ce auoit ele droit
S ele desiroit à sauoir
Se cil la uouloit deceuoir
Ne qui il ert ne de quel terre
Ne quel chose il uenoit là querre.
Et pour le sauoir s apensa
Que très bon semblant li fera
Pour ce que plus seürement
Li die tout son errement.
Lors li dit ne n atendi plus
Que C. mile fois bien uenus
Soit il et qu il ne s esmait mie
Car de sa uenue est moult lie.
Quant Cléomadès l entendi
Bele fait il uostre merci
Que reconnoistre me daigniez.
Onques mes cuers ne fu si liez
Que ie sui de ce que uous uoi.
Dou tout à uous seruir m otroi.
Biau sire et ie uous en merci.
Mais l autre iour quant fustes ci
Ne trouuai pas en uerité
Que uous fiex le roi Balcabé
Fussiez  s en fu mes cuers irez
K en mençonge fustes trouuez.
Or n est raisons que mais uous croie
S en uous ne truis plus droite uoie
Que ie ne fis à l autre fois.
Bele dit il certes c est drois
Et se ie mais de riens uous ment
Ià n aie ie amendement.
# |
Dont me dites biaus amis dous
Par fine amour qui estes uous
Ie uous pri que nel me celés.
Pageu01P146
Cléomadès sui apelez
Damoisele n en doutés pas.
Fiex le roi sui Marcadigas
Qui moult est rois de grant ualour.
D Espaigne tient toute l onnour
Et la terre et la seignorie.
Lors fu Clarmondine si lie
Quant Cléomadès ot nommer
K à paine pot ele parler 
Car par oïr dire l amoit
Pour ce que chascun dire ooit
Que de bonté et de ualour
De sens de largece et d onnour
Et de prouece et de biauté
Auoit tout le monde passé.
# |
Et lors a Clarmondine enquis
A lui pourquoi Bleopatris
Dist l autre iour qu il ert nommés
Et pourquoi ses nons fu celés
Que dès adonc ne se nomma.
Tout enquist et tout demanda
— Ce que raisons ert de sauoir 
Car moult ot en li de sauoir
Et de très bon entendement.
Et cil si auiséement
Li respondi à chascun mot
Que nus hom miex faire ne pot.
De tout li rendi si raison
Qu ele n i entent se bien non.
Et que il Cléomadès soit
C est ce qu ele uraiement croit.
Folio19r
Car il ne li a rien celé 
De tout li a dit uerité.
# |
Lors li dist Clarmondine lues 
Pageu01P147
Se g ere tele k à uostre ues
Sire moult très lie en seroie
Se ie certainement sauoie
Que uous Cléomadès fussiez.
Onques mes cuers ne fu si liez
Que ce que ie peüsse faire
Par quoi ie uous peüsse plaire.
Sauue m onnour pour uous feroie
Trestout ce que faire porroie.
# |
Damoisele uostre merci.
Et comment uenistes uous ci
Fait la pucele. Biaus amis
Ie uous pri que uoirs m en soit dis.
Damoisele iel uous dirai
Ne riens ne uous en celerai
Ne ie ne quier ne ie ne doi
Car plus uous aim que ne faz moi.
# |
Et lors li a dou tout conté
Cléomadès la uerité.
Comment ert alez et uenus
Sor le cheualet de benus
Au plus basset qu il onques pot
Li dist pour ce que pas ne uot
Que les damoiseles l oïssent.
Miex li plot que eles dormissent.
# |
Cléomadès tout ensement
Li recorde que li present
Furent son pere presenté.
Tout l afaire li a conté
Des trois rois et qui il estoient
Pageu01P148
Qui ses trois sereurs demandoient.
Ne uous ferai lonc parlement
De ce. Car sachiez uraiement
Tout li recorda là endroit
La chose ainsi comme ele aloit
Et li dist que tout li laissa
Son cuer quant se parti de là.
# |
Tant dist que ele entendi bien
Que cil l amoit sor toute rien 
Et ele ne l amoit pas mains.
Cléomadès à iointes mains
Li dist que tout se donne à li.
— Sire fait ele et ie aussi
M otroi à uostre uolenté
Sauue honnour et uirginité 
Car miex uorroie estre tuée
Qu estre dou cors deshonnerée.
Bien sai se mes peres sauoit
Que uous fussiez ici endroit
Qu il uous uorroit moult honnorer.
Car souuent a oy parler
Dou roi d Espaigne uostre pere
Et de uostre très bonne mere 
Parler a oy moult souuent
De leur noble contenement
Et de la uostre grant uaillance.
Mais ie sui I pou en doutance
Que ne nous deüst destorber
Ce que il me ueut marier
En un lieu diuers et sauuage
A l ainsné fill le roi d Arcage.
Et puisqu il m i a otroiie
Sachiez qu il ne fausseroit mie
Sa couuenance pour nul fuer 
Pageu01P149
Car loiaus est et de franc cuer
Et c est ce qui me fait cremir.
Auoec uous uueil uiure et morir.
Or uisez selonc cest afaire
Quel chose nous pooumes faire.
# |
Bele fait il tous auisez
Sui de ce mais que soit uos grez
Que auoec moi uenir ueuilliez.
De ce est moult bien conseilliez
Mes cuers fait ele se seüsse
Comment o uous aler peüsse.
Dist Cléomadès  N en doutés 
Car s o moi uenir en uoulés
Moult très bien uous enporterai 
C est la chose dont mains m esmai.
# |
La raison li a deuisée
Comment ele en seroit portée
Auoecques lui seur son cheual
Sanz nul perill et sanz nul mal
Qui auenir puist en la uoie.
Et Clarmondine ot moult grant ioie
De ce que porter l en porroit 
Car amours ainsi le uouloit
Et bien lor auoit fait commant
Amours qu il fussent urai amant
Et cis commans fu si tenus
Que n i porroit amender nus.
D unes et d autres dit li a
Tant que la pucele otria
A lui que o lui s en iroit
Et dou tout à lui se donnoit.
# |
Biau sire fait ele or alez
Pageu01P150
En ce praël et m atendez
Tant que ie uous rapelerai.
Mes puceles esueillerai 
Sans uous uueil à eles parler.
Moult uous ai oy regreter
A eles et forment prisier.
Mais ne sauoient que cuidier
De uous mais forment uous looient
De tant que ueü uous auoient.
Mais moult de leur grace perdistes
Quant uous entendant nous feïstes
Chose qui n ert pas uerités.
S en fustes moult d eles blasmés
Et à ce auoit bien raison 
Car n i pouoient se mal non
Ne entendre ne perceuoir
Et ce pouez uous bien sauoir.
Biau sire pour m onneur sauuer
Lor cuit ceste chose moustrer
Si à point ce sachiez pour uoir
Que uous le porrez bien uouloir.
Bien sai que quant eles sauront
uostre non grant ioie aueront 
Car de uous sachiez uraiement
Ont oï parler moult souuent
Et souhaidié ont maintes fois
N i a nule de toutes trois
Que ie fusse à uous mariée.
Plus ne porroie estre honnerée
Ce me disoient tout adès
K estre femme Cléomadès 
Car moult forment est renommée
uo prouece en mainte contrée.
Folio19u
Dist Cléomadès  Douce amie
Pageu01P151
Ce est tout par leur courtoisie
Que eles dient que sui tés
Que uous ici me recordés.
Mais se tous seus ualoie autant
Que tout li bon qui sont uiuant
Et eüsse quanques il ont
Et quanqu il a en tout le mont
Et fusse sire deseur tous
De paradis de çà desous
Et de plus se estre pouoit
Sachiez que sambler me deuroit
Que ie fusse bien emploiez
En uous se auoir me daigniez.
Or uueille Diex que à plaisir
Puisse uous et amours seruir 
Car tous iours tant com uiuerai
Et amours et uous seruirai.
De ce sui ie certains et fis
K ainsi sera que ie deuis 
Car amours le m a commandé
Ainsi dont moult li sai bon gré.
Et Clarmondine l en mercie
Et li dist qu ele moult est lie
K amours li a ce commant fait
Tel qu ele l a à ce atrait 
En son cuer en a moult loé
Amours quant à ce l a mené.
# |
Dist Cléomadès  Ie irai
En ce praël et i serai
Sanz plus tant que il uous plaira 
Car point ne m i anuiera
Puisque il uous plaist que là soie.
Par loisir faites ce uous proie.
Seur toute autre riens ai desir
Pageu01P152
Que faire puisse uo plaisir
Ce sachiez uous bien. Entresait
Faites belement et à trait
Sans effroi et sans esmaiance 
De riens ne soiez en doutance
Car ains que il doie aiourner
Porroit on moult très loing aler.
# |
Atant rentra enz ou praël
Où faisoit moult noble et moult bel
Liez et ioians  car moult li plot
Que Clarmondine trouuée ot
Lie ainsi comme li sambla
De ce que reuenus ert là.
Moult en fu ses cuers aaisiez.
A genous en a graciié
Ses Diex et menu et souuent.
Et Clarmondine apertement
A ses puceles esueillies
Qui moult se sont esmerueillies
Que ele lor ueut à tele heure.
Leuées sans longue demeure
Se sont et deuant li uenues 
Et quant ele les a ueües
Si leur dist moult très sagement
Et à point et courtoisement
Comment Cléomadès estoit
Là uenus et que il queroit.
# |
Sachiez fait ele c est cil là
Qui si doucement s acointa
L autrier à nous en ce praël.
Plus courtois de lui ne plus bel
Ne quiere nus  car c est passé
On ne l auroit iamais trouué.
Pageu01P153
Lors leur a tout ce recordé
Que dit li auoit et conté
Cléomadès et l ochoison
Dou cheualet et la raison
Pour quoi ainsi s en ert alez
Et pour quoi là ert retornez.
De point en point tout leur conta
La chose ainsi comme ele ua.
Tant leur dist qu eles le créirent
Et k à son uouloir s assentirent
Et des nouueles sont si lies
Que toutes en sont esbaudies.
# |
Ha  ma dame dist Liadès
Dites uous que Cléomadès
Li biaus li preus li alosés
Qui tous les autres a passés
De prouece et de hardement
Et de tous biens entierement
Est cil qui l autre iour fu ci
Oïl par uerté le uous di
Car tout certainement le sai
Car moult sagement enquis l ai
Ne de ce ià ne uous doutés.
Douce dame dont uous hastés
De uous leuer. A lui irons.
A no pouoir ioie en ferons
C on ne se porroit trop pener
De tel home bien honnorer.
Sachiez c on n en porroit trop faire
Tant est preus et de bon afaire.
Bien estes d eur comblé et drue
Quant de uous ueut faire sa drue
Cléomadès. Moult est plaisans
Cis mariages et séans.
Pageu01P154
Moult miex à lui nous assentons
K à Bleopatris ne faisons
Et qui autre chose en diroit
Certes pas ne uous ameroit.
# |
Trestoutes trois li ont loé.
Ce uint moult Clarmondine à gré.
De ioie un petitet souzrist
De ce que chascune li dist
Car la parole li agrée.
# |
Moult tost s est de son lit leuée.
Assez tost fu apareillie
Et lors n est gaires detriie.
Ses puceles prist maintenant.
uers le praël uinrent errant
Là où Cléomadès estoit
Qui adès à amour pensoit.
De chascune fu saluez
Et il comme bien auisez
Respont chascune si à droit
Com cil où toute honnours manoit.
# |
Sage et auisé le trouuerent.
Dedenz la chambre l en menerent.
Plus k à l autre fois l ont trouué
Courtois et à point enparlé.
Tant leur dist que chascune croit
Pour uoir que Cléomadès soit.
Que uous feroie ie lonc plait
Chascune tout son pouoir fait
De lui seruir et aaisier.
Un petit le firent mengier
Folio20r
Et Clarmondine delez lui.
Ce fu uns mengiers sans anui
Pageu01P155
Et les trois puceles soruoient
Qui moult liement le faisoient.
# |
Quant par loisir l ont aaisié
Et il ot beü et mengié
Lors commencierent à parler
Comment il porront acheuer
La besoigne k empris auoient
Et comment en esploiteroient.
Quant ensamble assez parlé orent
Tant com leur plot et com il uorrent
Leur parlemens à ce tourna
Que Clarmondine s otria
A ce que en sa conpaignie
S en iroit et moult en ert lie.
# |
Ses puceles s i assentoient.
Car tout certainement sauoient
Que se rois Carmans le sauoit
Que Cléomadès pas n auroit
Sa fille. Car aillours donnée
L auoit li rois et créantée
Non pas pour ce que liez ne fust
S ailleurs otroiie n eüst
Sa fille  car ce qu il disoit
Outréement tenir uouloit
Et pour ce point s i assentirent
Pour le peril qu en ce point uirent.
# |
A Cléomadès ont requis
Que quant uenra en son pays
Qu eles bien tost mandées soient
Toutes trois. Forment l en prioient
Que il ce n oublie noient
Et il leur a eu couuenent
Qu eles bien tost mandées soient
Toutes trois. Forment l en prioient
Que il ce n oublie noient.
Et il leur a en couuenent
Pageu01P156
Et dist que ainsi le feroit
Et k à enuis le laisseroit.
Et Clarmondine moult li prie
S il li plaist qu il ne l en maint mie
Qu ele n ait son pere ueü
Ainçois qu il soient esmeü
Et sa mere se il ueïst
Que ainsi faire le pouist.
Car si durement redoutoit
Le duel que chascuns d aus menroit
S il cuidoient que fust perdue
Que toute en estoit esperdue.
# |
Tout en lermoiant l en pria.
Car moult près dou cuer li toucha
Ce qu eles deuoit esloignier
Car moult auoit chascun d aus chier.
Et esloignier li couuenoit
Car fine amours li commandoit
Et encontre commandement
D amours n a nul desfendement.
Ne ele talent n en auoit.
Ses cuers pas à ce ne pensoit 
Mais bien pensa que s il seüssent
Qui cil ert et ueü l eüssent
Auoec cui ele s en aloit
Que moult grans confors leur seroit.
# |
Et Cléomadès erranment
Li dist moult debonairement
Que son pere li moustrera
Ainçois qu il se parte de là
Et sa mere ainsi puet il estre
S ele est enz ou chastel n en l estre
De léens ueöir la porra 
Pageu01P157
Car à tous sauoir le fera 
A aus bel et bien et à point
Parlera  or ne s esmait point
Si que chascuns sauoir porroit
Que Cléomadès l enportoit
Pour li faire à tous iours honnour
Car n ert pas pour sa deshonnour
Et que tantost l espousera
Que dedens son païs uenra.
Quant Clarmondine l entendi
Moult durement li abeli
Que si estoit obéissans
Cléomadès à ses commans.
# |
Les puceles n atargent mie
Ains ont la besoigne auancie
De ce que il i couuenoit.
Bien et bel et tost et adroit
L ont pourueüe et arréée.
Ià estoit près de la iornée.
Les puceles tout lermiant
uinrent Cléomadès deuant
Et li dirent qu il s arréast
Et que gaires ne demourast 
Car leur sires li rois Carmans
Ot acoustumé de lonc tans
K à la iornée se leuoit
Et dedenz I iardin aloit
Près de là moult bel et moult gent
Et o lui de sa plus grant gent.
Chascun iour ainsi le faisoit
Se pour mal tans ne le laissoit.
# |
Et s auons bien ueü aussi
Que il uenoit moult matin ci
Pageu01P158
Pour iouer à ma damoisele
Car il n aime riens tant com ele.
Et pour ce le haster loons
Que deceües ne soions.
Couuertement uoulons ouurer
Pour nous de tous perils geter.
Pour estre de peril getées
Sommes ià de ce auisées
Que quant uous en uerrons aler
Trestout errant sans arrester
En nos lis nous recoucherons
Trestoutes coies nous tairons
Illuec ferommes la dormeille.
Samblant ferons d auoir merueille
Quant la noise sera leuée.
Chascune fera la deruée
Et moult durement l esmarie
Et la dolente et l esbahie
Aussi que riens n en seüssiens.
Autrement honnies seriens
Car s on sauoit que par nos grés
Fust cis afaires arréés
N est riens qui nous sauuast les uies 
Arses seriens ou enfouies.
De ce couuenir nous laissiez.
Ià de nous ne uous esmaiez
Car bien nous en deliuerrons.
Mais encor uous resemonnons
Que quant en uo pays uenrez
Que uous pas ne nous oubliez
Que tost mandées ne soions 
Car dusqu à tant ioie n aurons
Folio20u
Que nous reuerronmes celi
Cui chascune aime plus que li.
N est pas merueille se l amons 
Pageu01P159
Car amer la doit tous li mons
Pour le sens et pour la biauté
Dont en li a si grant plenté.
# |
Cléomadès moult doucement
Leur dist que tout certainement
Sachent que il les mandera
Tantost k en Espaigne uenra
Et fera roi Carmant sauoir
Que il ne doit pas duel auoir
Pour sa fille  car maint ami
Aura en pluseurs lieus pour li
Qui uolentiers le seruiroient
Se son plaisir faire cuidoient.
Car sachiez quant là uous aurai
Hautement uous marierai
A chascune donrai baron
Duc ou conte ou très haut baron.
# |
Chascune l en a merciié.
A ce mot n ont plus detriié.
uiande et uin apareillierent
Entour le cheual la lierent.
# |
Ià estoit li iours aiornés
Et li rois Carmans ert leués
Qui ià ert ou iardin uenus
A tout grant plenté de ses drus
Et Clarmonde sa femme o lui.
A coustume orent andui
Que chascun matin là uenoient
Se pour lait tans ne le laissoient.
# |
Lors s est auisée Florete
Qu ele iroit seur une tourete
Qui estoit au cor dou praël.
Pageu01P160
Là s en uint moult tost et isnel
Pour ueöir dedenz le iardin.
Le roi Carmant uit souz I pin
Et sa femme Clarmonde. I fu
Moult [très] grant plenté ià ueü
De dames et de cheualiers
De damoisiaus et d escuiers.
# |
Quant ce uit moult fu effréée.
De la tour est ius deualée.
Lors s en reuient arrier corant
Sa dame le dist en plorant
Pour ce que uraiement sauoit
Que plus demeurer ne pouoit
S en ot I pou le cuer dolent
Pour le prochain département.
Lors li dist au iardin estoit
Ses peres  illuec se séoit
Et sa mere i ert ensement.
Et quant Clarmondine l entent
Trestout erranmant s est leuée.
Un petit estoit esplorée.
Ses trois damoiseles ploroient
Et lor blanches mains detordoient.
Dist Cléomadès  Ne plorés
Car temprement nous reuerrés
Assez plus tost que ne cuidiez 
Ià de ce ne uous soussiiez.
# |
Et lors a Clarmondine prise
Pageu01P161
Moult doucement et l a assise
Sor le cheualet tout errant.
Cléomadès sist par deuant.
Pour faire le cheual aler
Le couuenoit deuant ester.
Car se amender le pouist
La pucele deuant meïst 
Mais pour le cheual adrecier
Le couuint deuant cheuauchier.
De touaille très deliie
Fu la damoisele liie
Sor le cheual si très adroit
Que ele uerser ne pouoit.
Se ele bien uousist cheöir
N en eüst ele le pouoir.
# |
Quant Cléomadès fu montez
Et de mouuoir soi aprestez
Ià estoit li iours esclarcis
Et li tans plaisans et iolis.
Quant sa chose ot si apointie
Que adroit fu apareillie
Lors a la cheuille tastée 
Et si tost que il l ot trouuée
As Diex de sa loi commanda
Les puceles lors s en ala.
# |
Moult doucement au commencier
Se commença à adrecier
Tout droit en costé la grant tour.
Lors regarda trestout entour
Tant qu il choisi le roi Carmant
Qui par le iardin ua iouant
Et o lui de sa gent plenté
Des grans seigneurs de son regné.
Pageu01P162
La royne i estoit aussi
Et plenté de dames o li.
De legier ueöir les pouoit
Car li solaus ià se leuoit.
A Clarmondine l a moustré.
Tout droit cele part sont torné.
Tout cil dou iardin les pouoient
ueöir tout à plain s il uouloient.
# |
Et lors Cléomadès parla.
Au roi dist  Sire entendés ça
uostre fille point ne querez
Clarmondine où tant a biautez
Là où uous li auiez laissie 
Car uous ne l i trouueriez mie.
uez la ci moult très près de moi.
Fiex sui de royne et de roi
Qui sont estrait de gentillece.
N a riens en aus qui honnor blece
Ne par quoi honnours soit blecie 
Car gentill sont d ancisserie.
Et autressi est Clarmondine
Fille de roi et de royne
Et d aussi gentill lieu uenue
C on sache point de souz la nue 
Car de uous en mainte contrée
Est la grans ualours renommée
De la gentillece et des biens
De quoi en uous ne defaut riens.
Pour ce me sui donnez à li
Et ele à moi s otroie aussi.
D Espaigne sui norris et nés 
Cléomadès sui apelés
Fiex le roi Marcadigas sui.
N aiez de riens au cuer anui 
Pageu01P163
Cur uostre fille espouserai
Tantost k en Espaigne uenrai.
Folio21r
La royne haut regarda
Tant que le cheual ueü a
Et sa fille qui siet desus.
Forment fu ses cuers esperdus.
L oume uit qui deuant li fu.
Lors cuida tout auoir perdu
Quant sa fille est à ce menée
Qu ele li ert ainsi emblée.
# |
Lors commença fort à crier 
Ha ma fille où ueus tu aler
Lasse  que nous est auenu
Malement sommes deceü
Si par fut de duel acorée
K à la terre cheï pasmée.
Cléomadès de là partis
S est  et li rois si esbahis
Remaint qu il ne sot que penser.
Entour lui prist à regarder
Sa gent qui moult s esmerueilloient
De ce que il ueü auoient.
# |
Dist li rois  K auons nous oy
Ainc mais tel merueille ne ui.
Que est ce que m a on noncié
Est ce à certes ou i ai songié
C on en ait ma fille portée
Ce seroit dure destinée.
# |
Dient sa gent  Sire sachiez
Et trestout asseür soiez
Que cil qui ore à uous parla
Pageu01P164
C est cil qui l autrier eschapa
Que auoec uo fille trouuastes
Dont à destruire le iuiastes.
Bien reconnoistre le puet on
Au cheual et à la raison.
Moult durement nous desconforte
Ce qu il nous dist que il enporte
Nostre damoisele auoec lui.
De ce auons si grant anui
Au cuer et si très grant contraire
Que ne sauons que puissons faire.
Cléomadès dist qu il a non 
Ne sauons s il dist uoir ou non.
Moult desirommes à sauoir
Se il ment ou s il nous dist uoir.
Car se Cléomadès estoit
La besoigne miex en uaurroit.
S ainsi estoit que ce fust il
Mains en douteriens le peril 
Car ains par lui ne uint nul iour
Fors que tout bien et toute honnour.
# |
Ainsi à roi Carmant parloient
Dou meilleur confort qu il sauoient.
Mais cil confors sambloit petis
Au roi. Lors s est de là partis
Car il n ert pas asseürez
Que cil confors fust ueritez 
Car se il uraiement seüst
Que cil là Cléomadès fust
Il ne fust pas si esbahis
Ne si souples ne si pensis.
Ne sot que auenu li fu.
Pageu01P165
Ens ou chastel sont reuenu.
Clarmonde enportent sa maisnie
En su chambre triste et irie 
Car la riens qu ele plus amoit
Auoit perdu si com cuidoit.
# |
Dusk à la chambre Clarmondine
Li rois Carmans d aler ne fine.
Droit à l entrée par deuant
Trouuerent le uilain gisant
Qui l uis de la chambre gardoit.
Encore esueilliez ne s estoit
Mais pour la noise s esueilla
Si très tost que li rois uint là.
# |
Lors est li uilains sus saillis.
Le roi uit qui fu abaubis.
Bien uit que il n estoit pas liez 
Lors cuida qu il fust deshaitiez.
Qu est ce Sire fait il k auez
uous me samblez tous effréez.
Ainc mais en tel point ne uous ui 
Moult en ai le cuer esmari.
# |
Dist li rois  Mal auez gardée
Clarmondine. Mar la ui née 
Car pour l amour de li morrai
Puis ce di que perdue l ai.
Cil qui ci fu l autrier l enporte
Dont mes cuers moult se desconforte
Qui le cheual de fust auoit.
Ma gent l ont ueü orendroit
En mon iardin et ie aussi
Dont forment ai le cuer mari.
Seur le cheual s en uont andui.
Pageu01P166
Ainc mais de riens n oi tel anui.
Par desus mon iardin s en uont.
Moult de ma gent ueü les ont.
Le cheual et aus ueü ai.
Iamais ma fille ne uerrai
Ce est ce que ie le miex croi.
Ainc tex meschiez n auint à moi.
# |
Quant li uilains l a entendu
Ainc de riens si dolans ne fu.
Pou s en faut que il ne maruie.
La chambre a lues desuerroillie.
Communaument dedenz entrerent.
Les trois damoiseles trouuerent
Qui dormoient ce leur sambloit
Et quant le lit sa fille uoit
Li rois et pas ne l i trouua
Seur le lit de duel se pasma.
# |
Quant les damoiseles ce uirent
En plorant moult tost se uestirent.
Quant [on] leur ot dit le pourquoi
Chascuns ert en si grant esmoi
Lors commencierent à crier
Et leur cheueus à detirer.
Chascune sambloit miex deruée
Qu ele ne feïst auisée.
Mal sambloit que du couuenant
Seüssent ne petit ne grant.
Au lit leur dame uinrent droit
Où li rois Carmans demenoit
Grant duel  mais moult le confortoient
Pageu01P167
Sa gent qui entour lui estoient.
# |
Lors prennent à crier  Harou 
Moult par nous aiment li Dieu pou
Quant si fort endormies fumes
Que nous ne nous aperceümes
De ce k ainsi nous est rauie
Dou monde la miex ensaignie
Et la meilleur et la plus bele.
À ce mot lor duel renouuele 
Folio21u
Aussi qu eles fussent deruées
Se sont seur le lit adentées.
# |
Li une saisi l oreillier
Et le prent fort à embracier
Et l autre le cueurechief prent
Et le baise piteusement
La tierce aërt le couuertour.
Là demenoient tel dolour
C on les porte fors de léens
Aussi comme pour fors dou sens.
# |
Illuec ot maint cheueil tiré
Et maint piteus souzpir geté.
Si ot mainte paume batue.
Chascuns de duel s afole et tue.
Li rois Carmans tel duel auoit
C un seul mot dire ne pouoit.
Lors primes li ont deuisé
Sa gent qu il auoit mal ouuré
De ce k auisez ne s estoit
K aussi bien reuenir pouoit
Pageu01P168
Cil au cheual en ce lieu là
K à l autre fois quant eschapa 
Et qu il deüst auoir ostée
De là sa fille et recelée
Et que nus hom ne le seüst
Se il de son conseil ne fust.
# |
Dist li rois Tart le m auez dit
Cis consaus m a pou de pourfit.
Et ne pourquant mais ne cuidasse
Ne ne creïsse ne pensasse
Qu il deüst ceste part retraire.
Las  or ne sai que puisse faire
Tant ai au cuer ire et tristour.
Or m en conseilliez le meillour.
# |
Lors li loerent si baron
Et li moustrerent que raison
Seroit qu il feïst arréer
Messagiers et tantost aler
À Marcadigas pour sauoir
De ceste besoigne le uoir.
Et li rois dist bon li sambloit
Et k errant i enuoieroit.
# |
Lors y a messagiers tramis
Qui furent sage et bien apris 
Mais ains que il arréé fussent
Ne que il de là se meüssent
Fu Cléomadès ce sachiez
De là endroit moult esloigniez.
Ne pourquant pas moult tost n aloit
Car la pucele deportoit
Pageu01P169
Que ne la uouloit traueillier.
À la foiz la faisoit mengier
Ou seur riuiere ou seur fontaine.
De li seruir forment se paine 
Car son cuer auoit atorné
À faire à son pouoir son gré.
# |
Ainsi alèrent que uous di
Tant que il uinrent I mardi
Tout droit à Sebile la Grant
Aussi com à soleil leuant.
Dist Cléomadès  Douce amie
Or soiez et ioians et lie 
Car à la uile estes uenue
Où liement serez ueüe.
Ici endroit laissai mon pere
Et done Ynabele ma mere
Et mes sereurs qui uous feront
Moult grant ioie quant uous uerront
Ce sachiez pour l amour de moi.
# |
Sire fait ele bien le croi.
Mais uolentiers uous prieroie
Se ie prier uous en osoie
Que se nul biau lieu seüssiez
Ci-près que uous m i menissiez
Tant que fusse desuolepée
Et un petitet reposée
Car trestous li cors me tressue
Dou uent qui si m a debatue.
# |
Et lors Cléomadès li dist
Qu el plus biau lieu k ains nus ueïst
Pageu01P170
La menra assez près de là.
Et cele moult l en mercia.
Lors s auala en I iardin
Où ot maint lorier et maint pin
Ioignant des murs de la cité.
De tous fruiz i auoit plenté.
Sous I oliuier descendi
Cléomadès et ele aussi.
# |
Seur la uerde herbe s est couchie
Clarmondine moult traueillie.
Quant un petit ot la geü
Et que reposée se fu
Lors dist qu ele uouloit mengier.
Et Cléomadès sans targier
L en donna  car à grant plenté
En auoient là aporté.
Assez leur en auoit chargié
Liadès au prendre congié.
Li cheuaus en ert si troussez
Que il en y auoit assez 
Car pour r aler là dont uenoient
uiande et uin assez auoient.
# |
Cléomadès lors souhaida
Que ses peres le seüst là
Et sa mere et ses trois serours.
À nous uenroient le grant cours.
Pleüst à Dieu que ainsi fust
Que chascuns d aus ci nous seüst 
Et s anuier ne uous deuoit
Léenz iroie à aus tout droit
Et si les amenroie ci.
Sire fait ele et ie uous pri
Que uous les ailliez amener
Pageu01P171
Et me laissiez ci reposer
Car à enuis remonteroie
Sor ce cheual se ie pouoie 
Car li menbre me duelent mout
Et pour ce forment le redout
Ne ne seroit pas chose bele
K ainsi alast une pucele
Deuant bonne gent atornée
Loiïe aussi comme deruée.
# |
Et quant Cléomadès entent
Que il li plaist si faitement
Si li dist  Bele or uous cluingniez.
Maintenant serai repairiez
Ne deuroit anuier nului
En si biau lieu uous ne autrui.
Escoutez le chant des oisiaus
Qui chantent seur ces arbrissiaus
Entour uous de chascune part.
# |
Atant Cléomadès s en part.
Folio22r
uers le chastel s en uait corant.
Moult ot le cuer lie et ioiant
De ce k à souhait li uenoit
Sa besoigne ce li sambloit.
Clarmondine est là demorée.
Mais conbien qu ele fust lassée
Une chançonnete trouua
Tele que ie uous dirai ià 
Car amours de chanter li proie
Et lors dist à cuer plain de ioie 
# |
Diex Trop demeure mes amis.
Tart m est que le reuoie
Li biaus li courtois li iolis.
Pageu01P172
Diex  Trop demeure mes amis.
Puis k en lui sont tout bien assis
Pourquoi ne l ameroie
Diex Trop demeure mes amis.
Tart m est que le reuoie.
# |
La bele ainsi s esioïssoit.
Ceste chançonnete chantoit
Pour Cléomadès son ami
Qu ele amoit assez plus que li.
Et quant bien cele chançon sot
Une autre au plus tost qu ele pot
En retrouua moult ioliete
De chant et de dit moult gaiete 
# |
Tant que i aie amours auoec moi
Ne sui ie pas seulete.
De li forment loër me doi
Tant que i aie amours auoec moi.
Quant il li plaist k auoeques soi
M a mise si ioenete
Tant que i aie amours auoec moi
 Ne sui ie pas seulete.
# |
À tés chançonnetes pensoit
Clarmondine et se deduisoit
En Cléomadès attendant.
Trois en fist tout en I tenant.
La tierce n ai pas oubliée
D ainsi qu ele me fut moustrée
Des dames par cui soi le conte
Cui Diex gart de mal et de honte.
À maniere de uireli
La fist car il li plot ainsi.
De li fu tost li chans trouuez
Pageu01P173
Et li dis tés que ià l orrez 
# |
Reuenez reuenez 
Dous amis trop demorez
Trop longuement m oubliez.
Reuenez reuenez.
Fine amour car le hastez
Priez li ou commandez.
Reuenez reuenez 
Douz amis trop demourez.
# |
Tout ainsi s aloit deduisant
La bele et adès regardant
Cele part où s en ert alez
Cil à cui ses cuers s ert donnez.
# |
Crompars auoit acoustumé
Entrues k à Sebile ot esté
Que tous iours se leuoit matin
Et s en aloit en ce iardin
Çà et là pour herbes cueillir
Pour ses malades agarir 
Car herbes i auoit plenté
Où il auoit moult grant bonté.
# |
La damoisele oï chanter
Très plaisaument et haut et cler.
Cele part au plus tost qu il pot
S en uint où chanter oy l ot.
Tant ala amont et aual
Que il a ueü le cheual
Que maintes fois auoit ueü 
Pour ce l ot tost reconneü.
Durement s en esmerueilla.
Tout droit cele part s adreça.
Pageu01P174
Sous l oliuier la bele uoit
Qui lez le cheualet séoit.
Quant Clarmondine l a ueü
Moult grant paour en a eü.
Grant merueille ot qu estre pouoit
Ne dont si très lais hom uenoit.
Tout maintenant laissa son chant
Quant le roi Compart uit uenant.
# |
Lors uousist moult bien estre aillours
Car il li prist si grans paours
Que cel home ui si hideus
Et qu ele ert seule et il ert seus
Que ele moult haut s escria 
Harou  Qu est ce que ie uoi là
Ie crois que ce soit anemis.
Cléomadès biaus dous amis
Com à dure heure m assenti
À ce que me laissastes ci
Pour aler querre plus de gent 
Ie l amasse miex autrement.
Encor n estes uous gaires loing
Or auroie de uous besoing.
Lasse  que m est-il auenu
# |
Par ces moz a bien entendu
Li rois Crompars le couuenant.
Le cuer en ot lie et ioiant.
# |
Lors pensa que il l en menroit
Quant Marine auoir ne pouoit
Et feroit de celi s amie
Kains ne uit si bele en sa uie.
Liez est quant il se puet uengier
Et auoir si biau restorier.
Pageu01P175
Folio22u
La pucele ot qui regreta
Cléomadès. Lors s auisa
Que il l auoit là amenée.
Ne soiez fait il esfréée
Car point de mal ne uous ferai.
Ha Sire si grant paour ai
De uous et de uostre samblant
Que tous li cuers me ua faillant.
Alez uous en ie le uous pri.
Tout maintenant reuenra ci
Cléomadès à cui ie sui.
uos demorers me fait anui.
# |
Dist Crompars  Or ne uous doutez.
Encor soie iou desguisez
Et de merueilleuse façon
Ie ne uing ci se pour bien non 
Car tout certainement sachiez
Que ie suis à uous enuoiez
De par Cléomadès sans doute.
Maintenant li prist une goute
Droit ainsi que ie l encontrai
Quant dedenz ce iardin entrai.
Séant le laissai sous une ente.
Mais n en soiez pas trop dolente 
N aura mal seüre en soiez.
Il uous mande k à lui uiengniez.
Seur le cheual o uous irai
À Cléomadès uous menrai.
La maniere me deuisa
Comment à lui nous portera
Li cheuaus. Là porrez sauoir
Se ie uous dis mençonge ou uoir.
Pageu01P176
Il me dist k enz ou front séoit
Une cheuille c on tornoit.
Pour faire le cheual aler.
Clarmondine prist à plorer
Pour la goute dont cil li dist.
Tous li cors li tramble et fremist.
# |
Bien cuida que l eüst mandée
Cléomadès lors s est leuée.
Pour les ensaignes le cuida
Que li rois Crompars deuisa.
Par celui point fu deceüe.
Et lors est maintenant uenue
Tout droit uers le cheual de fust 
Car moult desiroit qu ele fust
Là où Cléomadès estoit
Com cele qui de cuer l amoit.
# |
Lors l a li rois Crompars assise
Sor le cheual et à point mise.
Seürement l a reloiie 
Car bien en sauoit la maistrie.
Le uin et la uiande prent
En costé le cheual la pent
Et lors monta tout maintenant.
La cheuille torna errant 
Et si très tost qu il la tourna
Li cheuaus moult tost s en ala.
# |
Ià auoit trompé longuement
Li tromperes d or hautement
Si que moult s en esmerueilloit
Roi Marcadigas qui l ooit.
Et aussi s en esmerueilloient
Trestout cil qui tromper l ooient.
Pageu01P177
Crompars l auoit moult bien oï
Et pour ce se hastoit-il si.
# |
Cléomadès uint tout droit là
Ou point que li hom d or trompa.
Mais à son tromper n entendirent
De riens quant Cléomadès uirent 
Car de toutes pars acoru
Sont contre lui quant l ont ueü.
Quant la nouuele en entendirent
Ses serours gaires n atendirent
Ains uinrent contre lui corant
Et li firent ioie si grant
Que eles faire li pouoient
Car plus que eles lui amoient.
# |
En la chambre le roi l en mainent.
De toutes pars ioie demainent.
Tout sont lié de sa reuenue.
Sa mere est contre lui corue
Qui l a baisié et acolé.
Cléomadès a salué
Le roi Marcadigas son pere
Qui onques n ot pensée auere
Et il li fist ioie si grant
Com peres doit faire à enfant.
De sauoir auoit desirrier
Comment ses fiex reuint arrier
Et comment il a esploitié
De Clarmondine et besoignié.
# |
Cléomadès lors leur conta
La besoigne com ele ua
Comment Clarmondine ot laissie
Ou iardin sous l ente flourie
# |
Pageu01P178
Forment traueillie et lassée.
Car de son pays amenée
L ai fait-il moult tost ceste part.
uers li r alons  car moult m est tart
Que ele fust uenue ci.
Por quoi l ai là laissie ainsi
uous dirai-ie se uous uoulés.
Par li fu li consaus donnés
Qu ele là se reposeroit
I poi et si m atenderoit
Iusqu à tant que ie reuenroie 
Car ie li dis que i amenroie
Contre li plenté de tel gent
Qui la uerroient liement.
uous et ma dame et mes serours
Pour ce uous pri que le grant cours
Faites enuoier de tous lés 
Cheualiers et dames mandés
Et damoiseles et puceles.
Par tout uoisent tost ces nouueles
Et faites commander aussi
De toutes pars que contre li
uoist chascuns au plus noblement
Qu il porra et hastéement.
Car bien afiert c on face honnour
À fille à roi de tel ualour
Com est li riches rois Carmans
Et à pucele si sachans
Et si bele qu il n i faut riens
Ne de biauté ne de tous biens.
Tout ce que ie di trouuerés
En uoir quant la connoisterez.
# |
Dist li rois  Et nous le ferons
Biaus fiex et moult grant ioie auons
Pageu01P179
Qu amenée auez ici
Tel pucele Dieu en merci.
Folio23r
Lors fist Marcadigas sauoir
De cele besoigne le uoir
De toutes pars et commander
Fist li rois que sans arrester
Fussent les rues atornées
Très netement et arréées
Encontre la uenue cele
Qui grant ioie nous renouuele.
Et on le fist tout ensement
Partout de cuer et liement.
Mais durement s esmerueilloient
Partout de ce que il ooient
Le trompeëur d or haut tromper
Sanz nesun seul point arrester.
# |
Grant merueille auoient la gent
Pourquoi trompoit si longuement
Et à ce bien raison auoit.
Done Ynahele se hastoit
Moult forment de li arréer
Pour tost deuers le lieu aler
Là où Clarmondine cuidoit
Si com ses fiex dit li auoit.
# |
En la place estoit amenés
Uns palefrois si arréés
Com à royne apartenoit.
Et uns siens escuiers tenoit
Un autre palefroi delés
Blanc et si estoit enselés
D une sele à arçons d iuoire
Richement ouurée à trifoire.
Pageu01P180
Et i ot sambue uermeille
Dont la royne ot la pareille.
Et li frains ert d or bien ouurés.
Et li palefrois estoit tés
Que nus plus biaus ne miex alans
Ne fust trouués ne miex séans.
Arréer l ot fait la royne
Pour sus amener Clarmondine.
# |
Ses trois filles toutes montées
uinrent iluec  car plus hastées
S estoient qu eles onques porent
Pour le desirrier qu eles orent
De tost uenir là où cuidoient
Cele dont forment conuoitoient
K à li peüssent tost uenir
Pour li baisier et conioïr.
Bien sembloient filles de roi
Car si riche erent h conroi
Et li atours de toutes trois
De sambues de palefrois
Et de tout l autre remanant
Que c estoit merueille très grant
De ueöir la très grant richour
Qui estoit en leur noble atour.
# |
Plenté de dames assamblées
Estoient iluec  car mandées
Les ot la royne Ynabele
Si tost qu ele sot la nouuele
Que ses fiex li auoit contée.
Lors est la royne montée
Quant les dames furent uenues.
Palefrois et muls et sambues
Pageu01P181
Et mules uëoir peüssiez
De maintes pars se là fussiez
Et plenté de dames parées
Et très noblement acesmées.
# |
Lors se sont de là esmeües
Les dames et s en sont uenues
Là où Clarmondine cuidoient.
Li rois et ses fiex atendoient
Les cheualiers de la cité
Dont il i auoit grant plenté
Qui moult estoient esioï
De la nouuele c ont oï.
# |
À Cléomadès fu bailliez
Uns palefrois apareilliez
Si com à lui apartenoit.
Son pere et les autres prioit
Moult très durement de haster.
Et les dames sans arrester
Erent uers le iardin alées.
# |
Quant ou iardin furent entrées
À ses trois filles a rouué
Done Ynabele et commandé
Que chascune une chançon die
La meilleur et la plus iolie
Que ele porra auiser 
Car tans est de ioie mener.
Et lors dist chascune erranment
Qu ele le feroit liement
# |
Pageu01P182
Ne ne s en feront pas priier.
Dont doit l ainsnée commencier
Dist done Ynabele premiers.
Madame moult très uolentiers
Dist Elyador le ferai 
Car moult très grant desirrier ai
De liement ueöir celi
Que mes chiers freres aime si
Qui tant est biaus et bons et preus.
Bien est séans l amour d aus II
Car moult est bonne et bele et sage.
Ci ara plaisant mariage.
# |
Après ce mot prist à chanter
Ioliement et haut et cler 
# |
Diex nous doinst temprement trouuer
Celi cui tant deuons amer.
Bien sot amours à droit ouurer.
Diex nous doinst temprement trouuer
Quant tés II gens fist assambler
C on ne les porroit trop loer.
Diex nous doinst temprement trouuer
Celi cui tant deuons amer.
# |
À cele chançon respondirent
Les dames et moult s esioïrent
De ce que si à point chantoit
Elyador. Moult leur plaisoit
La chançon qu ele auoit chantée.
Bien lor sambloit faite et ditée.
Feniadisse or tient à uous
Dist la royne. Dame et nous
Le ferons. Et lors commença
À chanter plus ne s en targa 
Pageu01P183
Folio23u
Ioie ait qui ioie demenra 
K en ioie faire raison a
Pour ce que nous uerronmes ià.
Ioie ait qui ioie demenra
La plus bele k ainc Diex forma
Ne que il iamais fourmera.
Ioie ait qui ioie demenra
K en ioie faire raison a.
# |
Les dames qui iluec estoient
De respondre à point se penoient 
Car moult leur samblent enuoisies
Les chançons qu eles ont oiies
Et à point dites et chantées.
Parmi le iardin sont alées
D une part et d autre esgardant.
Moult s aloient esmerueillant
Auquel lez estoit Clarmondine.
Et lors prist à chanter Marine
Une chançon k ot auisée.
Selonc ce auoit compassée
La chançon que il li estoit
Grief de ce que tant demoroit
Que Clarmondine ne trouuoient
Ne que nouuele n en ooient 
S en ert moult de cuer adolée.
Lors chanta selonc sa pensée 
# |
Ne serai très lie de cuer
S aurai cele trouuée
Qui sera ma dame et ma suer.
Ne serai très lie de cuer.
Auoir ne uorroie à nul fuer
M amour de li ostée.
Ne serai très lie de cuer
Pageu01P184
S aurai cele trouuée.
# |
Parmi le iardin en chantant
Aloient ainsi requerant
Clarmondine que ie uous di.
S auint droit en ce point ainsi
Que li rois Marcadigas uint 
O lui cheualiers cent et uint
Ot ou plus ainsi com i entent.
Moult sambloient bien noble gent 
Car d aus tous li pis acesmez
Estoit richement arréés.
# |
Cléomadès deuant uenoit
Pour ce que mener les deuoit
Là où Clarmondine laissa.
Li rois ses peres li rouua
Que il chantast une chançon 
Car de chanter auoit raison
Puisque il tel pucele amoit
Qui si bonne et si bele estoit
Et fille de roi si uaillant
Comme la fille au roi Carmant.
Et certes fait il se i estoie
En uostre point ne me porroie
Tenir de chanter. C est passé
Sire et i en ferai uostre gré.
Puisqu il uous plaist ie chanterai 
uostre commandement ferai.
Li rois dist qu il respondera
Et il et tout cil qui sont là.
Et lors a commencié son chant
Cléomadès trestout errant
En alant parmi la praële
Une chançonnete nouuele 
Pageu01P185
On doit bien aler liement
Encontre tel pucele
Com est Clarmondine au cors gent.
On doit bien aler liement
Qu el monde tant com il s estent
N a meillour ne plus bele.
On doit bien aler liement
Encontre tel pucele.
# |
À ceste chançon respondi
Li rois et tout li autre aussi 
Car tout erent en desirrier
De Clarmondine festiier
Si tost que trouuée l aront.
Lors à primes ioie feront.
De ce orent grant uolenté.
Tant ont par le iardin alé
Que les dames ont encontrées
Dont moult i ot de tormentées
De ce que trouuée n auoient
Cele k à ueöir desiroient.
Mais de li nouuele ne sorent
Nesune et ne pourquant orent
II fois le iardin trauersé
L une dou lonc l autre dou lé.
# |
Lors uint li rois à la royne.
Demanda li de Clarmondine
Se ele ueüe l auoit.
Naie Sire se Diex m auoit
Dont courroucie sui forment.
Et Cléomadès erranment
Pageu01P186
Leur dist que tout droit les menra
Au lieu là où il la laissa.
À ce mot d ilueques s esmurent
Cil et celes qui iluec furent.
# |
Cléomadès aloit deuant
Et tout li autre après siuant 
Car au heu mener les cuidoit
Là où il laissie l auoit.
Cléomadès tant les mena
Que il droit au heu assena
Où il s estoit de li partis.
Lors fu malement esbahis
Quant il ne l i a retrouuée.
L erbe trouuerent defoulée
Folio24r
Là où Clarmondine ot laissie
Qui de cuer ert ioians et lie
À l eure que de li parti.
Et Cléomadès descendi
Tout erranment si esbahis
Que il sambloit miex mors que uis.
Près que ses cuers ne li partoit 
Car ce que le cheual ne uoit
Li fait meschéance esperer.
De Clarmondine retrouuer
Ne pot riens que I tout seul gant
Et Cléomadès maintenant
L en leua car bien le connu.
Lors ot le cuer si esperdu
Que à paines pot il parler.
Dist li rois  Pouez rassener
Au lieu là où uous la laissastes
Quant en ce iardin l amenastes 
Ce me samble diuersetez
Pageu01P187
Que uous n i estes rassenez
Ne ne sauez quel part ce fu.
# |
Et quant ses fiex l a entendu
Si dist  Sire ci la laissai 
Si certainement riens ne sai
Que ce que ie la laissai ci
Orendroit que de li parti 
Mais or ne sai que ce puet estre.
# |
Li un la queroient à destre
Et li autre au senestre lés.
Moult ert li iardins Ions et lés 
Mais n i ont laissié arbrissel
uergié ne haie ne praël
Que il n aient quise et cerchie
Clarmondine que n i ert mie.
# |
Et quant assez requise l orent
Si que tout certainement sorent
Que ele ou iardin pas n estoit
Lors furent irié et destroit.
Toute la gent qui iluec erent
Tout droit au lieu se rassamblerent
Là où Cléomadès trouua
Le gant quant là les amena.
Cléomadès tel duel faisoit
Que nus confors riens n i ualoit.
Ses serours erent descendues.
Cheueus tirez paumes batues
I ot pour le duel qu il menoit 
Car pour poi qu il ne s ocioit
Ses serours les mains li tenoient.
En plorant le reconfortoient
Au miex que le pouoient faire 
Pageu01P188
Ioie leur estoit moult contraire.
# |
Li rois et la royne estoient
Descendu. Moult grant duel faisoient.
De ce que il ert ensement
Au cuer orent ire et torment.
uers Cléomadès sont uenu
Qui à si très grant meschief fu
Que on porroit plus deuiser.
Qui ueïst ses serours plorer
Et lui tout en plorant baisier
La maniere deüst prisier
De leur douz reconfortement
Tant le faisoient doucement.
Se confors i peüst ualoir
Bien en faisoient leur pouoir.
Mais confors n i ualoit noient 
Car entre leur bras si souuent
Se pasmoit que c estoit pitiez.
Et quant il estoit repairiez
Et reuenus de pasmoison
Lors regardoit tout enuiron.
Clarmondine moult regretoit
Et souuent après li huchoit 
# |
Ha  Clarmondine douce amie
Flour de lis et rose espanie
Esmeraude rubis toupace
K atent la mors que ne me passe
Sous la gorge et que ne me tue
Amie quant uous ai perdue
Ains tel meschéance n auint.
# |
Le gant encontre son cuer tint.
Emprès sa char bouté l auoit 
Pageu01P189
Mais nus fors il ne le sauoit.
Moult uolentiers le gant baisast
Ce sachiez se baisier l osast 
Mais bien sauoit c on li torroit
Se deuant la gent le baisoit.
Souz sa chemise l ot bouté.
Estroit le tenoit acolé.
Perdre nel uorroit à nul fuer
Pour ce l ot mis contre son cuer.
# |
Sa mere li tenoit le chief
Qui estoit à si grant meschief
De la mesaise qu il auoit
K a pou que ele ne moroit.
Et li rois ses peres aussi
Ot le cuer si très esmari
Que il ne sauoit que penser.
Cléomadès en fist porter
Enz ou chastel. Moult fu iriez
Pour son fill et moult esmaiez.
# |
Couchier le firent sor I lit
Où il ot petit de délit 
Car de duel fu si esperduz
Qu il ne sot qu il fu deuenus
Ains fu aussi com maruoiés.
N estoit ce pas trop grant meschiés
Quant hom de tel adrecement
Qu il ert estoit à tel torment
K à paines pouoit il parler
Qui ueïst grant duel demener
Pere et mere serours amis
Uns et autres grans et petis
N est nus qui n en eüst pité
Tant eüst en son cuer durté.
Pageu01P190
Par la cité fu espandue
Cele nouuele et tost seüe.
Pour Cléomadès grant duel firent.
Clarmondine partout requirent
Par chans par bois par uaus par plains
Mais adès en sauoient mains
L un iour que l autre ne faisoient.
Ne pourquant tous iours la queroient
L un iour arriere l autre auant
Tant que la gent le roi Carmant
Firent tant qu à Sebile uinrent.
Sauoir poez que il se tinrent
Com gent dolente et abaubie
Quant la nouuele orent oïe
Que leur damoisele ert perdue.
Ains nule gent si esperdue	.
Folio24u
Ne furent mais comme il estoient.
À pou que de duel ne moroient.
# |
Deuant Marcadigas alerent.
Tout en plorant le saluerent
(Car ne s en porent consurer)
Et lors li prirent à moustrer
Que li rois Carmans les auoit
Enuoyez à lui trestout droit.
Toute la raison li moustrerent
Pourquoi là endroit uenu erent.
Et li rois leur a recordée
Comment la chose estoit alée
Et dist que bien cuide estre fis
Que mais Cléomadès ses fis
De son lit ne se leuera
Si grant duel pour Clarmondine a.
Pageu01P191
Bien croi que rien nel puet garir
Nel conuiengne de duel morir.
S en ai tel duel et tel anui
Que s il muert bien sai que mors sui
Qu après lui uiure ne querroie
Ainçois meïsme m ocirroie
Que iamais ne seroie liez
S il m auenoit si grant meschiez
Que de perdre cheualier tel
Qu il est as chans et à l ostel.
Se ie ne li apartenoie
Sor ma loi iurer oseroie
C on ne porroit nului trouuer
Où mains eüst à amender
Qu il a en lui si com ie croi
Et selonc ce que en lui uoi.
S en sui si dolans que bien sai
S il muert que ie pour lui morrai.
De uostre seigneur moult souuent
Ai oï parler bonement.
Par quoi moult forment me plaisoit
Ce que Cléomadès deuoit
À sa fille auoir mariage
Car tant ert bele et bonne et sage
Que chascuns de li tesmoignoit
Que toutes les autres passoit
Et de biauté et de tous biens
Si que en li ne failloit riens.
Souuent ai oï tesmoignier
C on ne la porroit esprisier
Tant ert bele et bonne et courtoise.
De uostre seigneur moult me poise
Qui si très grant chose a perdue
Com fille de si grant ualue 
Mais or est ainsi auenu
Pageu01P192
Que moi et lui est mescheü.
Ie uous pri que quand le uéez
Que de par moi le saluez.
# |
Et cil dient qu il le feront.
Congié prendent. Atant s en uont 
Car n ert pas poins ce lor sambla
De plus longuement estre là.
# |
Entre aus communaument disoient
Que onques [mais] ueü n auoient
Roi ne prince en tout leur uiuant
Si courtois ne si biau parlant.
Li rois les fist moult honnorer
Et cheuaus et ioiaus donner.
Mais pas prendre ne les uouloient.
Les presens le roi refusoient 
Mais tant ne se sorent deffendre
Que il ne leur conuenist prendre.
Sachiez ou uousissent ou non
Ot chascuns dou roi riche don.
# |
À Sebille ne demorerent
Mais que trois iours. Lors s en alerent.
En leur pays reuindrent droit
Là où li rois Carmans estoit.
De par Marcadigas li font
Salus et puis conté li ont
La chose si qu il l ont trouuée.
Ne l en ont nule riens celée.
Dou roi Marcadigas disoient
Moult de bien et moult s en looient.
# |
Quant Carmans a ce entendu
Nesun seul mot n a respondu 
Pageu01P193
Ains commença à lermoiier
Et durement à souploiier.
uers terre prist à regarder
Et moult souuent à souzpirer.
Tant par fut plain de duel et d ire
K en grant piece ne pot mot dire 
Et si tost com il pot parler
Lors commença à regreter
Clarmondine piteusemant.
# |
La nouuele tantost s espant
Que d Espaigne uenu estoient
Li message et si raportoient
Que Clarmondine estoit perdue.
Sachiez mainte paume batue
Y ot et maint cuer très dolent.
Partout faisoient duel trop grant.
# |
Liadès Gaiete et Florete
Se chascune d une saiete
Fust férue enz ou cuer dedenz
Ne cuit pas que plus grans tormens
Fust en eles que eles orent
Quant eles ces nouueles sorent.
Pitiez seroit à recorder
Li duels c on leur ueïst mener.
Tant par orent grant desconfort
K adès souhaidoient la mort.
# |
Iluec ot maint cheueil tiré.
Si furent par tout tormenté
Que en aus nesun confort n ot.
Et quant done Clarmonde sot
Comment sa fille estoit perdue
À ses mains s esgratine et tue.
Pageu01P194
Ie croi que ele se tuast
Se on couuenir la laissast.
Mais ses puceles acorues
I sont. Les mains li ont tenues.
De leur dame pitié auoient.
À leur pouoir la confortoient.
Mais petit i ualoit confors.
Car li cuers qui ert en son cors
Ne pot le meschief soustenir
Ains le couuint à ce uenir
Que de duel morir se laissa
K ains puis ne but ne ne menga
Clarmonde  car mengier ne pot
Puis que la nouuele oïe ot
Que sa fille perdue estoit.
Lors ot Carmans le cuer destroit
Quant perdu ot et fille et mere 
Moult li fu cele chose amere
Folio25r 
Car onques puis ne fu ueüe
Fille et mere de tel ualue
Que eles erent c est passé
D onneur de bien et de biauté.
# |
Tant estoient triste [et] dolant
Partout la gent le roi Carmant
K à paines le uous diroit nus.
De ce ne uous parlerai plus
À ceste foiz ains uous dirai
La uerité si com la sai
Quel part li rois Crompars torna
Le iour que Clarmondine embla
Et quel uoie et quel chemin tinrent
Ne où alerent ne où uinrent.
# |
Bien auez entendu comment
Pageu01P195
Crompars malicieusement
Clarmondine o lui enporta
Qui maint grant cri le iour geta
Quant ele fu aperceüe
Qu ele ert traye et deceüe.
Lors commença à regreter
Cléomadès et à plorer.
Derriers li regardoit souuent
Et huchoit moult piteusement 
Cléomadès  Cléomadès 
Amis douz et courtois et nés
Sages et preus et entendans
Et plus k autres biaus et plaisans 
Amis pourquoi fui onques née
Quant si tost fui de uous seurée
Seurée en sui ie uoirement
Car morir me couuient briement.
Si fine amour qui si pou dure
Naist de destinée trop dure.
Onques amour si afinée
Ne fu qui si tost fust finée.
Hé  las  com ci a dure fin
Quant ie l aim tant de très cuer fin.
Lasse  dolente que m auint
Quant cis dyables sor moi uint
Qui mon seigneur et mon ami
A ainsi faitement tray
Et moi morte sans eschaper 
# |
À ce mot la couuint pasmer.
De duel plus ne s en pot tenir.
S ele eüst pouoir de cheïr
Sachiez k à terre fust uersée 
Mais si ert loiie et bendée
Qu ele n ot pouoir de uerser.
Pageu01P196
Crompars la prist à regarder.
Se li sambla que morte fust.
Lors lasche le cheual de fust 
Tout belement l a aualé
Sous I arbre en I très biau pré.
# |
Crompars a la pucele ostée
Ius dou cheual et esuentée
L a dou coron de son mantel.
De l aigue prist en I ruissel
Qui là ert corans seur grauele.
Lors en geta à la pucele
Parmi son très plaisant uiaire.
Clarmondine la debonaire
Reuint à li. Lors souzpira.
Tantost Cléomadès hucha
Qu ele reuint de pasmoison.
De trauail ot si grant foison
Que à paines se soustenoit 
Mais de ce ne li souuenoit.
# |
Elle n acontoit pas I ail
Ne à paine ne à trauail
Que ele eüst ce iour soufert
Pour Cléomadès qu ele pert
De quoi ele est si esloignie.
Moult het et despite sa uie
Que mais ueöir ne le cuidoit 
C estoit ce qui plus li touchoit.
Car à Cléomadès tous iours
Estoit ses cuers et ses retours.
Ne li touchoit point d autre anui.
Adès li souuenoit de lui.
# |
Crompars la confortoit forment
Pageu01P197
Et li prametoit que briement
La menroit en I tel pays
Où moult auroit de son deuis
Et la feroit d or coronner 
Mais qu ele se uueille acorder
À ce que ele soit s amie
Royne sera de Bougie
Et la prendra à moillier.
Bele ne uous doit anuier
Se ie sui petis et boçus 
Car ne doit estre de refus
Li dons que ie uous offre ci.
Ha  Sire fait ele merci.
Sui ie dont en la conpaignie
Crompart qui est roi de Bougie  
Oïl fait il foi que uous doi.
Certes Sire ce poise moi 
Et se amender le pouoie
Pas longuement n i remanroie.
Cléomadès m a tant conté
Comment uers lui auez ouuré
Et le forfait par quoi perdistes
Sa suer quant uers lui mesfeïstes
Et comment pour lui fustes pris
Et eüssiez esté honnis
Se il ne fust tost repairiez.
De tous estiez à mort iugiez.
Il uous fist geter de prison 
Mal l en rendez le guerredon.
Quant emblée m auez à lui
Ie croi fait li auez anui.
Mais se uous que courtois faisiez
Droit au lieu me reporteriez
Pageu01P198
Où uous me trouuastes séant 
Si auriez fait aumosne grant.
# |
Dist Crompars  De ce ne parlez.
Sachiez que ma femme serez.
Sire fait ele non serai
Car tant ne uail ne tant ne sai
Par quoi il aferist à moi
Que ie fusse femme de roi.
Ie sui une poure meschine
De pere et de mere orpheline
Et sui n en mentirai noient
uenue de moult poure gent.
# |
Dist Crompars  Et de quel païs
Estes uous Or m en soit uoir dis
Ie uous en pri ma douce amie.
Certes Sire de Lombardie 
À enuis uous en mentiroie.
Fille d une ouurière de soie
Folio25u
Sui et si fui née à Melan.
Pere et mere perdi ouan.
Despuis ce di norrie m a
Une dame qui me donna
Ceste robe que i ai uestue 
Car moult estoie poure et nue.
Grant bien li croisse et grant honnour 
Moult me fist de bien et d amour 
Car se ele n eüst esté
Morte fusse de poureté.
Cléomadès passa par là.
De ses trois serours me parla
Pour ce que ouurer ie sauoie
Pageu01P199
Me dist k auoec eles seroie
Et que iamais no me faurroit.
Et pour ce que pas ne uouloit
Que nus i peüst mal penser
Me fist ou iardin demorer
Le iour que là m ot aportée
Sor ce cheual. À recelée
M en uing o lui k ains ne le di
Ne à parent ne [à] ami.
Ainsi sui à lui otroiie.
Pechié faites et uilonnie
Que ainsi de lui m esloigniez
Et telement me traueilliez.
# |
Dist Crompars  Ià ce ne pensez
Car iamais uers lui ne r irez.
Cui fille soiez ne cui non	
Sachiez moi aurez à baron.
Tout certainement le uous di 
Car uostre biauté m a saisi. 
De uous amer sui si espris
Que tant uous aim et tant uous pris
Que il couuient comment qu il aille
Que ma femme soiez sans faille.
uostre lignage franchirai
Et de uous royne ferai 
Pour uous les uorrai porueöir
Si que bien le porront uouloir.
uous dites que poure gent sont
Mais sachiez que riche seront.
# |
Quant Clarmondine l entendi
D angoisse et de paour fremi
De ce k en tel point se uéoit 
Li et sa uie despisoit.
Pageu01P200
Souuent retornoit sa ueüe
Au lez dont ele estoit uenue 
Pour l amour de Cléomadès
Regardoit cele part adès.
Lors s est Crompars deuers li trais.
Bele fait il soiez en pais
Ne ne uous esmaiez de riens.
Mes cuers est uos li uos iert miens.
Tout serai à uostre uouloir
De cuer et de cors et d auoir
Mais que uous faites mon plaisir.
Et lors commença à fremir
Clarmondine moult durement
Et à penser com faitement
Ele li porroit eschaper.
Lors se commence à auiser
Que se ele uenir peüst
Là où plenté de gent eüst
Qu ele querroit bien tour comment
Eschaper porroit soutilment.
# |
Sire fait ele ie uous pri
Puiscedi que il est ainsi
Que il uous plaist que uostre soie
Bien me plaist et bien m i otroie.
Grans honnours m auient Dieu merci.
Ie m i assent bien par I si
Que uous me faciez tant d onnour
Que ne me querez deshonnour
Ne ne me faites felonnie
Ne riens qui tourt à uilonnie
Et pour l onneur de mariage
Me garderez mon pucelage
Tant que espousée m aiez 
Pageu01P201
Ie uous pri que le m otriiez.
# |
Dist Crompars  Ie l otrierai
Par I si que ie uous dirai
Qu el premier lieu que nous uenrons
Que là endroit espouserons
Ne ià ne le contredirez.
Sire fait ele c est mes grez 
Ainsi en couuent le uous ai.
Mais quant en uo pays uenrai
Ie uous pri se uous tant m amés
Que uous nostre afaire celez
D ainsi que uous m auez trouuée
Ne comment m auez aportée
Ne de ma poure estracion
Ne ferez uous ià mencion
Car i en seroie mains prisie
S on sauoit la poure lignie
Dont ie sui estraite et uenue
Pis en seroie receüe.
Et li rois Crompars dit li a
Que ià mencion n en fera.
# |
Il pensoit bien k en son pays
Se retraïroit à enuis 
Car bien sot que forfait auoit
À l usage qui i estoit
Que moult auroit ainçois à faire
K en son pays osast retraire.
Mais moult à enuis le diroit
À cele que il enportoit.
En son cuer ot en proposé
Que quant il auroit espousé
K en I pays diuers iroit
Là où nus ne le connoistroit
Pageu01P202
Et manderoit priuéement
En son pays or et argent.
Ainsi lairoit le tans passer.
# |
Tout si que m oez deuiser
Ot cele chose en proposée.
Clarmondine a moult regardée 
Son non li demande et enquiert.
Cele dist celer ne li quiert.
Sare fait ele sui nommée.
Ce soit à bonne destinée 
Fait il. Ma douce baisselete
C est moult plaisans nons que Sarete.
# |
Li rois Crompars lors s auisa
C un petit mengier la fera.
Lors a de la uiande prise
Deuant Clarmondine l a mise
Qui moult ert traueillie et uaine.
Une soupelete en fontaine
Menia que plus ne pot mengier.
Et li rois Crompars sanz targier
Folio26r 
La fist tout errant remonter 
Car là ne uolt plus arrester.
# |
Ambedui remontent ensamble.
Clarmondine de paour tramble
Car moult estoit espoëntée
Et triste et dolente et irée.
En son cuer prist à regreter
Son pere et moult à souspirer
Et sa mere  car bien cuidoit
Que iamais nul d aus ne uerroit
Et Cléomadès autressi 
Ce ne pouoit metre en oubli.
Pageu01P203
Que uous iroie ie contant
Seur le cheual allèrent tant
Ainsi que i ai oï conter
C une uile qui sie sus mer
uirent en une grant ualée
Qui ore est Salerne apelée.
Maint ual uirent et maint grant mont.
C estoit uns roiaumes adont
Qui de grant seignorie estoit
Car moult grant terre i apendoit.
Moult par fu sages et courtois
Cil qui de la terre estoit rois
Et auoit non Meniadus.
Biaus et gens fu et par creüs.
Soie ert la terre de Labour
Et autres grans terres entour.
# |
Moult auoit en lui roi poissant.
À lui estoient apendant	
Maint pays que ne sai nommer.
Mais souuent ai oy parler
D une coustume qu il auoit.
La coustume quele ele estoit
uous uueil maintenant deuiser
C est que nus ne pouoit passer
Par son pays ne couuenist
Que ainçois deuant lui uenist.
Ià si grans sires n i passast
Qui sans ce passer i osast 
K aincois ne uenist deuant lui
Ou auoir en peüst anui.
Mais qu il fussent gent trespassant
Cheualier clerc ne marcheänt
N i paioient lors nul paiage
Fors que maintenir cest usage.
Pageu01P204
La raison pour quoi le faisoit
C est pour ce que sauoir uouloit
Nouueles des estranges terres
Des tournoiemens et des guerres.
Car pieça que tornoiement
Furent trouué premierement
À premiers fu-uns esbanois
Pour porter armes et conrois.
Le trouuerent li cheualier
Pour plus estre en armes manié
Et que miex aidier s en seüst
Chascuns se mestier en eüst.
Pour ce furent li tornoi fait.
Mais il sont ore contrefait
Car au iour d ui est moult crueus 
Si fais geus et moult perilleus.
# |
Nouueles d estranges manieres
Auoit cis rois durement chieres.
Ainsi l auoit acoustumé
Rois Meniadus et usé.
Nouueles uolentiers oöit 
Et dou sien à tous ceuls donnoit
Qui nouueles li aportoient
Selonc ce qu eles li plaisoient
Et qu eles li estoient beles.
Moult amoit diuerses nouueles.
# |
Meïsmes à la soie gent
Donnoit une somme d argent
Le premerain qui li disoit
Nouueles k oïes n auoit.
Toute sa uie le maintint.
Pageu01P205
Quant Crompars uers la cité uint Quant en si diuers lieu la uoit
Lors pensa que là se trairoit Et k assez i a diuers lieu
Pour manoir gent qui sont eskieu Lors li sambla bien que trouué
Ot lieu tout à sa uolenté.
En coste I bois lez I pendant
Se ua doucement aualant.
Iluec auoit riuiere et prés.
Là s est rois Crompars aualés
Assez près d une fontenele
Qui clere et sourdans seur grauele
Estoit. Iluec sont arrestu 
Ius dou cheual sont descendu.
# |
Li rois Crompars ot enpensé
Qu il ne trairoit uers la cité
Iusqu à tant qu il seroit tous nuis 
Car moult redoutoit les anuis
De plenté de gent encontrer.
Pour ce li plot à demorer.
Et moult bien enpensé auoit
Que seur son cheual pas n iroit
Mais à pié le passet soué 
Car trop seroient regardé
Se seur le cheual i entroit.
En tel maniere fais estoit
Li cheuaus que m orrez conter 
Car on ne doit riens trespasser
En nule estoire ueritable
Si c on puet faire en une fable
Pageu01P206
Ou en antroignes ou en songes
Ou en trufes ou en mençonges.
Mais d estoires d autorité
Doit on dire la uerité.
# |
Sachiez que li cheuaus ert tés
Que de cui que il fust portés
Ne sambloit nule riens pesans
Mais I petit ert encombrans
Pour la grandeur qui ert en lui 
K à porter ne greuoit nului
Mais que les cheuilletes fussent
Tornées si qu eles deüssent
Uns petis enfes le portast
S adroit les cheuilles tornast.
# |
Crompars lez la fontaine sist
Qui moult très uolentiers ueïst
Que aprochie fust la nuis 
Car ne li estoit pas deduis
D iluec longuement demorer
Pour sa uolenté acheuer.
Moult très durement souspiroit
Clarmondine et moult s esmaioit
Pour ce k ert seule auoec celui
Qu ele doutoit plus que nului 
Folio26u 
Car ne sauoit que cil pensoit
Ne où il mener la uouloit.
Mais de tant moult bien li cheï
Que droit à ce point escheï
Que Crompars fu si deshaitiez
K à paines pot ester sor piez 
Car quant on mains garde s en prent
uient maladie à plusour gent.
# |
À Clarmondine le dist lors.
Pageu01P207
Bele fait il trestous li cors
M est esmeüs si durement
Que malades sui uraiement.
Un petit me reposerai
Seur uo giron me coucherai 
Espoir tost rassouageroie
S un petitet dormi auoie.
Clarmondine li otria
K escondire ne li osa.
Droit en son giron s est couchiez
Crompars. Moult li douloit li chiés 
Car maladie de chalour
Li estoit prise celui iour
# |
Entrues que Crompars là gisoit
Clarmondine tous iours ploroit
Et si regretoit tout adès
Pere et mere et Cléomadès.
Ses Diex moult souuent reclamoit
Selonc la loi qui lors estoit.
De lermes estoit si moillie
La robe qu ele auoit uestie
Que pitiez ert à regarder.
Au lés par de deuers la mer
uit gens uenir qui reclamoient
Oisiaus et lor loirres getoient
D une part et d autre souuent.
S auint adont si faitement
C uns de lor faucons abati
Une corneille près d iki
Où Clarmondine ert et Crompars.
Parmi mares parmi essars
uenoient cele part corant
Fauconnier durement huiant.
Pageu01P208
Cil fauconnier qui là uenoient
Au roi Meniadus estoient
Qui en riuiere esbanier
Estoit uenus après mengier.
Lor faucons maintenant reprirent
Droit si que au retour se mirent.
II des fauconniers se seurerent
Des autres s auint qu il trouuerent
Deuant aus souz une aube espine
Séant la bele Clarmondine.
# |
Chascuns d aus moult se merueilla
Dont si bele riens uenoit là.
Courtoisement l ont saluée
Et ele com bien auisée
Les respont moult très doucement 
Et li rois Crompars erranment
S esueilla. Et lors s est leuez.
Dou mal qu il ot fu enbrasez.
# |
Li fauconnier moult s esbahirent
De cel home que si lait uirent
Delez si très bele pucele
K ainc mais n orent ueü si bele.
Au roi Crompart assez parlerent
De son estre li demanderent
Et Crompars qui assez sauoit
uers aus sagement se couuroit.
# |
Li uns d aus à l autre conseille
Et dient  uez ci grant merueille
C une femme auons ci trouuée
La plus bele qui ainc fu née
Ne qui naistre puisse iamais 
Et cis hom lez li est si lais 
Pageu01P209
Dont puet uenir tele assamblée
Ie croi miex que il l ait emblée
Que ce qu ele sa femme soit.
Ainsi l uns à l autre disoit.
# |
Lors di li uns  Ie m en irai
À mon seigneur et li dirai
Bien hastéement ces nouueles
Qu eles sont diuerses et beles.
Li autre dist que part ara
En ce que li rois li donra
Et pour aus garder remanroit
Dusqu à tant qüe il renuenroit.
Et cis son gaaing li otroie.
Lors se mist tantost à la uoie.
# |
Montez fu sus I chaceöur.
Assez tost fu à son seignour.
Sire fait il nouueles sai
Par quoi de uous biau don aurai.
Or dites donc ce dist li rois.
Sire fait il delez ce bois
Auons trouué une pucele
Assez plus que nule autre bele
Et le plus lait home auoec li
C onques en mon eäge ui.
Une chose trop desguisée
Ont là auoec aus aportée.
Ne sai pas quel chose c estoit
Mais ainsi com il me sambloit
Faite est à guise de cheual.
Iluec ai laissié Robual
uostre fauconnier pour garder
Pageu01P210
Et ie uous sui uenus conter
Ceste auenture par I si
Que de mon gaaing part a mi.
Dou trouuer fumes conpaignon
Et li gaains iert à parçon 
Car ainsi li ai en couuent.
Et li rois li dist erranment
Qu il li donra n en soit doutiex
Tel don dont chascun sera miex.
Et cil l en a moult mercié.
Après ce n a point detrié.
# |
Le roi Meniadus mena
Là où son conpaignon laissa.
Mais entrues qu il ont demoré
Auoit Robual tout conté
À Crompart l estre dou pays
Qu il ot demandé et enquis
Comment a non cele cité
Et qui ert sires dou regné
De la terre où il ert uenus.
Et cil li dist  Meniadus
En ert rois et sires clamez.
Ez uous le roi parmi les prez.
# |
[R]obual uit le roi uenant 
Contre lui uint esperonnant.
Sire fait il par uerité
Bien ont nostre faucon uolé
Folio27r 
C une pucele auons trouuée
Plus bele riens ne fu ains née.
Sage et courtoise et bien parlant
La trouuerez ce uous créant.
Pageu01P211
De tant com de li ai apris
La lo moult en mon cuer et pris
Mais I home a à conpaignon
Ne croi que plus lait ueïst on.
# |
Quant Meniadus oï l ot
Cele part au plus tost qu il pot
S en uint et lors est descendus.
Droit uers Clarmondine est uenus.
Courtoisement la salua
Et Clarmondine se leua
Contre lui son salu li rent.
À Meniadus erranment
Sambla que de bon lieu uenoit.
Mais durement se merueilloit
Où cil lais hom l auoit trouuée
Ne pourquoi l ot là amenée.
Lors fist de sa gent en sus traire
K enquerre ueut de lor afaire.
# |
Quant sa gent furent en sus trait
À Crompart moult bel et atrait
Enquist trestout premierement
Dont uient ne où ua ne comment
Là est uenus n en quel contrée
Fu si bele femme trouuée.
Crompars dou tout li respondi
Selonc ce qu il i aferi.
De son afaire à point couurir
Sot moult très bien à chief uenir.
# |
Meniadus li demanda
De la pucele qui ert là
S il l auoit tolue ou robée
Ne s ele ert sa femme espousée.
Pageu01P212
Et cil dist que sa femme estoit
Et que espousée l auoit 
Et dist qu il ert fisiciens
Et si estoit bons surgïens
Et k à Salerne aloit manoir
Et que là uorroit remanoir 
Car moult ert Salerne loée
Et prisie en mainte contrée.
Pour ce i uorrai demorer.
# |	
Lors prist Clarmondine à plorer
Qu ele ne sot le meilleur faire
Ou de li nommer ou de taire.
Meniadus l a regardée.
Moult la uit souple et esplorée.
Bele fait il entendez çà 
Dites moi de cel home là
Se uous le tenez à baron.
— Par mon chief biau Sire ie non 
Ià nel sera n ainc ne le fu.
Quant Crompars a ce entendu
Si durement fu esbahis
Et desconfortés et marris
K à paines uous porroit nus dire
Le grant corrous qu il ot ne l ire.
# |
Bien uoit k en mençonge iert trouuez
De ce dont il fu oposez 
Pageu01P213
Bien uoit que il est deceüs.
Malades fu et esmeüs
Car forment li touche et anoie
Que la bele pucele noie
Que ele sa femme n est point.
C est la chose qui plus li point.
# |
Bien uoit que n a cure de lui.
Moult li tournoit à grant anui
De ce qu ele l ot detriié 	
Par paroles et pourloignié 
De tout à deceü se tient.
Rois Meniadus auant uient 
À Crompart dist qu il enueuroit
En son chastel là connoistroit
Qui il ert ne de quel contrée
Ne dont la pucele estoit née.
Car iluec plus n en enquerroit
Dusqu à tant c u chastel seroit.
# |
Meniadus ainsi parla
Que en son chastel l enmenra.
Là sara tout à tans adont
Que il quierent ne quel gent sont
Ne quel merueille ce puet estre.
Iluec ot palefrois en destre
C on ot fait pour lui amener.
La damoisele fist monter
Li rois tout errant à sa gent
Qui le firent moult liement 
Car pour la grant biauté de li
Estoient trestout esioï.
Pageu01P214
Que uous iroie ie contant
Crompart firent monter errant
Sor I des chaceöurs le roi.
Son cheualet prist delez soi
Car en lui grant fiance auoit
D eschaper quant il li plairoit.
Mais de ce n auoit nul talent
Ains pensoit en son cuer comment
Clarmondine mise r eüst
Arrier sus son cheual de fust
Car moult tost eschapez seroit
Se de li resaisis estoit
Et pense que quant la r aura
Que mais ne la deportera
Qu il n en face tout son plaisir
Quoi k après en puist auenir
Ne comment qu il li uiengne en gré
Il en fera sa uolenté 
Et pense que mais à nul iour
N aura uers lui pais ne amour
Pour ce que ele auoit dedite
La parole k au roi ot dite
Quant pour sa femme la clama
Et ele dou tout le noia.
Tart en uenra à repentir
Se seul à seul la puet tenir.
Mar l a deceü n engingnié 
Ele en aura mauuais marchié.
Tout ainsi com ie uous le di
Sont ensamble de là parti.
À Salerne s en retornerent.
Clarmondine moult regarderent
Ainsi com il s en repairoient 
L uns à l autre moult en parloient 
Pageu01P215
Chascuns forment s esmerueilloit
De la grant biauté qu ele auoit.
# |# |
Li rois uint dedens son chastel.
Mais cui que il soit lait ne bel
Clarmondine ne desplot point
Que sa chose fu en tel point
Folio27u 
Selonc ce qu il ert auenu.
Fu lie que ainsi li fu.
Fors des mains Crompart se uéoit
C ert tous li confors qu ele auoit.
# |
Quant ou chastel furent entré
Clarmondine moult très soué
Ius dou palefroi descendirent.
À chascun plot ce k en li uirent.
Liez ert qui seruir la pouoit
Pour ce que si très bele estoit.
Quant la nouuele a entendue
La mere au roi que là uenue
Ert une pucele si gente
Entre li et sa fille Argente
Issirent fors pour li ueöir.
Moult desiroient à sauoir
S ele ert si bele qu il disoient
Car nului croire n en uouloient.
# |
À Clarmondine uinrent droit 
Et quant Clarmondine les uoit
Li cuers moult li rassouaga
Que auoec femmes se trouua.
Comme sage et bien auisée
A la mere au roi saluée
Et sa suer qui tantost la prist
Par la main delez li la mist.
Pageu01P216
Moult près de li l a acostée 
Car moult ert sage et auisée.
Plus que on dit ne lor auoit
Estoit bele ce lor sambloit.
En lor chambre l en ont menée 
Sage et courtoise l ont trouuée
Et de bonne maniere plaine.
De li seruir chascuns se paine 
Pour sa douce gentill manière
L ot chascuns d aus erranment chiere.
# |
Crompars et li cheuaus estoient
Eu la sale. Là s assambloient
Cil dou chastel communaument.
Moult se merueilloient forment
Et dou cheual et de celui
Qui auoit au cuer grant anui 
Car bien uéoit qu il ert honnis.
Miex uousist estre mors que uis 
Car bien uit que perdue auoit
Clarmondine  mais ne l auroit.
Cela li touche au cuer et cuist
Et sa maladie li nuist.
# |
Sauez qui l assailloit forment
Ce qu il ne uéoit tour comment
Sa chose en mauuais point ne soit.
Car se Meniadus sauoit
Comment sa besoigne est alée
Et comment il auoit trouuée
La pucele qui estoit là
Et com faitement il l embla
Par son malice et par sa guile
Dedenz le iardin de Sebile
Il i porroit tel chose entendre
Pageu01P217
Qu il le feroit ardoir ou pendre 
Et se il est en prison mis
Si rest il aussi bien honnis.
Car se Cléomadès sauoit
Qu il fust là tantost i uenroit
Et se de lui estoit trouuez
C est passé il seroit alez 
Car par lui seroit tost prouué
Ses mesfais et sa fausseté.
# |
De Clarmondine repensoit
Que ele tout à plain diroit
Kan c on li uorroit demander
Ne feroit force dou celer.
Ne set qu il puist dire ne faire.
En mauuais point uoit son afaire
Entre tourment et maladie 
Ont sus sa santé grant enuie
K entre aus II l assaillirent si
Que en frenesie cheï.
Car anuis le fist trebuchier
Si k ains puis ne pot redrecier.
Le cuer maté le cors uaincu
Ot si qu il ne sot où il fu.
# |
Lors est li rois Meniadus
Là endroit à Crompart uenus
Car il li uorra demander
Dont il uient ne où doit aler
Et qui la damoisele estoit
Que auoec lui ainsi menoit.
Li rois moult près de lui s est trais.
Moult très à point et moult en pais
Li a demandé et enquis
Dont il ert ne de quel pays
Pageu01P218
Et comment il auoit à non.
Mais cil ne dit ne o ne non.
Moult longuement à lui parla
K ains Crompars I mot ne sonna
Qui ressamblast ne tant ne quant
Ce dont il l aloit araisnant 
Car d anui et de maladie
Estoit cheüs en frenesie.
Et Meniadus entendoit
Que cil là le contralioit
Et que respondre ne li daigne 
S en ot grant ire et grant engaigne.
Lors iura sa loi erranment
Que se tost et apertement
Ne dit ce que il li demande
Que soufrir angoisse très grande
Li fera et enprisonner
Et telement enchaienner
Que à tart s en repentiroit
Se il de lui plus se mokoit.
Et cil assez plus que deuant
Aloit erluises respondant
Com cil qui n ot point d escient
Ne auis ne apensement.
Ne plus ne mains parloit com cis
Cui entendemens est faillis.
# |
Et lors le commanda à prendre
Meniadus sans plus atendre.
Et quant sa gent l ont entendu
Après ce n ont point atendu
Ains l ont en la prison mené	
Et fortement enprisonné.
Iluec [il] demora tous seus.
Pageu01P219
Tant fu destrois et angoisseus
D anui de mal et de prison
Que pas ne peüst par raison
En tel point longuement durer.
Morir le conuint et finer.
# |
Ainsi diuersement fina 
Folio28r  
Car ses malices l engingna.
On dist pieça en reprouuier
Que tex cuide autrui engingnier
Et faire damage et anui
Qui le fait meïsmes à lui.
Aussi dou roi Crompart auint.
Par malice à male fin uint.
Qui malice ueut maintenir 
Bien doit à male fin uenir.
# |
Ses gardes uinrent léens lors
Droit après ce que il fu mors.
Quant uoient que li cors se gist
Bien cuidierent qu il se dormist.
Entre aus forment le maneçoient
Pour ce k esmaier le uouloient.
# |
Li un dient c on l arderoit
Li autre c on l ecorcheroit.
De chascun estoit deiugiez.
Dormez uous font il ou ueilliez
Sires uilains nel celez mie
Dont uous uint si très bele amie
Que ici auez amenée 
Bien sauons que l auez emblée 
Malement estes arriuez
Se longuement le nous celez.
# |
Lors sont tout entour lui uenu.
Pageu01P220
Dist l uns  Trop i auez geü
Ne faites pas ci le truant.
Lors le drecent en son séant.
Et cil tint la teste baissie
Qui n auoit en lui point de uie.
Li uns le chief li releuoit
Et li autres le soustenoit 
Li tiers disoit que mal ert fait
Que on li faisoit tant de lait.
# |
Tantost uirent que mors estoit
Quant soustenir ne se pouoit.
Chascuns tous esbahis en fu.
À Meniadus sont uenu.
Auoec sa mere la royne
Ert pour parler à Clarmondine.
À merueille la regardoient
Tout cil qui là endroit estoient
Pour la très grant biauté de li.
En la chambre trestout enmi
S en uinrent cil qui ont conté
Que le lait home ont mort trouué.
Si haut l ont dit k oyr le porent
Tout cil qui là oyr le uorrent.
De ceaus qui en la chambre furent
Plusour cele part s en corurent.
Mort le trueuent merueille en ont.
Tout errant enterrer le font.
# |
Clarmondine quant l entendi
Durement en fist l esmari.
En faisant samblant de plorer
Prist en son cuer à auiser
Que se uers aus se descouuroit
Iamais eschaper ne porroit.
Pageu01P221
Pour ce de li nommer n ot cure
Qu ele en redoutoit l auenture
N ele ne reuéoit comment
Peüst reuenir nulement
Au lieu dont ele estoit uenue.
Esbahie ert et esperdue.
uolentiets aucun tour trouuast
Comment sauuement eschapast.
# |
Se dolente ert ne m en merueil 
Car seule ert et sans nul conseil
En païs diuers et lointain.
Argente la prist par la main
Qui de li auoit grant pitié 
Lors li a doucement priié
Par amour qu ele ne s esmait
Car bien sache ele entresait
Que en sa chambre o li gerra
Ne que nul mal sans li n ara.
# |
Clarmondine moult en fu lie.
À mains iointes moult l en mercie
À genous l en a enclinée 
Mais tost l en a sus releuée
Argente qui moult fu courtoise.
De Clarmondine moult li poise
Que si uoit de cuer à meschief
Moult li touchoit moult li ert grief.
Se bien la seüst conseillier
Ne s en fesist gaires priier.
# |
Meniadus lors s auisa
Que de son estre n enquerra
Dusqu à tant que miex reposée
Sera car moult sambloit lassée.
Et pour ce que cil mors estoit
Pageu01P222
Qui là amenée l auoit
Ne la uouloit pas trop coitier
Ne si tost son estre encerchier.
Mais sachiez bien certainement
Que tout son cuer entierement
Li ot Meniadus donné
Et bien auoit ià enpensé
Que il à femme la prendroit
Ne pour nului ne le lairoit
Quel qu ele fust ou poure ou riche.
Ses cuers à ce faire s afiche 
Car son cuer auoit ià tout pris
Amours et en sa prison mis.
Cele prison moult li plaisoit
Car ses cuers ainsi le uouloit.
# |
Car adont tel coustume auoient
Li grant seignor qu il ne chaçoient
Terre ne tresor ne auoir
Mais que il peüssent auoir
Bele pucele et bien taillie
Estraite de bonne lignie
Mais que pour bonne fust tenue
Ainçois fust prise toute nue
Que ne fust une empereris
Laide et lourde en fais et en dis.
Mais or n en ueut on nule auoir
Bele ne bonne à pou d auoir.
À grant honnour atournoit on
Roi ou conte duc ou baron
Quant en tel point se marioit 
Tous li mondes l en gracioit.
Mais au iour d ui passe richece
Pageu01P223
Bonté biauté et gentillece
Si que en maint lieu est parant 
Mais de ce me tairai atant.
# |
Meniadus qui espris fu
Dedenz le cuer d amoreus fu
Clarmondine a sa suer baillie
Qui moult de cuer l a aaisie.
Congié prist. Lors s en est tornés
D amours estoit si atornés
Folio28u
Qu ele le tenoit en ses las 
Ce li ert deduis et soulas.
Mais onques mais seü n auoit
Comment amours les siens menoit.
Ses cuers ne pensoit k à amours 
N auoit nule pensée aillours.
# |
La mere au roi moult honnora
Clarmondine et moult enpensa.
Dame estoit de moult bon afaire
Et auoit à non Bien-doit-plaire 
C est des nons de çà en arrier.
Moult fist cele dame à prisier.
Entr ele et Àrgente honnorerent
Clarmondine et moult enpenserent
Assez plus que ie ne uous di
Furent très soigneuses de li.
N est nus cui ele n agréast
Qui par loisir la regardast.
# |
Dusqu à lendemain demora
Meniadus. Lors reuint là.
N ot pas toute la nuit dormie
Pageu01P224
Tenu li orent conpaignie
Penser amoreus qui souuent
Ont fait ueillier à mainte gent.
Amours uers li saisi le tint.
uers la chambre sa mère uint
Car moult très uolentiers sauroit
Qui cele damoisele estoit
Oui il auoit si enamée.
Il et sa mère l ont mandée.
# |
Argente sa suer l amena.
Li rois contre ele se leua.
Tout IIII en la chambre s assirent.
À Clarmondine moult enquirent 
De son estre et de son afaire.
Mais ains ne la porent atraire
À ce que ele leur deïst
Oui ele ert  enuis le feïst.
Meniadus li demanda
Dont ele ert et dont uenoit là
Et qui estoit cil lais uilains
Qui l auoit eüe entre mains 
Et dou cheual qu il senefie
Li pria moult qu ele li die
# |
Clarmondine la debonaire
Li dist  Sire n auez que faire
De sauoir si faite besoigne.
Auoir deuroie grant uergoigne
Se ie le uoir uous en disoie
Et à enuis uous mentiroie.
Puisque uous plaist que ie le die
Ie le dirai mais c iert folie
Car moult petit me priserez
Quant la uerité en sarez.
Pageu01P225
Li rois dist que sauoir le ueut.
# |
Sire puisque faire l estuet
Fait ele et ie le uous dirai
Ià pour honte ne le lairai.
# |
Lors li a dit moult doucement 
Biau Sire sachiez uraiement
uers les mons de Mongieu fui née
Ou pays m apele on Trouuée.
Trouuée fui ie uoirement
Et pour ce ai non ensement.
Ains ne connui pere ne mere
Ne parent ne serour ne frere.
Ne sai cui ie sui ce sachiez.
Si m est auenu grans meschiez
Quant mes sires qui m a nourrie
Est mors s en sui moult esmarie.
Poure meschine me trouua.
Trois ans a que il m espousa.
À grant honnour m a puis tenue
Et bien chaucié et bien uestue.
Encor pert à mon uestement
K assez me tenoit netement
Mes sires selonc son pouoir.
Si m en doit moult li cuers doloir
Quant i ai perdu mon bon seignor
Qui me portoit foi et honnor.
Dou cheual de fust qu il menoit
uous dirai que il en faisoit.
Sachiez k ains mieudres menestrés
De lui ne fu ainc nul iour nés.
Tant fu soutiex et de bon sens
Pageu01P226
Qu il sauoit de tous instrumens
Quan que nus en pouoit sauoir.
Assez nous gaaignoit d auoir
Dou cheual de fust qu il auoit 
Car si bien iouer en sauoit
Que c ert merueille à esgarder.
Le cheual faites bien garder
K encore porroit tex uenir
Qui en saroit à chief uenir.
Ie croi bien que moult uous plairoit
Li ieus de lui qui en saroit.
À Rome ert mes sire arrestans.
Là estoit riches et manans.
Assez auoit et un et el
Si comme afiert à menestrel.
Là sont trestout si estrument
Qui ualent I granment d argent
Harpes rotes gigues uioles
Leuüs quitaires et citoles
Et tinpanes et micanons
Rubebes et salterions.
Tabours et muses et flaios
Y a assez grelles et gros
Flahutes d argent trauersaines
Estiues cornes et douçaines
Et d autres instrumens assés
Que ne uous ai pas tous nommés.
Se i ere là i es uenderoie
Et de l argent me cheuiroie
Car de nul instrument ne sai.
Si sui en moult très grant esmai
Conment en mon pays resoie.
Un petit sai ouurer de soie
Par quoi bien ma cheuance eüsse
Se ie en mon pays refusse.
Pageu01P227
Or uous ai dit la uerité
De ce que m auez demandé.
Seule sui et desconseillie
S eu sui dolente et esmaïe
Car ie me doi bien esmaier.
# |
Lors commença à lermoiier.
Li rois l a moult bien regardée
Entrues que la chose a contée
Et que plus li rois la uéoit
Plus l amoit et plus la prisoit.
# |
Dist li rois  Bele douce amie
Ceste parole ne siut mie
Folio29r 
Cele que me deïstes ier 
Car ie uous oy bien noier
Que cil pas uos barons n estoit
Ne ià nul iour ne le seroit.
Or en dites uous le contraire
De ce k ier uous oy retraire 
Car uous dites certainement
Que sa fenme estes uraiement.
Or ne sai pas bien de ce croire
Laquele parole est plus uoire
Ou cele d ui ou cele d ier.
# |
Mais qu il ne uous d[o]ie anuier
Fait Clarmondine ie dirai
Pour quel raison ier le noiai.
Sachiez qu il m auoit laidengie
Et detirée et desachie
Et m auoit durement ferue 
Et pour ce que il m ot batue
Pageu01P228
Li dis que iel courrouceroie
Si tost que faire le porroie.
Ma reueniance à point me uint
Quant à cele heure m en souuint
De lui en tel point renoier 
Plus nel peüsse courroucier.
Sachiez que mauuais gré me sai
K ains mon bon seignor renoiai
Qui si souef m auoit norrie
Moult en sui dolente et irie.
Plus m amoit que lui ne autrui
Mal l ai guerredonné à lui 
Ce me fist sotie et enfance.
Moult en sui en grant repentance.
Ier toute iour fu deshaitiez 
Chaus ert si li douloit li chiés.
Bien m en deüsse estre gardée
Se ie fusse bien auisée
Puis que malade le seüsse
Que ie courroucié ne l eüsse 
Car ie croi bien que li corrous
Qu il en ot le mist au desous
Par quoi mors est soudainement.
# |
Et quant Meniadus entent
Ce que Clarmondine ot conté
Tout le retint en uerité.
Ne fist force à la mort celui.
Plus en auoit ioie k anui 
Car à Clarmondine la gente
Auoit mise toute s entente.
# |
Lors pensa k a li parleroit
Et que son pensé li diroit.
Meniadus plus ne detrie.
Pageu01P229
Par la main blanche l a saisie
En sus des autres un petit
Le mena seöir sus I lit 
uousist ou non la fist seöir
Li roi lez lui par estouuoir.
# |
Quant longuement orent parlé
Et assez li ot demandé
De son afaire et de son estre
Pour sauoir que ce porroit estre
Pensa que il li requerroit
S amour sauoir qu ele diroit.
À li parla moult longuement
Et ele debonairement
Et sagement li respondoit
Selonc ce qu il li demandoit.
# |
Sage et courtoise la trouua.
S auint que la chose torna
À ce qu il li requist s amour.
Lors ot Clarmondine paour
Et durement fu esfréée.
De delez le roi s est leuée
Et li rois la r assist lez lui.
# |
Bele fait il n aiez anui
Ne ne soiez point esperdue
Pour ce se ie à uous me iue 
Ne uous deuez si esfréer
Pageu01P230
Car ie ne me faz fors iouer.
À enuis uous courrouceroie
Car plus aim uo pais que la moie.
Si m a seurpris uostre biauté
Et uostre debonaireté
Et la maniere k en uous uoi
Que mon cuer et mon cors otroi
Et mon roiaume entierement
Tout à uostre commandement.
Ne sai se distes uoir ou non
Que uous Trouuée aiez à non 
Mais de quel lieu que uous soiez
Trestout certainement sachiez
Que ma fenme espouse serés
Et coronne d or porterés.
Cui que il soit ne biau ne lait
Estre le couuient entresait.
Sachiez pour nului nel lairoie
Ne soie uostre et uous moie.
Ce ne uous quier ie plus celer
Et pour uous miex asseürer
De ce que en couuent uous ai
Maintenant uous espouserai.
Car mes cuers e m a commandé
Et i en ferai tout a son gré
Nainc mais riens ne me commanda
Si à certes com ce fait a.
Moult me tient court que uostre soie
Et ie dou tout à uous m otroie.
I ai bien fait son commandement
Car si ai ge amendement
Que se g ere sires dou monde
Tant com il dure à la roonde
Se m a mes cuers fait tel commant
Que i en feroie tout autant.
Pageu01P231
À ma dame ma mere irai 
Ici endroit uous laisserai.
# |
Quant Clarmondine l entendi
Moult durement s en asoupli.
Or ne set qu ele faire puist.
Cele parole au cuer li cuist
Que Meniadus li ot dite 
De cuer fu forment desconfite.
Meniadus sa mere apele
Et sa suer Argente la bele
Lors les atrait à une part.
Moult me samble de bone part
Geste demoiselle fait il.
Ie sui mors et mis à essill
Se ie ne l ai. Tant uous en di
K ains si bele de li ne ui.
Il n est nus qui ne l eüst chiere
Tant a gracieuse maniere.
Onques si aie ie santé
Ne ui fenme si à mon gré.
Folio29u
Or uueilliez dont qu ele soit moie
S il uous plaist que mariés soie 
Dont uous i uueilliez acorder
Ou mais ne me quier marier.
Puis que Diex la m a enuoiie
Par moi iert amée et chierie.
Or alez s en parlez à li
uous et ma suer ie uous en pri.
Ma fenme sera c est passé
uueilliez que ce soit par uo gré.
Car qui tout le mont me donroit
Mes cuers de li ne s osteroit
Ne place Dieu que soie tés
Que mes cuers soit de li ostés
Pageu01P232
Et cil qui le me loëroit
Ma uie et ma santé harroit.
# |
Dist la mere  Estes uous deruez
Qui tel fenme prendre uoulez
Que nus ne set dont ele uient
# |
Ma dame à estre le couuient 
Amours le ueut et ie aussi.
Or uueillez dont qu il soit ainsi 
Car ainsi à estre l estuet
Puis ce di que amours le ueut.
Ià ne croirai iour de ma uie
Que ne soit de gentill lignie
Fenme en cui a tant de bonté
Et de sens plain d umilité.
Quoi qu ele nous face entendant
De bon lieu uient mon esciant.
# |
Meniadus dit tant leur a
Que chascune s i acorda.
Deuers Clarmondine erranment
Reuinrent tout troi liement.
# |
La mere au roi lès li assist
Clarmondine et puis si li dist
Que ele sa fille seroit
Car li rois ses fiex le uouloit
Et ele aussi bien s i assent.
Et quant Clarmondine l entent
Moult li anuie et moult li cuist
Que ne set comment ele puist
Trouuer uoie pour eschaper.
Ains se lairoit le chief couper
Que ce mariage preïst.
Pageu01P233
Tous li cors li tramble et fremist 
uolentiers querist aucun tour
Par quoi ele sauuast s onnour.
# |
Clarmondine lors s auisa
Qu ele le hors dou sens fera.
C est dou miex qu ele faire puet
Puis que cis rois auoir la uuet.
Car bien pense s il la uéoit
Deruée pas ne la prendroit.
En ce a mis tout son assens
Qu ele fera le hors dou sens 
Mais ce ne sera iusqu à tant
Qu ele ne porra en auant.
Ainsi pensa qu ele feroit
Car nul si bon tour ne uéoit
Et bien se prist à auiser
Que trop se porroit bien haster
Car se en sorsaut le faisoit
Espoir c on s en aperceuroit.
# |
À la mere au roi respondi.
Dame fait ele Dieu merci
Que ie fui à tele heure née
Que i ai si bonne destinée
Que ie uieng celui à plaisir
Dont tant de bien me puet uenir.
Se ie tele honnour refusoie
Bien sai que folie feroie.
Quant Diex m a donné tel chéance
Si tost après ma meschéance
Ie ne le quier pas refuser
Et ie uous uorrai honnorer.
# |
Fait la royne  Bele fille
Pageu01P234
Car dont tenroie ie pour uill
Mon fill se sa femme n amoie.
Ie uous amerai com la moie.
# |
Et Clarmondine l en mercie
Comme sage et bien ensaignie.
Moult près de Clarmondine estoit
Argente et moult la conpaignoit
Et li disoit tout autre tel.
Mais Clarmondine pense à el.
Pour aus deceuoir soutilment
Parloit dou tout à leur talent.
Moult très sagement s otria
À faire kan c on li rouua 
Mais tout adès estudioit
Conment miex eschaper porroit.
# |
Au roi Meniadus parla.
Sire fait ele entendez çà 
Puis k ainsi est que me uoulez
Li grans Diex en soit aorez.
Ce doi ie bien prier de cuer.
Mais ie ne uorroie à nul fuer
Que uous feïssiez pour m amour
Riens qui tornast à deshonnour
Sire ne à uous ne à moi.
Or uous dirai raison pourquoi
Ie ai ceste parole emprise.
Sachiez [que] se uous m auiez prise
Si tost après la mort celui
Qui m amena ci auoec lui
Et cui g ere fenme espousée
Pageu01P235
Tantost courroit la renommée
Que uous fait ocirre l auriez
Pour ce que auoir me uouliez.
S en parleroit on sor nous II
Et mauuaise haste n est preus.
Laissiez ceste nouuele aprendre
Et par tout uo pays eslendre
Si que tout sachent la uenue
Conment sui en uos mains uenue
Et conment mes barons moru
Si tost k en la prison mis fu.
Et ci en dedenz mousterrez
À uo conseil se uous uoulez
Que uous tel chose uoulez faire.
Espoir n en seront pas contraire 
Car d aus ne font pas mariage
uolentiers sans conseil li sage.
Maintes fois en a on repris
Ceaus qui sans conseil s i sont mis.
# |
Sauez pourquoi ele disoit
Ces poins que ele ainsi moustroit
Pour ce que uolentiers quéist
Aucun tour se ele pouist
Tant que la chose detriast
Par quoi cele nouuele alast
Tant que Cléomadès seüst
En quel pays uenue fust.
Car bien pensoit k autel anui
Auoit pour li qu ele pour lui
En tant comme cuers puet doloir
Pour grieté ne pour duel auoir
Et que il cele part uenroit 
Ie ne uous tenrai pas pour uille
Puisque serez fenme mon fill
Pageu01P236
Se de li nouueles sauoit.
Tant les tint là à parlement
Que la mere au roi s i assent.
Et aussi fist sa fille Argente.
N i a nule ne s i assente.
Et li rois bien s i acorda
Et dist que bien raison y a.
# |
Li rois pria à la pucele
Que plus Trouuée ne s apele 
Car si fais nons n est pas plaisans
Ne gracieus ne auenans 
Ne ne uourroit pas que seüst
Tous li mons que trouuée fust
Ne ià de ce ne parleroit
À son conseil quant il uenroit.
# |
Sire fait ele autre non n ai 
Ne pourquant uo plaisir ferai.
Trouuée ainsi m apele on.
Or uueil auoir Perdue à non 
Car moult diuersement se mue
Li nons de Trouuée et Perdue.
Ce non uueil auoir dusqu adont
Que uostre baron uous auront
Conseillié de ceste besoigne 
Car moult auroie grant uergoigne
S il ne uous uouloient loër
Ce que ie doi tant desirrer.
Mais quant ce aura pris termine
Dont aurai ie à non Royne.
Cis nons bien plaire me deuroit
Se ainsi auenir pouoit
Que Royne fusse nommée 
Ce seroit bonne destinée.
Pageu01P237
Meniadus dist ce sera
Au plus tost qu il onques porra.
Mais à ce non sornon couuient
Car biaus sornons moult bien auient.
Bele Perdue non aurez
Puis qu il uous plaist. — C est bien mes grez
Fait Clarmondine et lors li prie
Que sans plus trois mois le detrie.
Tant li dist et tant li pria
Que Meniadus l otria.
# |
Ainsi le firent que uous di.
De la endroit se departi
Meniadus. Lors a mandé
Les grands barons de son regné.
Et la mere au roi enmena
Clarmondine. Moult l onnora.
Entre li et Argente estoient 
Adès ensamble. Moult s amoient.
De iour en iour monteplioit
La grace que de tous auoit.
À tous se fist la bele amer.
# |
Sa gent ot fait li rois mander.
Quant à Salerne uenu furent
Li baron ainsi com il durent
Deuant le roi Meniadus
Est chascuns des barons uenus.
Lors lor a li rois deuisé
Ce pour quoi chascun ot mandé
De point en point bel et adroit
La chose ainsi qu il la uouloit
Et fist à tous moustrer celi
Pour cui amours le destraint si
Que plus la pucele uéoient
Pageu01P238
Plus lor plaisoit plus la prisoient
Et disoient que droit auoit
Li rois qui prendre la uouloit
# |
Que uous feroie ie lonc plait
À chascun a tant dit et fait
Que tout li ont dit et graé
Que il face sa uolenté.
Chascuns dist que se il auoit
X roiaumes qu il prenderoit
La fenme que il ueut auoir
Où tant a biauté et sauoir
C on n en porroit plus souhaidier 
Ne souhais n i auroit mestier
Car souhais à tout regarder
N i porroit de riens amender.
Ainsi chascuns li loe et dist
Et li rois de ioie en sozrist.
Cis consaus li fu bien séans
Et en son cuer douz et plaisans.
# |
Ainsi la chose demora
Tant que li termes aprocha
K acompli furent li troi mois.
Lors uint Meniadus li rois
Tantost parler à Clarmondine
Et li dist que ele iert royne
De Salerne ains tiers iour passé.
Lors a la bele souzpiré 
Car n ot nouuele qui li plaise.
Moult fut dolente et à mesaise.
# |
Bien set se ele se nonmoit
Pageu01P239
Que cis à force la prendroit 
Et se à son pere la rent
Ele set bien certainement
K a Bleopatris la donra
Et Cléomadès perdu a.
Car ses peres n en mentiroit
Pour riens se uers lui la r auoit 
En couuent l a à Balcabé.
Moult auoit le cuer trespensé
Qu ele ne uoit en son afaire
Riens nule qui li puisse plaire.
# |
Pour ce en son cuer s assentoit
Qu ele le hors dou sens feroit 
Car or n i uoit ele autre tour
Que celui à sauuer s onnour
En espoir d estre retrouuée
De celui a eui s est donnée.
Se maintenra deruéement 
C est ce à quoi ele s assent
Qu ele ne uorroit autre auoir
Pour nul or ne pour nul auoir
Que Cléomadès c est passé 
À celui a son cuer donné.
# |
Lors commença à regarder
Diuersement et à parler
Paroles ce deuant derriere.
Tost ot muée sa maniere.
Folio30u
Aussi k en sorsaut s est leuée
Par deseure I lit s est getée.
Lors a saisi I oreillier 
As dens le prist à depecier.
Moult diuersement se maintient.
Tout descire quan qu ele tient.
Pageu01P240
Cil qui la furent sus saillirent
Tantost k en si fait point la uirent.
Bien cuidierent certainement
K ele eüst perdu l escient.
À Clarmondine sont uenu 
Et quant ele a le roi ueü
Par la cheuece le saisi
Si que ele li derrompi.
Et li rois qui moult fu courtois
Li osta ses mains et ses dois
Au plus doucement que il pot
Car nul mal faire ne li uot.
# |
Lors acoururent sans targier
Chambellenc uallet et huissier
Pour la noise que il oyrent.
Dedenz la chambre s enbatirent.
Quant Clarmondine en tel point uoient
Que entre leur bras la tenoient
Li rois et sa suer et sa mere
Moult lor fu la nouuele amere.
Quant il sorent le couuenant
Pour quoi il l aloient tenant
Mainte lerme ot iluec plorée 
Car tout l orent ià enamée.
Moult très doucement l ont loiie
Pour li garder d estre blecie.
Quant Clarmondine loiie ont
Li plusour pour li grant duel font 
Car chascuns cuidoit qu ele fust
En tel point que ele n eüst
En li sens ne discrecion
Ne entendement ne raison.
Car entrues que loiie estoit
Pageu01P241
De mordre grant samblant faisoit
Après ceaus qui lez li estoient
Et qui pour son bien la tenoient.
# |
Moult fu li rois Meniadus
Pour li dolenz et irascus.
De duel mainte lerine plora
Et pour li maint souzpir geta.
Pour li fu ses cuers si iriez
Si dolens et si corrouciez
Qu il ne set qu il puist deuenir.
Plus het sa uie que morir.
# |
Se li oïssiez regreter
Son non et par raison prouuer
Qu ele auoit ore non adroit
Car Bele ert et Perdue estoit.
Hé  las  pourquoi l ai ie perdue
Las pourquoi est dou sens issue
Las  dolans pourquoi la ui ie onques
Comme il me mescheï adonques
Que ie la ui premierement
Quant ie la pert si faitement
urais Diex  se c est par mon pechié
Ie uous pri que aiez pitié
De li et si la secorés
Et son meschief sur moi metés.
Si m aït Diex ie le uorroie 
Son mal miex de li porteroie.
# |
Ainsi Meniadus disoit.
La pucele moult regretoit.
Sachiez que moult auoit cil rois
Fin cuer et gentill et courtois.
Quant uit qu il estoit ensement
Pageu01P242
Et qu il ne seroit autrement
Et k amender ne le porroit
Iusqu à tant que à Dieu plairoit
D un moult courtois point s auisa.
X damoiseles arréa
Qui entour Clarmondine iront
Et nuit et iour la garderont.
Car ses cuers point ne se desuoie
De li amer pour riens qu il uoie
Ains pense bien que il l auroit
À fenme s ele garissoit.
# |
Moult fu de cuer triste et irie
Argente la bien ensaignie
Pour Clarmondine et moult forment
Li anuie de ce tourment
Que il li samble que ele a.
Sa mere et li moult en pesa
Et encore plus à son frere
Que ne fi li ne à sa mere.
Chascun iour souuent la uéoient
Mais près de li aler n osoient
Car tout adès li enforçoit
Sa maladie ce sambloit
Ne ne reconnoissoit nului
Par samblant eles ne autrui.
# |
Les X femmes qui la gardoient
Grant paine en li garder metoient.
Car bien lor ot fait commander
De li soigneusement garder
Li rois  ne pas ne l oubliassent
Et que chascune nuit ueillassent
Deuant li III ou IIII au mains.
Ainsi le firent. C est dou mains
Pageu01P243
Puisque li rois l ot commandé
Car il sera guerredonné
Chascune d eles largement 
Ce leur a il bien en couuent.
# |
Une maison faire li firent
Forte et faitice et enz la mirent
Droit en costé la chambre Argente
Qui forment fu triste et dolente
De ce que aidier ne li pot.
Droit deuant lor II chambres ot
Un petit faitis iardinet
Et un trop noble praëlet
Enclos de mur fait à crestiaus 
Li lieus estoit riches et biaus.
# |
Iluec fu mise Clarmondine
Qui onques nuit ne iour ne fine
De li couurir à son pouoir
Que on ne peüst perceuoir
Qu ele eüst point d entendement.
Moult l aloient ueöir souuent
Li rois et sa mere et sa suer
Qui moult erent dolent de cuer
Dou grant meschief que il uéoient
Que ele auoit si qu il cuidoient.
# |
Moult fu soigneusement gardée.
Mais moult ert de tous redoutée 
Car quan qu ele pouoit baillier
uouloit tout rompre et depecier.
folio31r 
Argente i estoit soir et main
Car uolentiers meïst la main
À li aidier s ele pouist.
Pour ce c on miex garde preïst
Pageu01P244
De li i estoit tous les iours.
À paine pensoit ele aillours
Que à li garder et seruir 
Car gentiex cuers ne puet mentir.
# |
Les X femmes moult se penoient
De li seruir  car bien uéoient
Que on à certes le uouloit.
Pour ce chascune s en penoit
Et tant de bien orent ueü
En celi qui en tel point fu
Que trestout sans commandement
La seruoient moult doucement.
# |
En tel point que ie uous deuise
Fu Clarmondine et en tel guise
Lonc tans. Mais de li or lairai.
De Cléomadès parlerai
Qui à Sebile en tel point fu
K auoir le cuidoient perdu
Cil et celes qui lui amoient.
Ainsi à grant meschief estoient
Li dui amant que ie deuis.
Cléomadès ert mors et uis
Et Clarmondine morte et uiue.
Ainsi fortune à aus estriue
Que il lor uies despitoient
Et andui la mort souhaidoient.
Dont n ai ie pas iugié à tort
Si ie di qu il erent uif mort
Quant chascuns sa uie haoit
Si que la mort en conuoitoit.
Un pou après ce que rauie
Fu Clarmondine et esloignie
Pageu01P245
De Cléomadès son ami
Auint droit en ce point ainsi
Que quant Clarmondine assez orent
Requise au miex qu il onques porent
Parmi la terre de Sebile
Par maint chastel par mainte uile
L orent cil dou pays requise
Mais n en orent nouuele aprise
Ne porent rien sauoir de li
Dont moult furent triste et mari.
Lors se prirent à auiser
Cil de Sebile et à penser
Que estre pouoit deuenus
Crompars k ainc puis ne fu ueüs
Que Clarmondine fu perdue
N en place n en maison n en rue.
S en parloient entre aus souuent
Et disoient communaument
K enz ou iardin l auoit trouuée
Crompars et l en auoit portée.
Car tous iours à coustume auoit
K en cel iardin souuent aloit
Au matin pour herbes trouuer
Pour ses malades acurer 
Car plus i ot de bonnes herbes
Qu il n a entre la et uiterbes.
# |
Lors firent requerre Crompart
Et demander de mainte part
As lieus où repairier souloit.
Mais nus nouueles n en sauoit
Fors tant que puis ne fu ueüs
Que cil meschiez fu auenus.
# |
Tost fu la nouuele espandue
Pageu01P246
Que par Crompart estoit perdue
Clarmondine et tant qu il auint
Que à Cléomadès en uint
Nouueles là où se gisoit.
Car ainc puis leuez ne s estoit
Que il ot perdue s amie.
Mais quand la nouuele ot oye
Ses cuers tantost li tesmoigna
Que c estoit uoirs. Lors se leua
Et pense que en mainte terre
Ira Clarmondine requerre
Et par yuer et par esté
Ains qu il n en sache uerité.
# |
Lors s est Cléomadès leuez
Moult maigres et moult descharnez.
Mais espoirs k encore reuoie
Clarmondine l ot mis en uoie
De garison et de santé.
Cis espoirs l a moult conforté.
Par cel espoir que ie deuis
Fu Cléomadès tost garis.
Pour lui furent lie et ioiant
En Espaigne petit et grant
De ce que il garis estoit 	
Car chascuns moult le desiroit.
De sa garison firent ioie
Trop plus que dire ne saroie.
# |
Quant uit que il pot cheuauchier
Lors n ot cure de plus targier
Que l arréance ne pouruoie
Comment tost soit mis à la uoie
De retrouuer s il puet celi
Pour cui amours le destraint si
Pageu01P247
Qu il n a pouoir d aillours penser.
Deuant son porc uint ester
Qui tant ert liez de son respas
Que dire nel saroie pas.
À lui parla moult longuement
Et li dist que tout plainement
Disoit chascuns par la contrée
Que rois Crompars auoit emblée
S amie dedenz le iardin
Où la laissa par mal destin.
# |
Sire fait-il sauez pourquoi
Ceste chose uraiement croi
Pour ce que nus se il ne fust
Le cheual mener ne seüst
Et pour ce le croi uraiement.
Tous iours acoutuméement
Aloit là querre ses herbées
Crompars toutes les matinées.
Ainsi le tesmoigne chascuns
Que ne s en descorde nesuns.
Par Crompart sui trays et mors.
Ne sai où soit pris mes confors
Quant par lui ai perdu celi
Qui mon cuer enporte auoec li.
Moult très uolentiers requerroie
Li et mon cuer se ie sauoie
Où les peüsse retrouuer.
N a lieu deçà ne delà mer
Tant soit ne diuers ne lointains
Que n i alasse  c est dou mains
Folio31u
Se ie retrouuer les cuidoie
Et quoi que auenir m en doie
Clarmondine requerre irai.
Tout le mont auant cercherai
Pageu01P248
Que n en sache aucune nouuele.
# |
Ceste raison ne fu pas bele
Au roi Marcadigas son pere
Ne à ses suers ne à sa mere.
Quant tel nouuele ont entendue
Chascune i est errant uenue 
Car la uoie li destorroient
Moult uolentiers s eles pouoient.
# |
En la chambre le roi entrerent.
Cléomadès iluec trouuerent
Qui au roi son pere parloit.
Quand done Ynabele le uoit
Ne se pot tenir de plorer 
Baisier l ala et acoler
Et li dist bien que s il s en ua
Qu ele de duel pour lui morra.
Deuant lui sont agenoillies
Ses serours tristes et iries.
# |
Biau frere font eles merci
Ne nous ociez pas ainsi.
Mortes sonmes se en alez
# |
Dist Cléomadès  N en parlez 
Se uous tant amez mon respas
Ne ma santé n en parlez pas.
N i metez debat ne estrif
Se ne m amez miex mort que uif 
Car tous mes deduis et ma ioie
Gist en l espoir k encor reuoie
Celi où maint toute bonté
Qui la toupace est de biauté.
Et pour ce pri à mon chier pere
Pageu01P249
Et à ma douce chiere mere
Que ma ioie ne lor anuit
K en la uoie sont mi deduit
Et mi soulas et mi delit.
Encor geüsse sus mon lit
Malades se ne fust la uoie
De quoi li detris me guerroie.
# |
À ce mot furent tout si mu
Que nus n i a mot respondu
Fors que sans plus Marcadigas.
Biaus fiex fait il ne doutez pas
Car la pucele r auerez
S on set que ce soit ueritez
Que Crompars l ait ainsi emblée.
Ains ne uit si male iornée
Comme le iour que il l embla
Car se ie uis il en morra
Et en sera toute essillie
Sa terre et toute sa lignie.
De ce bien couuent uous tenrai.
Tout maintenant enuoierai
En Bougie pour miex sauoir
De ceste besoigne le uoir 
Et se c est uoirs k emblée l ait
Nous la r auerons entresait
Et comparra sa trayson
Rois Crompars plus k ains ne fist hom.
# |
Cléomadès li respondi
En souzpirant. N est pas ainsi
Sire fait-il. Com uous saués
La coustume dou regne est tés
De la terre le roi Crompart
Que il ne r iroit cele part
Pageu01P250
Pour tout plain d or ceste maison
Pour ce qu il a fait trayson.
De sa gent seroit lapidés
Se de trayson ert prouués.
Et est li ieus ainsi partis
De li à ceaus de son pays
Que qui uers lui fait trayson
Il a perdu sans raënçon
Entirement cors et auoir
Et la terre perdent li hoir.
Et pour ce qu il a uers nous fait
Trayson et uilain mesfait
Croi ie que pour ce n i soit point.
Et si a il encore I point
De quoi il auroit trop à faire
Ains k à bon chief le peüst traire
C est que pais li couuient auoir
uers nous ou par fin estouuoir 
Mais de sa terre sires n iert
Se dedenz uII ans pais n aquiert
uers ceaus cui il mesfait aura.
Car ie fusse alez tout droit là
Si tost comme de ci meüsse
Se ceste chose ne seüsse.
# |
Marcadigas moult bien sauoit
La coustume mais il cuidoit
Son fill cele uoie esloignier
Par paroles et detriier.
Bien uoit qu il n en uenroit à chief.
Ne moustra pas tout le meschief
Que il a ou cuer ensenti 
Ains uous dirai qu il respondi.
Pageu01P251
Bien aperçoit et bien entent
Que ses fiex à la uoie tent
Si qu il ne lairoit pour riens née
Que sa uoie ne fust hastée.
# |
Lors se commence à auiser
Que puisque il s en ueut aler
Ne ne le porroit retenir
S en la uoie deuoit morir
Que miex uaut à son escient
Qu il li doinst esclatierement
Le congié que en retraiant.
folio32r 
Biaus fiex fait il uenez auant.
Très bien me samble à mon auis
Que uous lairiiez à enuis
Le uoiage k empris auez 
Et puisque faire le uoulez
Ie uueil qu il soit à uo talent
Par si que m aiez en couuent
Que dedenz cest an reuenrez
Se loial essoigne n auez
De maladie ou de prison 
Et ie uous met à abandon
Tout mon or et tout mon argent
Et de toute la meillor gent
K en mon pays prendre uorrez.
C. cheualiers i eslirez
Trestous les plus sages de guerre
K eslire porrez en ma terre.
Cil iront en uo compaignie
Pour faire uostre commandie 
Et uous pri se uous tant m amez
Que se uous cheualiers trouuez
Qui soient preu et de bon non
Pageu01P252
Que de uous ne partent sans don
Tel qu il afiert à fill de roi.
Sagement et sans nul desroi
Alez par estrange pays
Et largement donnez tous dis.
Que plus est on preus et uaillans
Plus doit on estre desirans
De donner as bons. Car largece
Siet bien auoec haute prouece 
Car grans princes qui preu se sent
Se mesfait moult très durement
S il entrelaist à faire honnour
Sor fiance de la ualour
Qu il cuide en lui  car li cuidier
En ont maint rebouté arrier
Qui à grant bien fussent uenu 
Mais par cuidier sont deceü.
Grant seigneur large sage et preu
Ne pueent miex faire lor preu
Que metre en bonne gent le leur 
C est li sauuement del honneur.
Nel di pas pour ce ne soiez
Tex que bien en doi estre liez
Pour ce le di que souuenans
Soiez que ne soiez perdans
Par fol cuidier ce que cil perdent
Qui à l outrecuidier s aërdent.
Bon fait humilité chierir
Et outrecuidance hayr 
Car humilitez fait haucier
Et outrecuidance abaissier.
Que plus uaus et plus t umelies
Biaus filz cestui point pas n oublies.
# |
Quant Cléomadès entendi
Pageu01P253
Son pere qui parole ainsi
Sachiez moult li plot durement
Que si très debonairement
Li donne del aler congié.
À genous l en a merciié
Et li a bien en couuenant
Que il fera tout son commant 
À son pouoir s en penera
Par tous les lieus où il uenra 
À honnour faire iert ententiex
De ce ne soit de riens doutiex 
Et li promet qu il reuenra
Dedenz l an se essoigne n a
De prison ou de maladie.
Et Marcadigas li otrie
Et dist oiant tous  Ie uous gré
La uoie à mouuoir à uo gré.
Et Cléomadès sans targier
Fist son afaire apareillier.
# |
Ainsi fu la chose arréée
Que li rois l auoit deuisée.
C. cheualiers fist li rois prendre
Qui n estoient pas à aprendre
Ains furent cheualiers de pris
Sage et courtois et bien apris.
Arréé furent telement
K en l arroi ne failli noient.
Tout kan qu il i apartenoit
Fu pourueü bien et adroit.
Que uaurroit que plus uous diroie
Si tost se mirent à la uoie
Que leur chose fu aprestée. 
Pageu01P254
Là ot mainte lerme plorée
Le iour qu il se durent mouuoir
Ce pouez uraiement sauoir.
# |
Cléomadès sans plus atendre
uint à son pere congié prendre.
Et puis prist congié à sa mere
Cui la uoie fu moult amere
Congié prist à ses trois serours
Qui en grans cris et en grans plours
Remesent. Et lors s en torna
Cléomadès  plus n arresta.
Il et sa gent errant monterent.
Parmi Sebile trespasserent.
À grant merueille uous uenroit
Qui le duel uous deuiseroit
Que cil de Sebile menoient
De ce que aler l en uéoient.
# |
Hé las font il que nous auient
K après tel ioie tex duels uient
Chascuns de nous estoit si liez
De ce que reueiens sus piez
Celui qui par sa grant ualour
Nous a tous montez en honnour 
Kan k auons eüssons perdu
Se ne fust par lui retenu.
Ne nous fust demoré riens née.
Toute fust Espaigne gastée
Ou toute fust en mains d autrui
Se ne fust la ualour de lui.
Sa grant ualour nous a sauué
Terre et honnour et herité
Pageu01P255
Après Dieu qui le nous donna.
Hé  las iamais ne reuenra
Si aura cele retrouuée
Qui mar fu ains à nostre oes née
Car s il ne la puet retrouuer
C est noiens de son retourner.
Selonc le cuer que en lui a
Iamais sans li ne retorra.
Hé  las  que nous est auenu 
# |
Maint cheueil tiré et rompu
Y ot le iour qu il s en parti
Et geté maint dolereus cri.
Là ueïssiez paumes batues
Et poins tordre par maintes rues.
Son demorer chier achetassent
Se il seüssent ne cuidassent
Que ce lor peüst riens aidier.
Mais ce ne lor auroit mestier.
De lor grant meschief me tairai
Et de lor uoie parlerai.
De pays en pays aloient.
De la chose que il queroient
Demandoient à plusour gent.
Ainsi alerent longuement.
En mains lieus assez en enquirent
Mais ains nouueles n en aprirent
Qu il prisassent une chastaigne
Tant que il uinrent en Bretaigne.
# |
À Nantes II iours demorerent
Et droit au tiers iour s en alerent.
Aniou passerent et le Maine 
Et si costoierent Touraine
Tant qu il uinrent en Normendie
Pageu01P256
Une terre moult aaisie.
Folio32u
Ie ne sai pas comment nommées
Estoient adont les contrées
Dont ie uous faz ci mencion 
Mais ore a chascun tel non
Que i ai dit et que ie dirai
Des autres que ie nommerai.
# |
Quant de Normendie seurerent
Outre en Engleterre passerent
Et de là droit en Gales uinrent.
Et lors le plus droit chemin tinrent
D Escoce qu il porent trouuer.
Tant i furent que retorner
Lor plot  si le firent ainsi.
Droit à Douure sont reuerti 
Car n orent pas conseil d aler
Plus auant en pays de mer.
N arresterent ne tant ne quant.
Lendemain uinrent à Wissant.
# |
uers France ont leur uoie tornée
Qui adont ert Gaule nommée.
Grant guerre auoit en ce pays.
Cele part se traioit tous dis
Cléomadès où guerre auoit
Pour ce que uraiement sauoit
Que là où les guerres estoient
Gens de plusours pays uenoient.
Pour ce cele part se traioit
Que moult très uolentiers sauroit
Chose dont fust resleeciez 
Car moult estoit despaaisiez. 
Pageu01P257
En France fu moult bien uenuz.
De plusours fu recouneüz 
Car enz ou pays auoit mez.
De toutes les gens fu amez
Entour cui repairie ot onques.
Mais c estoit merueilles adonques
Comment chascuns le regardoit
Pour le non qui de lui couroit 
Car chascuns disoit que à lui
Ne deuoit on metre nului
De haute prouece à son tans
K en lui n en eüst bien trois tans
Qu il n eüst en tout le meillour
Que on trouuast à celui iour.
# |
À merueilles ert regardés
De tous pour ce qu il estoit tés.
Et encor feroit on demain
S on sauoit Tristan ou Gauain
Ou Lancelot ou Percheual
Qui en l enqueste dou Graal
Firent plusours proueces grans.
Car chascuns d aus fu moult uaillans.
Se ne furent il pas dou conte
Cléomadès dont ie uous conte
Car Cléomadès fu li tiers
De tous les meilleurs cheualiers
Qui ains furent de mere né 
Ce set on bien par uerité.
Or uous dirai que il faisoit
Pageu01P258
Par les pays où il aloit.
S il auoit enz ou pays guerre
Tantost se penoit de l enquerre
Liquels auoit ou tort ou droit.
Et quant le uoir de ce sauoit
Lors se penoit de la pais faire 
Et se il ne pouoit atraire
Les parties que pais en fust
Koi que auenir l en deüst
Adès uers celui se traioit
Là où le plus grant droit cuidoit.
Ainsi se maintenoit partout.
Sachiez si le doutoient mout
Cil contre cui il se metoit
Et cil uers cui il se metoit
Cuidoit tous estre asseürez
Que ses contens estoit alez.
# |
Mainte guerre en fist apaisier
Et maint outrage detriier
Et relaissier mainte folie
Qui ert emprise par enuie 
Car par enuie a on empris
Mainte emprise pour tolir pris
À aucun bon quant ert prisiez.
Encor dure dont c est pitiez
Cis poins et lonc tans a duré
Ce pert il bien à maint regné.
# |
Ainsi ala par mainte terre
Cléomadès celi requerre
Que il uousist miex retrouuer
K en paradis sans li aler
Se il i cuidast après Dieu
Auoir deuant trestous son lieu.
Pageu01P259
En celui uoiage portoit
Cléomadès quant il s armoit
Armes aussi noires com meure
À I blanc gant les dois deseure.
# |
Or uous dirai pourquoi auoit
Tés armes. Ce senefioit
Que il n auoit de remanant
De s amie que le seul gant
Que il enz ou iardin trouua
Là où li rois Crompars l embla.
Or uous dirai là où metoit
Ce gant et que il en faisoit.
Contre son cuer l auoit liié
D un drap linge blans deliié.
Adès nuit et iour i estoit
Mais nus fors il ne le sauoit
Ne ne uouloit que le seüst
Nus hom ià tant ses priuez fust.
Pluseurs fois quant il ert couchiés
Fu li gans de lui desliiés 
Pit quant il desliié l auoit
Maintes fois la nuit le baisoit
Et le tenoit entre ses bras.
C estoit sa uie et ses soulas.
# |
Se tout uous uouloie retraire
L anui de cuer et le contraire
Qu il auoit nuit et iour tous dis
Cis liures qui est moult petis
Seroit plus que la Bible grans.
Se de tout estoit recordans
Les plaintes et les dolousers
Les souzpirs et les regreters
Qu il faisoit les iours et les nuis
Pageu01P260
Ce seroit riote et anuis 
Car ià del ne uous parleroie
Se tous ses meschiez uous disoie.
Ses cuers nule fois ne dormoit
Se à Clarmondine pensoit
Qu il n auoit loisir de dormir
Tant le destraignoient souzpir.
folio33r 
Moult estoit ses cors traueilliez
De ce que si ert esueilliez
Li cuers de lui qui nuit et iour
I pensoit adès sans seiour.
Et de ses meschiez se couuroit
Deuant la gent ce qu il pouoit.
# |
En si fait point le tans passa.
Maint diuers pays trespassa
France cercha et Alemaigne
Duringes Baiuiere Bahaigne
Mais en Westfale ot esté
Partout et dou lonc et dou lé
Et parmi Sassoigne et en Frise.
Ains que sa uoie fust emprise
Au lez par de deuers Baiuiere
Tant ala auant et arriere
Que par Osteriche reuint.
En cele terre tant se tint
Que li sambla que raisons fu.
Lors se sont de là esmeü
Et s en uinrent droit en Hongrie
Et de là uindrent en Prussie
Pageu01P261
Quant Poulane orent trespassée
Une terre riche et pueplée.
Partout estoit moult honnorez 
Car sages estoit et senez.
Moult sauoit mener sagement
Et en pais et lui et sa gent
Car bien lor auoit commandé
Que il n i eüst si osé
Qui mesfeïst rien à autrui
Se sa gent amoient tant lui
Courtoisement se maintenissent
Ne à nului riens ne tolissent.
Et cil ne l oublierent mie
Car bons sires bonne maisnie
Fait par son bon ensaignement
Et s en seruent plus liement.
# |
Tant alèrent qu il trespasserent
Le Bras Saint-Iorge. Lors uiserent
Quel part il uorroient torner.
Ne uous sai pas bien deuiser
Comment cil bras de mer ot non
Adont mais ainsi le claime on
Or endroit que ie dit uous ai.
Ne ie la centime part n ai
Deuisé si me doinst Diex ioie
De ce qu il auint en la uoie
Cléomadès lui et sa gent 
Trop i metroie longuement.
Car moult souuent se combatirent
N ainc à bataille ne faillirent
Qu il seüssent ne loing ne près
K adès ne fust Cléomadès
Pageu01P262
Contre celui cui ert li tors
Ou gent à gent ou cors à cors.
# |
Se d orphelins oïst nouuele
Ou de dame ou de damoisele
À cui on uousist nul tort faire
Tantost uouloit cele part traire
Et s aloit tantost pour offrir
Pour la droiture soustenir.
Sauez quel gent se combatoient
À lui Cil qui nel connoissoient 
Car contre lui mis ne se fust
Nus hom qui bien le conneüst.
Souuentes fois se combatoit.
Ainsi par le pays aloit.
De ce pour quoi ert esmeüs
Ne sot encor ne mains ne plus
Que il en sauoit au mouuoir 
Ce li faisoit le cuer doloir.
# |
Quant le Braz Saint-Iorge ot passé
Iluec ont trois iors seiorné
Et ont demandé et enquis
La maniere et l us dou pays
Là où il béent à aler.
Ainsi com m oëz deuiser
Alerent tant k en Grece uinrent.
Sachiez que li Griiois se tinrent
Bien apaié quant ueü ont
Cléomadès. Grant ioie en font 
Car de sa ualour bien auoient
Oy parler et bien sauoient
Que c estoit li plus preus de tous.
Chascuns ert dou ueöir ialous.
Miex en amoient lor pays
Pageu01P263
Pour ce que il i fu norris.
Grant guerre auoient lors li Grieu
À I trop poissant roi caldieu 
Qui auoit à non Primonus.
Moult auoit Griiois court tenus
Et guerroié très aigrement.
Maint grant anui et maint torment
Lor fist et maint très grant damage
Pour ce que il uouloit treuage
Auoir sor aus k ains à nul iour
N orent eü si ancissour.
# |
Metre les uouloit desouz soi 
Car Grieu estoient lors sans roi
Et ert chascuns sires de lui
Et ne tenoient riens d autrui.
Faire leur uouloit desraison 
Tour quéroit par fausse ochoison
Par quoi il fussent si sougi.
S en erent irié et marri
Li Grieu et moult s en esmaioient
Car uers cel roi pouoir n auoient.
Tant estoit riches et poissans
Malicieus et sorquerans
À ceaus qui à lui marchissoient
Que tout si uoisin le doutoient.
Li Griiois forment honnorerent
Cléomadès. Moult se penerent
Pageu01P264
D onnorer et lui et sa gent.
À lui uinrent moult humblement
Li plus grant seignour de la terre
Pour aïde et conseil requerre
Encontre le roi de Caldée
Qui lor terre a [toute] gastée 
Et a enuers aus guerre emprise
Par sa mauuaise conuoitise
Que il pas faire ne deüst
Se il preudons et loiaus fust.
Ià nous a malement greué 
Mais bien auons en proposé
K ains i laira chascuns la uie
K à no tans soit Grece asseruie.
# |
Quant Cléomadès l entendi
Pitié l en prist. Lors respondi.
— Seignour fait il ci sui uenus
Mais ne sui pas si pourueüs
Folio33u	
Que ie fusse se ie seüsse
K en tel point trouuer uous deüsse.
Mais tant com ualoir uous porrai
À ce tant pou de gent que i ai
uous aiderai à mon pouoir
De cuer et de cors et d auoir 
Car la terre où ie fui norris
Deuroie ie moult à enuis
ueöir honnir ne abaissier
Se de riens li pouoie aidier.
Ne sai que ie plus uous en die
Car en moi ne remanra mie
Que Grece où fui norri soué
Pageu01P265
Perde la grant honnesteté
Qu ele a et la haute noblece.
Mais or couuient que sans perece
Soit emprise ceste besoigne
Et que chascuns nuit et iour soigne
Par quoi très bien soit pourueüs
Si que tost soit seure corus
Cis rois qui uous cuide honnir
Et uostre pays asseruir
Car li hom qui pert sa franchise
À moult s onnour arriere mise.
# |
Et quant Griiois ont entendu
Comment il leur a respondu
Bien uirent qu il ert cheualiers
Fins faitis parfais et entiers
Et de très haute enprision.
Moult l en mercient li baron
De ce que si entierement
Et si très esclatierement
Met lui et sa gent abandon
Pour aus aidier de lor raison.
Durement l en ont mercié
Et encliné et gracié.
# |
Lors li ont dit c un parlement
A Primonus pris à lor gent
À ce premier mardi prochain
Es prez desouz Mont Arestain.
Et Cléomadès respondi
K au parlement ira aussi
Et loe que pas refusée
Ne soit raison mais demandée.
Pageu01P266
Car souuent mescheöir uoit on
À ceus qui refusent raison 
Car li hom qui ueut refuser
Raison doit par droit meserrer 
Car qui raison refuse et droit
Sachiez que il pas bien ne croit
Enz el souuerain Créatour 
Qui nous pouruoit et nuit et iour.
Qui son Créatour douteroit
À nului nul tort ne feroit.
Diex de plusours est pou doutez
Et creüs dont c est grans pitez.
Pour ce raison lor loe aprendre
Se Primonus i ueut entendre.
# |
Quant li iours dou parlement uint
Chascuns si k a lui apartint
I uint d ambes II les parties.
Moult auoit beles praëries
Et boschelés uers fuëillis
Là où cil parlemens fu pris.
Assemblé sont. Premiers parla
Primonus et as Griex moustra 
Se il ce que il demandoit
Li connoistroient là endroit
Ou il le uorroient deffendre.
Et li Griiois sans plus atendre
Dirent qu il s en conseilleroient 
Et tantost l en responderoient.
# |
Lors se sont à une part trait.
Cléomadès dist que lonc plait
N afiert pas à cele requeste.
Pageu01P267
La responce doit estre preste 
Ou uous deffendez uo pays
Ou faites ce qu il a requis.
Mais se uos honnours ne gardés
Iamais les cors de uous n amés.
Car cors sans honnour rien ne uaut
Ià tant n iert uenus de lieu haut 
Car garder se doit assez plus
Cil qui de haut lieu est uenus
Que cil de petite lignie 
Et Griiois sont d ancisserie
Ainsi que partout tesmoigne on
De moult très noble extracion.
À mon auis n i a c un tour 
Ou morir ou sauuer honnour.
uie sans honnour soit honnie
K assez uaut miex honnour sans uie.
# |
Quant Cléomadès entendu
Ont Griiois à lui sont uenu
Et li prient communaument
Qu il face et die à son talent
Et commande sa uolenté
Et il feront tout à son gré 
Et iurent que ià ne donront
Treuage ainçois i morront.
Cléomadès dist qu il dira
La parole et la mousterra
De par Griiois roi Primonus.
Tout l otroient Leué sont sus.
# |
Deuant roi Primonus reuinrent
Les parties. Coies se tinrent
Et en pais car moult desiroient
À sauoir à quel chief torroient
Pageu01P268
Les besoignes de cele emprise
De quoi Primonus s aime et prise
De ce que il onques l enprist.
Chascuns se taist nus mot ne dist 
Et Cléomadès encommence
À parler com de grant science.
# |
Sire rois fait il a Primonus
Dont uous est cis consaus uenus
Qui Griiois uoulez asseruir 
De honteus entremés seruir
Les uoulez quant par uo haussage
uoulez auoir d aus treüage
K ains uos ancestres ne requist.
Qui ce uous loa il mesfist.
Maint damage lor auez fait
À tort dont uous auez mesfait.
Mais s à ce uouliiez entendre
Que uous as Griex uousissiez rendre
Leur damages entierement
Et puis feïssiez serement
Que mais ne lor demanderiez
Nule riens ains lor aideriez
De tout uo pouoir contre autrui
Qui faire leur uorroit anui
folio34r
Ie croi que il conseil aroient
Que ce mesfait uous pardonroient 
Ou la bataille à aus aurés.
Prenez lequel que uous uoulés
De ces II poins et choisissiez
De par Griiois et bien sachiez 
K autre chose n enporterez.
# |
Griiois dient c est ueritez.
Quant li rois Primonus entent
Pageu01P269
Que Cléomadès telement
Li a pour Griiois respondu
Moult en ot le cuer irascu.
Si fu tormentez et iriez
K à paines pot ester sor piez.
Cléomadès moult regardoit 
Mais ne sot pas qui il estoit.
# |
uassal fait il or m escoutez
uous qui pour les Griiois parlez.
Ne sai se estes cheualiers
Ou auocas ou amparliers 
Mais de par Griiois m auez dit
Et grant outrage et grant despit.
Ie cuidoie kant ie uing ci
K enuers moi deüssent merci
Requerre mais moult en sont loing.
De ce ne sont pas en grant soing
Quant de bataille m ont semons.
Mais par les Diex que nous créons
Iamais iour n auront pais à moi
Si m auront tenu pour lor roi
Et seront tout à moi sougi.
Ice lor créant et afi
Ou i en remaindrai mors ou pris.
D aus sui de bataille aatis
Mais à moi la bataille auront
En quel marche que il uorront.
# |
Ne sai que plus uous en diroie
Ne que la chose aloigneroie.
La bataille fu deuisée
En I plain moult près de la prée
Où cil parlement ot esté.
À quinzaine l ont créanté
Pageu01P270
Qu il i seront d ambes II pars.
Lors est li parlemens espars.
# |
Quant de là furent departi
En si fait point com ie uous di
Chascuns en son lieu s en ala
Et se pouruit et arréa
Si qu à tel chose apartenoit.
Li Grieu Cléomadès à droit
Honnorerent si com il durent.
# |
Au iour de la bataille furent
uenu sor la piece de terre
Arréé comme gent de guerre
Et li Caldieu et li Griiois.
Sachiez que Primonus li rois
Auoit tant de gens amenées
Que plaines erent les ualées
Et tout li plain et les montaignes
Que de sa gent que des estraignes 
Car partout auoit gent mandées
Par prieres et ensodées.
# |
Près estoient II tans de gent
Que n erent Grieu si com i entent.
Quels armes ot rois Primonus
uous deuiserai. Ses escus
Ert d or à I noir olifant
À I ourle moult bien séant
De gueules qui ert endentée
Et li ourle estoit besentée
De petis besentiaus d argent
Qui moult i erent bel et gent.
# |
Li Grieu IIII batailles orent 
Pageu01P271
Si estofées que miex porent 
Et Primonus en auoit uI
De gent qui erent de grant pris.
Sauez que Cléomadès fist
En chascune bataille mist
XX de ceus k o lui amena
Et lors as Griiois commanda
Qu il facent ce que cil diront
Et cil dient qu il le feront.
Rien ne lor uorront commander
Que il ià lor doient uéer
Tant com piece d aus durera.
# |
Cléomadès moult agréa
Li samblans que chascuns faisoit
En bon couuenant les trouuoit.
Les batailles a deuisées
Cléomadès et arréées
Comment l une après l autre ira.
La premiere bataille ara
Il meïsmes k aler uouloit
Ainsi com deuisé l auoit
Au roi Primonus assambler
Pour le miex que il set uiser.
# |
Moult cheuauchoient noblement
Les batailles et sagement
K à paines la longueur d un doit
Li uns d aus l autre ne passoit.
Li uns l autre trop n enpressoient
Mais si très à point cheuauchoient
C on peüst prendre hardement
En leur noble contenement.
Pageu01P272
Maint cheualier très bien monté
Et très gentement acesmé
Y ot que d une part que d autre
Escuz as cols lance sor fautre
Et les hiaumes plantez es chiés 
Et sor les estriers afichiés
Cheuauchierent en conroi tant
Que si s alerent aprochant
Que les batailles s entreuirent 
Sachiez que d ambes pars fremirent.
folio34u
Quant d ambes pars ueü se sont
Au roi Primonus uint adont
Uns cheualiers qui li conta
Que Cléomadès estoit là 
Et s ert cil trestout uraiement
Qui l autre iour au parlement
La parole des Griex moustra.
Qui la nouuele en aporta
En uostre ost ne uous amoit mie
Car toute uostre ost esbahie
Est de ce que ci est uenus.
Moult en est chascuns esmeüs.
C est li aigles des cheualiers.
Puis ne uolera uolentiers
Faucons le iour k aigle ait ueüe.
Ainsi est il de sa uenue
Com del aigle que ueü ont
Oisel car puis ne uoleront
Hardiement cele iournée.
Pour ce est l aigle comparée
À lui car sa très grant ualue
Est par tout le monde seüe.
Sachiez par lui sont esbaudi
Li Grieu et Caldieu abaubi.
Pageu01P273
Et ce n est mie grant merueille
Car sa prouece n est pareille
À nule autre ce croi et cuit
Ce sauront li uostre ains la nuit.
Sachiez se pas ne l i seüssent
uostre gent plus asseür fussent.
Mal est fait quant le seuent ci.
# |
Quant li rois l ot tous en rougi.
Ne li furent plaisans ne beles
À oyr si faites nouueles 
Car de Cléomadès auoit
Oy parler et bien sauoit
Que c estoit de tous li plus preus
Et ce n estoit mie ses preus.
N est merueille s en fu dolans.
Les Griiois uoit parmi les chans
uenir qui moult les aprochoient.
En IIII batailles uenoient.
Une en uoit qui uers lui se trait
Et lors pensa il entresait
Que Cléomadès i estoit
Et k a lui uient assambler droit.
# |
Bien uit ce est chose passée
K auoir lor couuient la mellée.
Lors ueïssiez espiex brandir
Et sor hiaumes des mains ferir
Pour plus fortement enformer
Le hiaume ou pour ueöir plus cler.
Bien sambloient d armes manier.
Quant Grieu prennent à aprochier
Pageu01P274
Lors ferirent des esperons.
Deuant tous plus ioins c uns faucons
S en uint Cléomadès brochant
En son point I espiel trenchant
Dont le premerain qu il ferit
À la terre mort abati[t].
# |
Ce que il premiers assambla
Ce fu pour ce que il pensa
Que li Grieu plus hardiement
Iroient enuers leur content.
Sachiez que maint à terre en mist
Ains que ses espiex fin preïst 
Car adonc chascuns tant gardoit
Son espiel com durer pouoit
Ou fust son glaiue ou fust ses dars
K adonc ert tenus pour couars
Ou pour nices qui ne s aidoit
De l un des trois tant com duroit.
# |
Les batailles sont assamblées
De toutes pars et aioustées.
Or sachiez bien que celui iour
N ot pas Cléomadès seiour
Car moult fu la bataille fiere
Et de despiteuse maniere.
Caldieu en grant despit tenoient
Que li Griiois enpris auoient
uers aus bataille à iour nommé.
Moult sont aigre et entalenté
D ambes II pars de bien ferir
Et de deffendre et d assaillir.
# |
Cléomadès au bran d acier
Fist cel iour maint arçon widier.
Pageu01P275
Ià cele part ne se tornast
Puis que il Castele escriast
Que tous ne feïst remuer
Les rens et fremir et branler.
Nus hom n osoit ses coups atendre
Ne encontre lui estal rendre.
Caldieu moult forment le doutoient.
Ses coups malement ressoignoient.
# |
Cele bataille longuement
Dura et moult i ot de gent
Gisant par les chans estraiés
Que mors que naurez que bleciés.
Primouus Griiois assailloit
Forment et Caldée  escrioit
Car dou cors fust preus et uassaus.
Se dou cuer fust urais et loiaus
Plus k autres couuoiteus estoit
N à nului couuent ne tenoit.
# |
Moult estoient Caldieu doutant
Et moult s aloient enpressant
Ne mais les cors n abandonnoient
Si durement comme il soloient 
Car moult les auoit mal menez
Cléomadès et desuiez 
De toutes lor batailles uI.
N en y ot nule au mien auis
Où il ne fust II fois ou trois.
Ne tenoit pas en I lieu kois.
De bataille en bataille aloit.
Chascune bataille cuidoit
Que en la lour fust tout adès.
Pageu01P276
Tant les mena Cléomadès
Qu il et Grieu apertement uoient
Que Caldieu se desconfisoient.
# |
Cléomadès lors se pensa
Que uers Primonus se traira 
Car bien pense se pris l auoit
Que mais deffense n i auroit.
Miex le uorroit prendre k ocire.
La teste de son cheual uire.
Lors regarda parmi l estour
À guise de fier poigneöur 
Cele part prist droit à aler
Où plus tost le cuide trouuer.
# |
En la bataille Primonus
S est Cléomadès embatus.
Toute la bataille branla
Au lez là où il i entra.
Ses coups sauoit si departir
Que cil qui se pouoit partir
De lui quant près de lui estoit
Ses Diex durement en looit.
Griiois le siuoient de près
Qui moult erent aigre et engrès
Que Caldieu fussent desconfit.
Cléomadès fist tant qu il uit
Primonus qui moult enpressez
Ert des siens et auironnez.
Quant Cléomadès ueü l a
Trestout droit uers lui s adreça 
Car li cheuaus sus koi séoit
Grans et fors et rades estoit. 
Pageu01P277
Maugré tous est à lui uenus.
Là fu mains ruistes coups ferus
folio35r
Et mainte broigne derrompue
Et mainte ceruele espandue
Et mains fors hiaumes descerclés
Et mains fors escus decoupés
Et mains cheualiers abatus
À la terre tous estendus.
Et maint cheual a uuide sele
Et trayner mainte bouele
Peüst on en maint lieu ueöir.
Caldieu uirent que nul pouoir
As Griiois celui iour n auront.
Les dos tornent  desconfit sont.
# |
Cléomadès tint enbracié
Primonus et l ot enbronchié
Deuant lui  et il li tendi
S espée et li pria merci.
Frans hom fait il ne m ociez.
Pour Dieu la uie me sauuez.
Tant en aurez argent et or
Com uous uorrez et plus encor.
Et Cléomadès erranment
Mist Primonus deuers sa gent
Et lor commande moult et prie
Que ne li facent uilonnie 
Et cil dient qu il le feront.
Pris et loiié mené l en ont.
Lors ueïssiez gens enchaucier
Uns fuïr et autres chacier.
# |
Moult fu grans li enchauceïs
Pageu01P278
Moult i auoit de gens maumis
Et de naurez et de bleciez.
Sor Caldieus torna li meschiés 
Car de mors tant en y auoit
Et de pris que merueille estoit.
Liez fu qui eschaper en pot 
Car n en eschapa pas qui uot.
Li desconfit le champ uuidierent
Et li uainqueöur enchaucierent
Tant qu il lor sambla que bon fu 
Lors sont arriere reuenu.
# |
Au lieu où l estour ot esté
Sont li uainqueöur retorné.
De cuer erent lie et ioiant 
De Cléomadès uont parlant
Et dient c onques mais ne fu
Cheualiers de plus grant uertu
Ne qui tant peüst endurer
De coups ne tant de coups donner.
Diex le nous enuoia font il
Pour nous geter dou grant peril
De seruage où mis nous eüst
Rois Primonus se il ne fust.
Par son fait ua nostre honnor droit
Qui ià dou destre lez clochoit
D ambes II lez fust afolée
Se ne fust ses cors et s espée.
Que Diex qui si poissant le fist
Soit loez quant le nous tramist
À si bon point pour nous monter
En honnour et de blasme oster.
Pageu01P279
Ainsi li plusour d aus disoient.
Cléomadès partout prisoient.
Lui et sa gent moult honnorerent.
Cele nuit iluec demorerent
Et lendemain s en departirent.
Si très tost que il le iour uirent
S en commencierent à aler.
Lor prisons en firent mener.
Roi Primonus en ont mené 
En I chastel enprisonné
L ont Griiois bien et fortement.
# |
Mais or uous dirai ie briement
Comment cele guerre prist chief.
Au roi Primonus ert moult grief
K ainsi li ert pris de la guerre.
uers les Griiois fist pais requerre.
Sor ce ce dist se meteroit
Que Cléomadès en diroit 
Car tant de lui entendu a
Que tout son plain dit en tenra.
Et Grieu l otroient ensement.
Et Cléomadès entreprent
Cele besogne et dit leur a
Que courtement son dit dira.
Iusk à lendemain atendi 
Onques n i mist plus lonc detri.
Lors a tous les barons mandez
Et fu prise la seürtez
De Primonus que il tenroit
Ce que Cléomadès plairoit.
# |
Cléomadès en son dit dist
Pour ce que Primonus mesprist
uers les Griiois premierement
Pageu01P280
K à tous iours iretablement
Sera uers Griiois redeuables
Et lor iurez et lor féables 
Que se nus uers aus mesfaisoit
À son pouoir lor aideroit
Et rendroit trestout le damage
Que fait leur auoit par outrage
Et à touz iours mais lor donroit
Tel treü qu il deuiseroit.
Et lors deuisa le treü 
Mais ne sai pas com grans il fu
Ne ie n en uorroie mentir.
Ainsi lor plot à assentir.
Partant de la prison issi
Et li autre prison aussi.
# |
Par conuoitise fu cil rois
Sougis à ce tans as Griiois.
Sachiez nus ne doit conuoitier
Pour autrui greuer lui haucier 
Et tex se cuide haucier haut
Cui à la fi[n]e li piez faut 
Si que quant il cuide estre el mont
Si se trueue il el ual parfont.
Et pour ce se doit bien garder
Chascuns del autrui goulouser 
Car qui l autrui conuoite à tort
De s ame conuoite la mort.
Et cil qui pert l ame tout pert
Ce doit on sauoir en apert 
Et qui autrement i entent
Il n a pas urai entendement.
Pageu01P281
Ainsi fu la pais estorée
Que ie la uous ai deuisée.
En Caldée Caldieu s en uont.
De la pais lie et ioiant sont 
Selonc ce que leur ert cheü
Furent lie que ainsi lor fu.
# |
Cléomadès lors s auisa
K en Grece plus ne remaindra
folio35u
Car de la chose qu il queroit
Nule nouuele n entendoit
N à estranges ne à priués
Dont moult de cuer ert tormentés.
As Griex dist k aler s en uouloit
Et que à Dieu les commandoit.
Moult en furent Griiois dolant.
Lor firent uenir tout errant
Cheuaus ioiaus or et argent
Pour donner et lui et sa gent
Mais onques ne uolt receuoir
Ioiel ne tresor ne auoir.
# |
Or uous dirai que Griiois firent.
Tout communement s assentirent
K à Cléomadès offerroient
K à ses besoins le seruiroient
Pour garder son cors et s onnour.
Deuant lui et grant et menour
Sont uenu et offert li ont
K à son uouloir le seruiront
Et quant li plaist que il les mant
Car il sont tout à son commant.
Cors et auoir entirement
Offrent à son commandement
Et dient bien que commander
Pageu01P282
Lor puet et que tout sans mander
Iront uers lui s il a besoigne 
Ce ne lairoit pour nule essoigne.
# |
De lui obéir se penoient
De cuer car faire le deuoient.
Et Cléomadès sagement
Les respont et moult doucement 
Et dist que il n escondit mie
Leur seruice ains les en mercie
Comme cil qui tout bien sauoit
Et en cui toute honnours manoit.
# |
Ainsi la chose demora
Et Cléomadès s en ala.
Le tiers de la gent n auoit pas
Que li charcha Marcadigas
Ses peres au partir d Espaigne.
N auoit pas o lui grant compaigne.
Moult en ot de mors demorez
En l estour dont oy auez
Et sor le chemin au uenir
En couuint il assez morir
Ou de leur mort ou en estour 
Car faire leur couuint maint tour
Et passer maint diuers pays
Ains k en Grece se fussent mis.
Pageu02P001
De là endroit se departirent
Et li Griiois les conduisirent
Tant que Cléomadès les fist
Retorner et puis il se mist
Au chemin selonc la marine.
Souuent regretoit Clarmondine
En lermes plaines de desirs
Et en pensers plains de souzpirs.
C estoit sa uie et iour et nuit 
Onques n auoit autre deduit.
Longuement se tint sor la mer
Et faisoit partout demander
À mariniers à marcheâns
De ce dont plus ert desirans 
Mais nouuelles n en aprendoit
Dont moult dolans de cuer estoit.
Tant sus la marine se tint
Cléomadès k à I port uint
Qui ert droit encontre Sezile.
Lors se pensa que droit en l isle
De Sezile uorroit aler.
En Sezile se fist passer.
Pageu02P002
Par toute Sezile requist
S amie mais riens n en aprist
Qui li sesist. En mer rentra.
En mer fu tant qu il arriua
En une moult bonne cité
Et de moult grant nobilité.
Icele citez siet en mer
uenice l ai oï nommer.
# |
Cléomadès là arriua.
De sa gent o lui demora
Tant com lui plot. Lors fist aler
Les autres à Mestre arriuer
Pour leur cheuaus faire aaisier
Qui bien en auoient mestier
Car moult les orent traueilliez.
Ne en uenisse ce sachiez
Ne met on pas cheuaus souuent
Mais à Mestre communaument
Font leur cheuaus metre et garder
Cil qui ont talent d arrester
En la cité que ie uous di.
Cléomadès le fist ainsi.
# |
De iour en iour amenrissoit
Sa route ainsi com il aloit.
Car moult pou de repos auoient
La gent qui auoec lui aloient.
Quant uenu furent en uenise
De cele besoigne ont enquise
Pour quoi il estoient uenu
Mais il n en ont riens entendu
Pageu02P003
Quant iluec orent tant esté
Que il lor plot lors sont entré
En batiaus et passer se font
À Mestre là où leur gent sont.
Cis passages ne dure mie
Plus de II milles et demie
Se plus y a n est pas granment.
# |
Ne moustrait pas tout le torment
Cléomadès que il auoit
Mais à son pouoir le couuroit
Pour sa gent à cui fust trop grief
S il seüssent tout son meschief.
# |
Une nuit en son lit gisoit
Cléomadès et regretoit
Clarmondine moult durement.
Hé las fait il la mors k atent
Que ne me prent quant retrouuer
Ne puis cele tant sache aler
Où tant a de bien et d onnour
Et de biauté et de ualour
C on n en porroit plus souhaidier
Hé las quant ie plus la requier
Et ie mains nouuelles en oi
Mes mieudres à ce que ie uoi
Certes est ce que ie me tue
Car c est passé ie l ai perdue
Iamais nul iour ne la uerrai.
Pour l amour de li m ocirai.
Ne pourquant miex uaut que languisse
Que ie à un coup m oceïsse.
Folio36r
Trop legierement passeroie
Mon forfait se ie m ocioie
Trop tost seroie deliurez
Pageu02P004
Dou meschief dont ie sui comblez.
Et comment ai ie forfait donques
Oïl quant ie la laissai onques
Ou iardin seule moult forfis
Là me failli sens et auis.
De toute ioie me seurai
Le iour que ou iardin laissai
Clarmondine seule séant
Moult oi cuer nice et non sachant.
Miex uorroie I souhait auoir
Par quoi la peüsse ueöir
Et r auoir en ma compaignie
Que mil souhais et n i fust mie
Car nus souhais ne me porroit
Tant ualoir com cil seus feroit.
Cis me rendroit ioie et leece
Dont ie n ai fors duel et tristece.
Tons les iours et toutes les nuis
Croist en moi tristece et anuis.
Hé las com ie sui mescheäns
Et s iert par tans passé li ans
Que i oi en couuent à mon pere
Et à ma douce chiere mere
Que ie arriere reuenroie
Sans faille se ie mors n estoie
Ou se ie n auoie ochoison
De maladie ou de prison.
Par tans iert eis termes passez
Et ie suis tous asseürez
Que puis k adont ne me r auront
Que de duel et d anui morront.
Las malement m est mescheü
Quant par mon fol sens ai perdu
La souueraine de bonté
Pageu02P005
Et la toupace de biauté
Et pere et mere et moi aussi.
Comme à dure heure ie nasqui
Quant par ma foie niceté
Ai pere et mere et moi tué
Mes cuers malement me traï
Quant onques à ce s assenti
Que la laissai seule ou iardin.
En tés pensers iusk au matin
Fu Cléomadès cele nuit.
Se meschief de cuer sont deduit
Dont ot il des deduis assez.
Lors s est en son cuer auisez
Que il de sa gent s emblera
Et seuls par le pays ira
Et Clarmondine requerroit
Tant que u cors la uie auroit
Car nul ne le pouist oster
Del espoir de li retrouuer.
De là en Toscane n auoit
Que trois iornées trestout droit.
Trois citez y a à passer
Qui le droit chemin ueut aler
Paue et Ferraire et puis Bouloigne.
C est li chemins. Mais n ot pas soigne
Cléomadès d aler par là.
Plus sauuage chemin tenra
Que celui s il le puet trouuer
Par les forez uorra aler
Que retrouuer ne le pouissent
Sa gent se il le requeïssent.
Ainsi pensa qu il le fer oit.
Pageu02P006
Si tost que il le iour perçoit
Trestout erranment se leua.
I sien chambellene esueilla
Quant esueillié l ot si li dist
Que tout erranment li meïst
Une sele sor I destrier
Celui que il auoit plus chier
À arréer li commanda.
Et cil le fist lors reuint là.
Lors li a Cléomadès dit
Que il li aport sans detrit
Ses armes car armer se ueut
En I lieu aler li estuet
Que chascun ne ueut pas noncier
Et cil qui ne l ose laissier
Le fist tout ainsi faitement.
Et Cléomadès erranment
S arma si tost qu il onques pot
Et li chambellens ià li ot
Iluec son cheual amené.
# |
Lors monta. N a pas demoré
Sa targe et son espier a pris.
Mais ains que de là fust partis
A au chambellene commandé
Que il n ait le cuer si osé
Que il de lui nouuele die.
Et li chambellens li otrie
K escondire ne li osa
Et Cléomadès s en ala.
Sitost qu il pot de la uile ist.
Si très tost as plains chans se mis
Que il des chemins pot issir 
Car il auoit moult grant desir
Pageu02P007
Qu il eüst trouuée forest.
Et quant uoit que as plains chans est
Lors regarda de tous costez
Et lors se torna à ce lez
Où il li sambla que par droit
Forest plus tost trouuer pouoit.
# |
Son cheual tant esperonna
C une grant forest ueüe a.
Droit cele part s est adreciez.
De la forest trouuer fu liez
Pour ce que se nus le siuoit
Que pas si tost nel trouueroit
Dedenz la forest que as chans.
En la forest qui estoit grans
S en est Cléomadès entrez
Et li chambellens est remez
Moult pensis car il ne sauoit
Où Cléomadès s en aloit
Ne il ne li dist au partir
Nule riens de son reuenir
Ne il riens ne l en demanda
Car demander ne li osa
Moult auoit le cuer trespensé.
Lors sont tout par leenz leué
Cheualier escuier garçon
Keu bouteillier et escançon.
En son lit n ont pas retrouué
Cléomadès. S en sont iré
Ne sorent qu il fu deuenus
S en fu chascuns moult esperdus.
Folio36u
Mais en la fin li chambellens
Dist tout en apert à leur gens
Pageu02P008
Comment il s en estoit alez.
Lors fu chascuns si effréez
Qu il ne seuent qu il puissent faire
Ne de quel part il puissent traire.
Li uns d aus l autre regardoit.
Chascuns forment s esmerueilloit
Pour quel raison ainsi emblez
S ert lor sires d aus et seurez.
Quant il se furent auisé
Lor conseil ont à ce torné
Que la moitié d aus le querront
Et li autre là remanront.
Lors monterent sor leur cheuaus.
Par chans par bois par mons par uaus
Le uont requerre et demander
Mais il n en pueent point trouuer.
Par tout le pays le requirent
uIII iours mais ains riens n en aprirent
Droit à Mestre se rassamblerent
Lors primes tel duel demenerent
Quant n en orent nouuele eüe
K à pou que chascuns ne se tue.
Lors penserent que desperez
Se fust ou noiez ou tuez
Pour ce que nouueles n ooit
De la riens que il plus amoit
K autrement alez ne s en fust.
Que il aucun d aus dit n eüst
Aucune riens de son propos.
Chascuns d aus se tenoit pour sos
Pageu02P009
Et pour malement auuglé.
Souuent se sont chaitif clamé.
Ils ne sauoient que cuidier.
Lors se prirent à conseillier
De quel part traire se porront
En la fin assenti se sont
À ce k en lor pays r iroient
Car là endroit riens ne faisoient.
De Mestre se sont departi.
À pou que ne furent parti
Leur cuer de duel quant s en partirent.
Quant sans Cléomadès se uirent
Hé las que nous est auenu
Font il quant nous auons perdu
Cléomadès no bon seignour
Qui tant de bien et tant d onnour
Faisoit à nous et nous donnoit
Plus que chascuns prendre n osoit
Se pour les cors auenturer
Certes le pouiens trouuer
Tost i seroient assenti
Li cuer s estre pouoit ainsi.
Ainsi entre aus se gaimentoient
À cuers dolans s en repairoient
Tant k en Espaigne uinrent droit
Là où Marcadigas estoit.
Tout li ont dit et recordé
Comment sont uenu et alé
Parmi mainte estrange contrée.
La uéritè li ont contée
Des terres des pays des lieus
Pageu02P010
Et de la bataille des Grieus
Comment Primonus desconfirent
Et après comment il perdirent
Cléomadès. Quant li rois l ot
Pasmez s est tenir ne s en pot.
Seur son lit chéöir se laissa
Là endroit II foiz se pasma.
Et quant reuint de pasmoison
Lors regarda tout enuiron
Sa gent qui erent repairié
Sans son fill dont le cuer irié
Ot si k à paines pot mot dire
Tant par ot grant duel et grant ire.
Quant parler pot si dist Hé las
Meschiez me tient pris en ses las
Bien puis dire trop ai uescu
Quant i ai Cléomadès perdu
Mon chier fill que ie tant amoie.
En lui amer raison auoie
Car en lui nule riens n auoit
Fors que bonté cele i manoit.
Pour lui estoie redoutez
Et obéis de tous costez
N erent uiuant prince ne roi
Qui osassent faire desroi
Moi ne rien k à moi amontast.
N est hom mortex ne redoutast
Moi à mesfaire à son uiuant.
Hé las d une chose me uant
C est que iamais ioie n arai
Ains morrai de duel bien le sai.
Pageu02P011
Mais ce n iert pas quant ie uorroie
Car mon uuel maintenant morroie.
Lors se repasme de rechief
Et sa gent li tienent le ehief
Qui si grant duel de cuer auoient
K à pou que il ne s ocioient.
Moult fu la cours desconfortée.
À ce point est leens entrée
La royne done Ynabele
Qui tel duel ot pour la nouuele
Que de son fill ot entendue
K à pou que de duel ne se tue.
Ses filles après li uenoient
Qui lor blanches mains detordoient
Et tiroient leur cheueus blons
Dont chascune ot plenté et Ions.
Las font eles perdues sonmes
Quant no frere perdu auonmes
Le bel le bon le preu le sage
En cui la flours de uasselage
Et de tous biens estoit creüe.
Quant Marcadigas a ueüe
La royne lors se leua
Et la royne regarda
Le roy. Bien uit à son samblant
K ains ne l ot ueü si dolant.
Par la main l a li rois saisie
Hà fait-il ma trés douce amie
Or nous conuendra départir
Car bien sai que de duel morir
Pageu02P012
Me conuient n en puis eschaper
Quant i ai perdu celui sans per
De tous les biens c en puet sauoir.
N auoit nul per au dire uoir
Cléomadès. Or l ai perdu
Et quant la royne a ueü
Le roi qui estoit en tel point
Double mesaise au cuer li point
Folio37r
Pour son fill et pour son seignour.
Ne pouoit auoir duel greignour
Qu ele auoit mais comme sachant
ua son seignour reconfortant.
Mais confors nule riens n i uaut
Car meschiés de cuer si l assaut
Qu il ne set qu il puist deuenir.
Plus het sa uie que morir.
Que uous iroie ie contant
Tant ot le cuer triste et dolant
C une maladie li uint
Tele que morir l en couuint
Dont ce fu pitiez et dolours.
Plains et regretez de plusours
Fu si que dire nel saroie.
Sauoir pouez que pou de ioie
Ot en Espaigne à celui iour
C on i perdi si bon seignour
Comme le roi Marcadigas
Li pays fu souples et mas.
De trestoutes pars regretoient
Marcadigas car moult l amoient.
Tost fu la nouuele espandue
Partout que la uie ot perdue
Pageu02P013
Marcadigas et que ses fis
Est mors. De ce cuide estre fis
Chascuns qui la nouuele en ot.
Sachiez s aine femme grant duel ot
Dont l auoit grant done Ynabele.
Souuent se pasmoit comme cele
Qui miex uousist la mort auoir
Qu ele ue feïst nul auoir.
Et ses trois filles demenoient
Tel duel qu eles se deseiroient
Nés et uisages et mentons.
Lasses font eles tout auons
Perdu et pourquoi remanonmes
uiues quant nous perdu auonmes
Pere et frere de tel afaire
Com Diex les pot andeus miex faire
Marine souuent maudisoit
La uie qui la soustenoit
Et l eitre qu ele onques nasqui
Ha lasse fait ele par mi
Est tous cis meschiés auenus.
Las ne sait nus qu est deuenus
Cléomadès li miens chiers freres
Pour cui de duel est mors mes peres
Li bons rois et tout muet pour moi.
Bien y a dont haïr me doi
Et si faz ie plus que riens née
Après ce mot eheï pasmée.
Sa gent l enlieuent et l enportent
Au miex qu il pueent la confortent.
Pageu02P014
Sachiez que confors n estoit point
En celui lieu à celui point
Où les puceles et leur mere
Erent en tristece l amere.
Se par grant duel mener peüssent
Recouurer assez tost eüssent
Ce dont pourquoi tel duel auoient.
Partout si grant duel demenoient
Que nus nel sauroit recorder.
De ce uous lairai ore ester.
De ceaus d Espaigne fu requis
Cléomadès en maint pays.
Car le certain pas ne sauoient
De sa mort et lui tant amoient
K à enuis eüssent laissé
Que maint pays ainçois cerchié
N eüssent dou lonc et dou lé
Qu il n en seüssent uerité
Car moult le deuoient amer.
Mais d aus uous lairai ore ester
À Cléomadès reuendrai.
Assez briement uous conterai
Que il fist ne quel part ala
Le iour que de sa gent s embla.
Quant fors de Mestre fu issus
Et en la forest embatus
Les grans galos par la forest
Ala toute iour sans arrest.
Pou furent ses resnes tirées
Celui iour car trois grans iornées
Esloigna le lieu uraiement
Où il ot laissié sa gent.
Pageu02P015
Ainsi celui iour cheuaucha
Par la forest k ains ne trouua
Maison ne lieu pour osteler.
Tant ala qu il uit esconser
Le soleil et la nuit uenir.
Lors ne sot il que deuenir.
uolentiers cele part alast
Se il seüst où il trouuast
Où cele nuit fust herbergiez.
Ains que iours fust paranuitiez
uit I chastel en I pendant
Fort et bel et très bien séant.
Li chastiaus ot non Mont Estrais.
Droit deuers ce chastel s est trais
Cléomadès quant l ot ueü.
Et cil dou chastel sont uenu
uers la porte quant le choisirent.
La porte contre lui ouurirent.
Tost fu d aus li pons aualez
Et Cléomadès est entrez
Ou chastel lors est descendus
Tost fu ses cheuaus receüs.
Comme courtois et auisez
A ceaus dou chastel saluez
Et cil son salu li rendirent.
À lui et à ses atours uirent
Qu il estoit hom de grant afaire.
Lors se penerent moult de faire
Chose qu il li uenist en gré.
Dedenz une chambre mené
L en ont et si le desarmerent
Et après ce li demanderent
Pageu02P016
Quele auenture l amenoit
Iluec et quel chose il queroit.
# |
Et il leur dist  Cheualiers sui.
Mains ai de ioie que d anui
Eü plus a d un an passé.
Liement m auez ostelé
Et receü. uostre merci.
Dedenz ceste forest ici
Sui embatuz. Ne quier celer
Quel chose m i fait conuerser
Ains le uous dirai maintenant 
Ie uois auentures querant
Dont me peüsse esleecier
Car de ioie auroie mestier.
# |
Dist li uns d aus  Ne sai quel ioie
uous auenra de ceste uoie 
Car auenture auez trouuée
Quele ele uous sera contée
Tout maintenant se uous uoulez.
# |
Et Cléomadès s est tornez
uers lui et durement li prie
Que de l auenture li die
Qu il dit que il doit trouuer là.
# |
Et cil maintenant dit li a 
K en ce chastel est establi
Que quant cheualiers par iki
Passoit puis qu il estoit armez
Et en ce chastel ert entrez
Pour herbergier que par droiture
Perdoit cheual et armeüre
Ou il cors à cors trestous seus
Pageu02P017
Deuoit combatre contre aus II
Dont li sires de ce chastel
Qui a à non Durbans Dabel
lert li uns des II que ie di 
L autre uous nommerai aussi 
Il a à non Sartans de Satre.
À ces II uous conuient combatre
Puis k embatus estes céens.
Pour ce uous ouurirent les gens
De ce chastel si tost la porte
Que bien est uenus qui aporte 
Car bien cuident estre certain
Que lor soit cheü en la main
uostre armeüre et uos destriers.
Pour ceste raison uolentiers
uous laissierent céens entrer 
Car il i cuident conquester.
Mains cheualiers s est embatus
En ce chastel qui combatus
S est à ces II que ie uous di 
Mais ains nus ne s i combati
Cui ne couuenist sans douter
Morir ou recréant clamer.
Mais trois iours de respit aurés
De combatre se uous uoulés.
# |
Dist Cléomadès  Le respit
Ne doit on tenir en despit
Ains en doit on estre moult liez
Se on puet estre respitiez
De combatre pour tel raison
Dont uous me faites mencion.
Mais selone ce que i ai à faire
Trop me torneroit à contraire
Se trois iours ici demoroie.
Pageu02P018
À trop perilleuse monnoie
Couuient acheter cest ostage
Se il i couuient metre gage D auenturer honnour et uie 
C est chier tans de herbergerie.
Et puis que la coustume est tés
Demain en uueil estre aquités 
Puissedi que faire l estuet
S en auiengne k auenir puet.
Mais dites moi où sont li doi
À cui ie combatre me doi
# |
Et cil dist que esbaniier
S erent alé et soulacier
À I leur chastel près de là
Mais c une grant liue n i a.
# |
Dès ier matin là s en alerent 
Mais leur femmes ci demorerent
Qui moult grant honnor uous feront
Et moult bien uous aaiseront
Si com de boiure et de mengier
Et d aaisiement couchier
Au miex qu eles le porront faire.
Car dames sont de bon afaire
Et demain la bataille aurez
À aus puis k auoir la uoulez.
Demain matin uenu seront
En la place deuant ce pont
Apareillié de uous atendre 
Mestier aurez de uous deffendre
K aigrement serez assaillis.
# |
Dist Cléomadès  Biaus amis 
Sachiez que i ai moult grant fiance
Pageu02P019
Que Diex en sera en m aidance
Car ce me samble desraison
Et que moult font grant mesprison
D à moi combatre estre mon gré
Dont ie n auoie uolonté
Ne n ai encor s estre pouoit.
De combatre à moi n ont nul droit 
Car ne croi k ains lor mesfeïsse
Riens que seüsse ne ueïsse
Ne n ai talent d aus riens mesfaire   
I ai assez autre chose à faire.
uous dites k à mengier aurai
Et que moult aaise serai 
Or faites donc que ie le soie
Car uolentiers aise seroie
Et demain Diex nous aidera.
# |
Et cil tout errant s en tourna.
En la chambre où les dames erent S en uint qui s acesment et perent
Et arréent d aler souper.
Bien auoient ueü entrer
Léenz l estrange cheualier
Et cil lor est uenu noncier
Ce que il a en lui trouué.
Moult leur a prisié et loé
Et dist bien que à son auis
K ains hom qui miex samblast gentis De lui en ce chastel n entra
N ainc plus bel de lui n esgarda
Ne plus à raison emparlé.
# |
Lors furent li cuer adolé
Des dames quant ce entendirent
Pour le peril que eles uirent
Pageu02P020
En ce que combatre deuoit.
Et cil là s en reuint là droit
Où Cléomadès ot laissié.
Arréé et apareillié
L ont d une cote et d un mantel
D un uert samis fres et nouuel.
# |
À ce tans à coustume estoit
Que en plusours chastiaus auoit
À uestir pour les trespassans.
Tele ert la coustume à ce tans
Pour ceaus qui armé trespassoient. Adès uesteüres auoient
Pour cheualiers ou pour autrui  Selonc ce c on uéoit en lui
Prestoit on chascun uesteüre
Et li gardoit on s armeüre
Folio38r
Iusqu à tant k aler s en deuoit 
Et si tost que armés r estoit Reportoit cele robe arriere
Ou chambellens ou chamberiere.
# |
Quant Cléomadès ainsi ont
Arréé de là parti sont.
Ses armeüres li garderent
Et de son cheual bien penserent.
En la sale l en ont mené.
À merueilles l ont regardé
Les dames. Quant si bel le uirent Plusours d eles moult en souzpirent Pour le grant peril qu il auoit
En ce que combatre se doit
Encontre II tous seus sans plus.
Et Cléomadès est uenus
uers eles si les salua.
Pageu02P021
Et lors delez li assis l a
La femme au seignour dou chastel.
Serui furent et bien et bel.
# |
Après ce qu il orent soupé Cléomadès a demandé
À la dame de la maison
Qu ele li die la raison
S il li plaist pour quoi li couuient 
Combatre à II ne dont ce uient.
Et la dame li a conté
De ce la pure uerité.
# |
Lors li dist que iadis auint
Que uns hons armés léenz uint
Qui par la forest trespassoit
Et dist que cheualiers estoit.
L ostel demanda et il l ot.
Aaisiez fu au miex c on pot.
À la mienuit se leua
De ses armeüres s arma.
La chose uous acourcerai
Car ainsi que entendu l ai
Le seigneur dou chastel murdri
Et sa femme et trois fis aussi
Que il auoient biaus et gens.
Tant murdri par céens de gens
Que ne fu se merueille non
Onques puis ne sot on quels hon
Ce fu ne que il se deuint.
K ommes que femmes plùs de XX Ocist bien ç ai oï conter 
N onques le uaillant d un soller
N enporta que nus hom seüst
De chose qui par céens fust.
Pageu02P022
À issir de céens tua
Le portier ainsi s en ala.
N est hom qui ains sauoir peüst Pourquoi tel chose emprise eüst.
Cent ans et plus a ià passé
Que ce auint par uerité.
Et pour le mesfait de celui
En a on fait maint autre anui.
Souuent comperent mainte gent
Ce que il n ont forfait néent.
K ainc puis hom d armes adoubés
Ne fu çà dedenz ostelés
Cui il ne couuenist laissier
Et armeüres et destrier
Ou tous seus contre II combatre
De ce ne puet nus riens abatre
Cheualier contre cheualiers
Escuier encontre escuiers.
Et qui combatre ne se uuet
Se il li plaist aler s en puet 
Laist armeüres et cheual
uoist s en  on ne li fera mal.
Se combatre ne uous uoulez
Demain aler uous en poez
Ne ià ne trouuerez nului
Qui uous face nul point d anui.
Et se uous estes conseilliez
Que la bataille auoir uueilfiez
Eu trop grant peril uous metez.
Ie lo que uous uous en alez.
Se autrement fussiez uenus
Ne uous demandast ià riens nus 
Se ne fussiez uenus armez
Pageu02P023
De tous fussiez quites clamez.
La bataille si senefie
Que ce n est mie roberie 
Ains est un establissemens
Qui a esté despuis céens
Que uous m oez ramenteuoir.
Or uous dirai de ce le uoir
Pour quel raison fu establi
De II homes combatre ainsi
Encontre I seul que dit uous ai 
La uerité uous en dirai 
Pour ce k uns seus hom n empreïst
Bataille à II et miex uousist
Laissier cheual et tout arriere
Que lui combatre en tel maniere
Que tous seuls contre II ensamble.
Moult fait que sages ce me samble
Qui de II mauuais poins se tient
Au mains mauuais  de sens li uient.  
Ains k à aus II uous combatés
Lo que uos armes leur donnés.
Maint s en sont sans combatre alé
Pour ce que uous ai deuisé
Qui uolentiers combatu fussent
S à I seul la bataille eüssent 
Et se s en sont maint combatu
Mais adès ont été uaincu
Iusk au iour d ui li combatant.
De ce me tairai ore atant 
Mais tant uous dise m en créés
Que pas ne uous combaterés.
# |
Quant Cléomadès l entendi
Moult courtoisement respondi 
Dame de uostre loement
Pageu02P024
Et dou courtois ensaignement
Que m auez fait moult uous merci 
Et se ie puis partir de ci
uostre cheualiers à tous iours Deuieng et ici et aillours.
Bien uoi que uous pitié auez
De moi et que uous me loez
Pour bien tout ce que uous me dites.
Mais puisque ne puis estre quites 
De la bataille en autre guise
K ainsi k en faites la deuise
I aim miex à faire la bataille
Que ie m armeüre lor baille
Ne mon cheual. Pas ne l auront
Iusqu à tant que conquis m auront 
Folio38u
Car moult honteusement iroie
Se à pié de céens partoie.
Ne n est pas chose aferissant
De cheualier à pié alant.
# |
Dist la dame  Ie uous donrai
I très biau palefroi que i ai
Que ie meïsme cheuauchoie
Adès quant en deduit aloie.
Bien uous ferai apareillier.
Or uous uueilliez dont relaissier
Biau sire de ceste folie.
Certes et i en serai moult lie 
Car grants damages ce m est uis
Seroit si [uous] estiez ocis.
Pour ce uous pri que le prenez.
# |
Madame tant d onnour m offrez
Dist Cléomadès que ne sai
Comment desseruir le porrai.
Pageu02P025
Se mais desseruir le pouoie
Sachiez uolentiers le feroie.
De tous ne sui pas bien amez 
Pour ce aloie ainsi armez.
# |
Dist la dame  Se ie osoie
uolentiers uous demanderoie
uostre non se il uous plaisoit.
# |
Dame quels que li miens nons soit
Moult uolentiers le uous dirai.
Mon non pas ne uous celerai 
Mais mes nons n est mie plaisans.
I ai à non   D amours meschéans. 
Or uous dirai se uous uoulez
Pour quoi sui ainsi apelez.
Li nons uient de mes ancissours
Pour ce l arai non à touiours.
Moult uolentiers se ie peüsse
Ce non changié à autre eüsse 
Mais si longuement ai eü
Ce non k en maint lieu est seü
Si que n ai pouoir de partir
Dou non ains m  i couuient tenir.
Nepourquant uolentiers auroie
Plus plaisant non se ie pouoie 
Mais fort seroit mais à muer
De moi autrement apeler.
# |
La dame moult se merueilla
De ce que il si fait non a.
Lors dist Cléomadès à li 
Dame puisque il est ainsi
Que la coustume est céens tés
Que uous ici me deuisés
Pageu02P026
Cheual et armes sauuerai
Ou ie la uie i laisserai 
Ie n en ferai el c est la fin.
# |
Et lors a demandé le uin
La dame  car bien aperçoit
Que Cléomadès ne feroit
Riens de ce que requis li ot.
Moult l en anuia et desplot 
Mais plus ne l en uolt araisnier.
Lors corurent apareillier
uallet le uin si l aporterent.
Quant beü ont lors se leuerent
Et Cléomadès prist congié
À la dame et moult merciié
L a de ce qu ele dit li a.
Les dames à Dieu commanda.
# |
Cléomadès lors s en depart
Et cil dou chastel cele part
L enmainent où gesir deuoit.
Aaisiez fu bien et adroit
Si que il n i failli néent.
Ne uous ferai lone parlement.
Si tost k ens ou chastel entra
Uns de ceaus dou chastel ala
Au lieu tout droit où cil estoient
Qui à lui combatre deuoient
Si qu il uindrent tout arréé
Lendemain ains soleil leué
Deuant le chastel là tout droit
Où la bataille estre deuoit.
# |
Sachiez que pas ne s oublia
Cléomadès ains se leua
Pageu02P027
Assez tost après l aiorner.
Ses armeüres raporter
Li fist on quant il fu leuez 
Et Cléomaclès s est armez.
En dementres que il s arma
À ceaus dou chastel enquis a
Com faites armes cil portoient
Qui à lui combatre deuoient.
Et on li dist c un escu noir
À I esch[i]keté sautoir
De blanc et de gueules portoit
Cil qui dou chastel sire estoit 
Et li autres le portoit bleu
À trois testes blanches de leu.
# |
Cléomadès le demandoit
Pour ce que enpensé auoit
Qu il deporteroit le seignour
S au desus uenoit del estour
Pour l amour de sa bonne ostesse 
Car pas trouuée felenesse
Ne l ot mais très bien ensaignie.
Pour ce moult à enuis la uie
Torroit s amender le pouoit
Celui qui ses barons estoit.
# |
Moult très apertement s arma
Cléomadès ne detria.
Quant armez fu lor[s] ceint s espée
Qui ert trenchans et acerée
Ressoignie qu il moult amoit
Qu esprouuée en maint lieu l auoit.
Ramenez li fu ses destriers
Et il qui d armes ert maniers
I monta moult isnelement.
Pageu02P028
Son escu et sa lance prent.
Quant il ot son hiaume lacié
Qui lors le ueïst afichié
Noblement desus les estriers
Bien deïst  Cis est cheualiers.
# |
Uns escuiers lors dit li a
Que cil sont uenu grant pieçà
Qui à lui combatre se doient
Et durement se merueilloient
De ce qu il ne [se] hastoit plus
Ains que li chaurres fust uenus.
Longuement atendu uous ont.
Dist Cléomadès  Ià m auront.
# |
Cléomadès lors s en torna 
La porte et le pont trespassa.
À merueilles fu regardez
De tous et prisiez et loez.
Folio39r
Tous prisierent communement
Lui et son bel contenement.
De lui moult grant pitié auoient
Les dames qui as murs estoient
Et uousissent s estre peüst
Que la bataille pas ne fust.
# |
Droit deuant les fossez auoit
Un parc de palis qui estoit
Haus et grans et faiz et faitis.
Léenz combatoient tous dis
Cil qui combatre se deuoient.
À l un cor de cel parc estoient
Pageu02P029
Durbans et Sartans tout monté
Et de la bataille apresté.
Pour ce fu cil pars arréés
Si faitement com uous oez
Que nus fouir ne s en pouist
Qui as II combatre uousist.
Et Cléomadès est entré
Ou parc et lors s est aprestez
Chascuns de faire son deuoir.
Dedenz le parc sachiez de uoir
Mais k entre aus trois ne demorerent.
Et cil de defors refermerent
Le parc si k entrer n i pouist
Nus hom de quel part qu il uenist 
Et aussi issir n en pouoient
Cil qui dedenz le parc estoient
Iusqu à tant k ert à fin menée
Cele bataille et acheuée.
Ainsi à coustume l auoient.
# |
Et quant li doi cheualier uoient
uenir Cléomadès le pas
Lance sor fautre par compas
uers aus si apenséement
Lors embracierent fierement
Les escus les lances brandirent
Cheuaus des esperons ferirent.
# |
Et quant Cléomadès les uoit
uers lui uenir tantost perçoit
Les armes que chascuns porta.
Droit deuers Sartan s adreça.
Cléomadès moult fierement
Celui ferra premierement
S il puet. Ainsi l a enpensé.
Pageu02P030
L doi sont à lui assanblé
Moult fierement et il à eus.
Lor glaiues brisierent andeus
Li cheualier desor l escu
Cléomadès mais abatu
A Sartan dou coup premerain.
Lui et le cheual tout de plain
Abati droit en son uenir.
Bien dut Sartan ressouuenir
De cel coup qui là ot eü
K ains mais n ot si grant receü.
Mais si finement fu armez
Que dou coup ne fu pas naurez.
Ses cheuaus tost se releua
Et il là endroit demora
À la terre tous estordis
C on ne sot s il fu mors ou uis.
# |
Cil dou chastel moult s esbahirent
De celui coup quant il le uirent.
La femme Sartan se pasma
Quant uit que ses sires iut là.
Ne mouuoit bras ne pié ne cors
Pour ce cuida que il fust mors.
Tout troi ont lor lances brisies.
Lors ont les espée sachies
Cléomadès il et Durbans.
Chascuns d aus l ot bonne et trenchans.
# |
Durbans ne fu pas esbahis.
uers Cléomadès uint com cis
Qui cheualiers estoit uaillans.
Et Cléomadès redoutans
Estoit forment de lui blecier.
Enuers lui prist à aprochier 
Pageu02P031
Car à bras uolontiers uenist
À lui se faire le pouist
Car paour a se il l ataint
Que il ne l ocie ou mehaint
S à plain coup le fiert de s espée.
Pour sa bonne ostesse senée
Où tant de biens trouué auoit
Celui à enuis mal feroit
Pour ce que il ert ses maris.
Lors est tout belement guenchis
uers Durbant et cil l a feru
Grant coup deseur son hiaume agu 
Dou brant qui durement trencha
Le hiaume de riens n empira.
# |
Li coups sor l escu descendi
Et le coupa si et fendi
Que par deseur le pré herbu
En a I chantel abatu.
Sachiez que pas ne se fainsist
De lui ocirre s il pouist.
À cel coup plus conquis n i a.
Et lors Cléomadès hauça
L espée à loi de cheualier.
Des esperons point le destrier.
# |
Dou bran par deuers le pommel
Feri si enmi le musel
Durbant qu il li a deseerclé
Son hiaume et lui si reuersé
Parmi la crupe dou cheual
Qu il eheï à la terre aual
Tous estenduz enmi la place.
Moult ot defroissie la face
Dou coup que receü auoit.
Pageu02P032
Et si tost que il se perchoit
Qu il ert cheüs tout erranment
Sailli sus moult apertement
Com cil en cui ualours manoit.
Et quant Cléomadès le uoit
Releué tantost le saisi
Par le hiaume et l en desrompi
Les las si qu il li erracha
Le hiaume et aual le geta.
# |
Quant Durbans se uit en tel point
Sachiez ne li agréa point.
Bien uoit que se il ne se rent
Que il est mors outréement 
Ne deffense riens n i uaudroit
Puisk à pié et sans hiaume estoit.
Par la pointe a prise s espée 
Cléomadès l a presentée 
À lui se rent merci li crie
Que il ne li toille la uie.
Et Cléomadès dit li a
Que il entresait l ocirra
Folio39u
Se il ne li a en couuent
Que la coustume entierement
Que il en ce chastel maintienent
De combatre à ceaus qui là uienent
Que iamais ne la maintenra
Et que dou tout l abatera 
Que il l ocirra c est passé
Se il de ce ne fait son gré.
Ce li iure bien et afie.
Et cil qui doute à perdre uie
Li dist k à tous iours iert ostée
Pageu02P033
La coustume et à nient alée.
Ainsi en conuenant li a
Durbans et si l en fiança
Sa foi que ainsi le feroit
Et que bien couuent l en tenroit.
Et Cléomadès la fiance
En a prise sans arrestance.
# |
Lors apela Durbans sa gent
Et il i uindrent erranment 
Car moult desirent à sauoir
Quel couuenant il puet auoir
Entre lui et le cheualier
À cui l ont ueü fiancer.
De leur II seigneurs merueille ont
Quant par I home conquis sont
Si comme aparissant estoit.
À Durbant sont uenu tout droit
Li un et li autre à Sartant 
Car moult estoient desirant
De sauoir se mors ert ou uis
Sartans qui là gist estordis.
Trouué l ont si k en pasmoison.
De sane ot geté grant foison 
Par bouche par nés par oreilles
Ot tant sainnié que c ert merueilles.
# |
En son séant l ont releué
Sa gent et si li ont osté
Son hiaume et errant deslacié.
Pou remouuoit iambe ne pié
K encor n ert pas si reuenus
À lui qu il ait reconneüs
Sa gent qui entour lui estoient.
Quant sa gent en tel point le uoient
Pageu02P034
Dolant en furent et irié.
Deseur son escu l ont couchié.
Dedenz le chastel l emporterent.
# |
Et cil qui uers Durban tornerent
Erent entour lui assamblé.
Et il lor a dou tout conté
De chief en chief riens n en cela
Ce que il en couuenant a
Celui à cui s ert combatus
Que mais ne seroit maintenus
Li usages de la bataille.
Ce li ai en couuent sans faille.
La cousturne iert si abatue
Que mais ne sera maintenue 
Ainsi le uueil.
Et quant cil l oent
Moult durement celui en loent
Que tel chose arréé auoit 
Car la coustume laide estoit
Et perilleuse et pou courtoise.
Il n i a nului cui il poise
De ce que il iert ensement.
# |
Durbans a bien dit à sa gent
C onques mais ne uit cheualier
Si aspre si fort si legier
Com cil à cui combatus s ert.
À moi et à Sartan bien pert
Fait il se ie di uerité.
Lors li ont sa gent ramené
Son cheual et il i monta.
Quant montez fu lors s en torna
uers Cléomadès qui s estoit
Trais d une part et regardoit
Pageu02P035
Lor couuenant moult sagement.
Et Durbans par le frain le prent.
En son chastel l en a mené.
Ensamble sont dedenz entré.
# |
À merueilles le regarderent
De toutes pars cil qui là erent
Cheualier dames et puceles
Dont moult en y auoit de beles.
Droit deuant la sale descendent.
Le cheual Cléomadès prendent
Les gens Durbant. Si bien penser
En font qu il n i ot k amender.
# |
Cléomadès enmainent droit
En la chambre où geü auoit
La nuit que il uenus ert là.
Durbans meïsmes l i mena
Et li dist qu il se desarmast
Et ilueques se reposast 
Car tout erranment reuenroit
Si tost que desarmez seroit.
# |
À Cléomadès plaisoit mout
La maniere Durbant de tout
De hardement de seürté
Et de sens et d umilité
Et d onnour et de courtoisie.
uis li est que bien emploiie
Seroit en lui très haute honnour 
Car cheualiers est de ualour.
De tant que il ueü l auoit
En son cuer forment le prisoit.
# |
Durbans ainsi com ie uous di
Pageu02P036
De là endroit se departi
Et la gent Durbant desarmerent
Cléomadès et l arréerent
Ainsi eom il li apartint.
Et Durbans en la chambre uint
Où Sartans ses conpains gisoit.
Et quant Sartans Durbant perçoit
Tost fu de lui reconneüs 
Car tous ert à lui reuenus
Ses sens et ses entendemens.
Mais bleciez fu ou cors dedens 
Car si dur à terre portés
Fu kà pou qu il ne fu creués
Si que lone tans à garir mist.
Durbans en costé lui s assist.
Iluee l ont sa gent desarmé.
# |
Sartans a Durbant regardé.
Andoi sont mu et esbahi
Que auenu lor est ainsi
Que par I homme conquis sont.
N est merueille se duel en ont 
Car en tout le pays n auoit
Si preu com li mains preus estoit
D aus II  ce tesmoigne chascuns
Grant et moien et li communs.
Folio40r
Durbans à Sartan recorda
La conuenance que il a
À celui qui les a conquis.
Pageu02P037
Miex uorroie estre mors que uis
Fait Sartans. Ainsi m aït Diex.
Mais ne muet pas de ce mes diex
Que la coustume est abatue 
Autre chose y a qui me tue
Et me destraint le cuer si fort
Que de duel croi receuoir mort.
Bien sauez k en couuent auoie
Que ie combatre me deuoie
Pour Lyadès d ier en quinzaine
Dont iert la tierce karantaine
C on ne puet plus auant aler
De combatre pour li sauuer.
Auoie gage receü.
Or est moi et li mescheü 
Arse iert et ie deshonnorez.
Dolans sui quant ie sui menez
À ce que aidier ne li puis 
Car tout mon cors en tel point truis
Que ne cuit que ie iamais soie
En point que armes porter doie.
Plus sui dolans foi que Dieu doi
Pour li que ne soie pour moi
De ce que ie sui en tel point.
# |
Dist Durbans  Or ne pensez point
À ce que au miex que porrai
Pour uous la bataille ferai.
Mais se dou faire en point fussiez
Miex uausist que la feïssiez
Que ie  car plus estes uaillans
Que ne soie C. mile tans.
Et nepourquant tout mon pouoir
Pageu02P038
Ferai et de cors et d auoir
Que sauuée i soit uostre honnour.
En lieu de uous serai au iour
Que uous combatre uous deuez
Se ie tant uif or n en doutez.
Tout soit mes uiaires froissiez
Li cors est tous sains et haitiez.
Ne di pas k ocis ne m eüst
Li cheualiers se lui pleüst 
Car mon hiaume perdu auoie.
Moult tost m eüst mis à la uoie 
Mais par sa franche courtoisie
Ne li plot que perdisse uie.
# |
Quant Sartans entendi Durbant
Forment s en ua reconfortant
En son cuer et moult l en mercie.
D onnorer durement li prie
Celui à cui combatu sont.
Et Durbans se leua adont
Et dist que ainsi le fera.
Droit en la chambre s en ala.
Sa femme a là endroit trouuée
Qui moult estoit espoentée
Pour la bataille k ot ueüe.
Ert esplorée et esperdue.
Et Durbans la reconforta 
Et li a dit que il mal n a
Fors c un pou est bleciez ou uis 
Moult tost sera de ce garis.
# |
Durbans sa maisnie commande
C on face haster la uiande 
Car errant ueut aler mengier.
Pageu02P039
Et cil le firent sans targier
Noblement et bel arréer.
# |
Un pou ains le tans de lauer
uint Durbans en la chambre droit
Là où Cléomadès estoit.
Une piecete à lui parla 
Mais de quan qu il li demanda
Le trouua si très apensé
Si courtois et si auisé
Que Durbans de lui esperoit
Que de gentil lieu uenus soit.
# |
Quant tans en fu lors se leua
Durbans et par la main pris a
Cléomadès  car moult le uuet
Honnorer se il onques puet.
En la sale l en a mené 
Ià auoient tout apresté
Li seriant kan qu il couuenoit
Si que on bien mengier pouoit.
Les dames uenues estoient
Et cil qui là mengier deuoient.
# |
À merueilles fu regardez
Cléomadès de tous costez
Et dient tout que bien assise
Est prouece en lui et bien mise 
Car moult est biaus et auenans
Et très gracieus et plaisans.
# |
L aigue demandent laué ont
Et lors au mengier assis sont.
Entre la dame et le seignour
Pageu02P040
Sist Cléomadès celui iour.
Assez orent kan qu il couuint.
Entrues qu il menioient auint
Que Cléomadès demanda
À Durbant où estoit cil là
Qui auoec lui s ert combatus.
# |
Dist Durbans  Biau sire abatus
Fu si dou coup que de uous ot
C onques puis aidier ne se pot
Et cuit que mais ne s aidera 
Car tout le cors defroissié a.
# |
Dist Cléomadès erranment 
Certes moult m en poise forment 
Se ie le peüsse amender.
Or li doinst Diex bon respasser.
# |
Dist Durbans  Se le connoissiez
Son afaire moult priseriez 
Car moult est courtois et loiaus
Et cheualiers preus et uassaus.
Une bataille auoit emprise
De quoi il se het et desprise
De ce que faire nel porra
Pour le meschief dou cors qu il a.
# |
Dist Cléomadès  L ochoison
De la bataille et la raison
Moult uolentiers de uous sauroie
Se ie prier uous en osoie.
# |
Dist Durbans  Ie le uous dirai 
Car uerité toute en sai.
Si tost que de ci leuerons
Ie et uous à Sartan irons.
Pageu02P041
Là endroit en saurez le uoir.
Aussi uous ueut Sartans ueöir 
Et si a trop à deuiser.
Pour ce le lairai ore ester
Folio40u
Dusques après mengier ainsi.
# |
Dist Cléomadès  Ie l otri.
# |
Cléomadès moult honnorerent
La maniere de lui loerent
Cil de léens communement.
Son estre et son contenement
Prisent forment cil qui là sont.
Quant mengié orent laué ont.
Après mengier uns menestrés
Qui Pinçonnés ert apelés 
Ioua I pou de la kitaire.
Ne couuint pas prier de taire.
Ceaus qui là erent assamblé
Moult uolentiers l ont escouté.
Son mestier fist bel et à point.
Lors s en parti  et à cel point
Se sont de toutes pars leué
Et Durbans en a lues mené
Cléomadès dedens sa chambre
Dont li piler furent de l ambre
Et en estoient les parois
Ouurées de marbre liois.
Noblement estoit atornée
Icele chambre et arréée.
Pageu02P042
Le uin et le fruit demanda
Durbans et on li aporta.
Après ce qu il orent beü
Cléomadès ramenteü
A Durbant que il le deuoit
Mener là où Sartans estoit.
Et Durbans dist qu il l i menra
Tout maintenant lors se leua.
# |
Un sien uallet deuant enuoie
Et cil se mist tost à la uoie.
À Sartan dist que là uenoit
Durbans et o lui amenoit
L estrange cheualier sans plus.
Lors y ot tapis estendus
Et fait ce qu il i apartint.
# |
Et Durbans en la chambre uint
Où Sartans gist. Salué l a
Cléomadès et dit li a
Que Diex garison li enuoit
Sire fait il Diex uous en oit
Et uous croisse honnour et bonté 
uostre prouece m a mené
À ce que leuer ne me puis
Encontre uous. - Et ie nel ruis
Dist Cléomadès ains uous proi
Que uous ne uous mouuez pour moi.
# |
Biau sire dont uous sées ius.
Que très bien soiez uous uenus
Encor nous aiez uous outrés
D armes  car ne fu pas uos grés
Que uous à nous uous combatistes.
En uous deffendanf le feïstes.
Pageu02P043
Pour ce ne uous quier pas haïr
Ainçois uous uorroie seruir
À mon pouoir toute ma uie.
Et Cléomadès l en mercie.
La courtoisie moult li plot
Que Sartans de Satre dit ot.
En son cuer plaint moult durement
Ce qu il est bleciez telement 
Sachiez que moult en ert dolans.
Lors sont assis il et Durbans.
# |
En la chambre ne demora
Fors k entre aus trois. Lors lor moustra
Cléomadès que plus ne puet
Demorer. Aler l en estuet 
Car il a à faire besoigne
Qu il tient à moult loial essoigne.
Durbans fait il ains que m en aille
L ochoison de cele bataille
De quoi uous me parlastes hui
S il ne uous tornoit à anui
uorroie uolentiers sauoir.
# |
Quant Sartans l ot lors sot pour uoir
Que Durbans contée li a
La bataille que enprise a.
Lors le prient de demorer
Tant que il le font acorder
À ce que la nuit remanroit
Et le matinet s en iroit.
# |
Dist Durbans  Sartan or contés
L ochoison pourquoi uous aués
En Toscane emprise bataille.
Dès la premiere commençaille
Pageu02P044
Dont l ochoison uint de premiers
Nous dites sire. uolentiers
Puisqu il uous plaist le uous dirons
Mais moult en est li contes Ions.
Dou plus preus c on sache uiuant
Muet li contes de ce me uant 
C est de Cléomadès d Espaigne
Qui toute mauuaistie desdaigne
Et en cui toute bontez maint 
Ce tesmoignent maintes et maint.
C est la toupace de prouece
Et li drois rubis de largece.
Près a de II ans qu il auint
Que droit à Chastel Noble uint
Cléomadès sor la grant tour
Arréé de diuers atour 
Car uns cheuaus l i aporta
Qui ert de fust ce dit on l a.
Sachiez que ce fu chose uoire.
Mais c est trop grant merueille à croire
De la chose que uous orrez
Et si fu ce tout ueritez.
# |
Quant Cléomadès s ot nommer
Colour et maniere muer
Li couuint ou uousist ou non.
Si tost qu il ot oy le non
Dou chastel où enz il trouua
Clarmondine que perdue a
Près que ses cuers ne fu partis.
Sa main estraint contre son pis
Souz son mantel tout belement
C on ne s en perçoiue noient 
Car grant paour a que ne parte
Pageu02P045
Ses cuers ains que de là departe.
# |
Ainsi que la chose fu faite
L a Sartans mot à mot retraite
Puis que Cléomadès uint là
Dusqu à l eure qu il eschapa
Et com à l autre fois reuint.
De tout si très bien li souuint
Que nule riens ne trespassa 
Et tout ainsi qu il enporta
Clarmondine les iex uoiant
Clarmonde sa mère et Carmant.
Folio41r
Et li a conté tout ainsi
Que Clarmondine reperdi.
# |
Sire fait il or la requiert
Cléomadès  car bien afiert
À requerre tele pucele
K en tout le mont n auoit si bele 
Et se en li auoit biauté
Encor i auoit plus bonté.
Trois damoiseles qu ele auoit
Sont à grant meschief orendroit
K en la court Carmant apelées
Sont de trayson et restées
Pour ce que par le leur assent
Auint la chose telement
Que Cléomadès tout ainsi
Enporta Clarmondine o li
Que ie uous ai dit et conté
Par lor seü et par lor gré.
Mais ainc trayson n i penserent
Quant lor damoisele loerent
Qu ele Cléomadès preïst.
Nule d eles ne le feïst
Pageu02P046
Ainçois se laissast escorchier
Toute uiue ou le chief trenchier 
Car de moult bone estracion
Sont toutes trois bien le set on
De moult grant ancienneté.
Mais pour la très grande bonté
De Cléomadès qui tant uaut
Que en lui nule riens ne faut
K en bon cheualier auoir doit
S i assentirent. S orent droit 
Car en tout le mont son per n a
Et croi que iamais n i sera.
Pour sa ualor s i assentirent
Toutes trois et le consentirent.
Or uous dirai comment seü
Lor couuenans primerains fu.
Maintes femmes sont qui celer
Ne pueent riens ne qui garder
Ne se pueent de ce retraire
Qui puis lor retorne à contraire.
Et s en sont maintes qui soufrir
Ne pueent aises ne ioïr 
Maintes qui ne connissent l aise
Sont pour ce mises à mesaise 
Que s eles l aise conneüssent
En l aise demorées fussent.
Ie ne di pas que toutes soient
Teles mais sor ce gage acroient 
Un gramment de teles y a.
Lyadès deceües a
Ses conpaignes et li aussi
Par la raison que ie uous di 
Car se ele se fust teüe
La chose ne fust mais seüe.
S est ele moult sage et courtoise
Pageu02P047
De sa mescheance me poise.
C ert la maistresse Clarmondine
Qui tant ert bone et bele et fine
Cele Lyadès que ie di.
Plus courtoise riens ne nasqui.
Elle est ma niece de II lez.
Or uous dirai se uous uoulez
Quel chose deceüe l a.
En une femme se fia
Qui femme son cousin estoit.
Li une l autre moult amoit.
Ensamble orent esté norries
Conpaignes erent et amies.
Dist li merueilles li diroit
Par si k en couuent li aroit
Qu ele n en parleroit auant.
Et cele li iura errant
Que ce li seroit bien celé
Ne ià ne fust de ce douté 
Car miex uorroit c on li ostast
Les iex que ce qu ele en parlast.
Et lors Liadès li conta
De chief en chief riens n en cela
Coment la chose estoit alée
Que ie uous ai ci recordée.
Et cele le dist I sien frere
Et cil le redist à sa mere
Et cele le dist son baron
Et cil à un sien conpaignon
Le redist  tant k ainsi auint
Que la nouuele fors en uint
Et tant ala de mi à ti
Qu il uint dusqu à Bleopatri
Qui est fiex Balcabé d Arcage.
C est uns rois c on tient moult à sage.
Pageu02P048
Bleopatris auoir deuoit
Clarmondine. Otroiez estoit
Li mariages de pieça.
Mais moi est uis failli y a 
Car on dist que ele est perdue
Ne mais ne sera reueüe
Ne de lui ne d ami qu ele ait.
Ce dist bien chascuns entresait
K ains puis nouuele n en oïrent
Cil d Espaigne qu il la perdirent.
Or la requiert Cléomadès
Par tous pays et loin et près 
Mais ie ne sai en quel partie
La requiert n en mentirai mie.
De ce ne uous sai le uoir dire.
Mais Bleopatris ot tele ire
De ce que il perdu auoit
La pucele k auoir deuoit
En tel maniere que i ai dite
K en sa terre prist à eslite
Trois cheualiers les plus uaillans
Et les plus fors et les plus grans
Que il onques eslire i pot.
Si tost que la nouuele sot
Des trois puceles qui ainsi
Orent esploité que ie di
À Chastel Noble en uint tout droit
Là où li rois Carmans estoit.
Les puceles apeler fist
Toutes trois et seure leur mist
Que fait auoient trayson
Et que par fausse entencion
Le roi Carmant tray auoient
Pageu02P049
Et que deuant le coup sauoient
Que Cléomadès uenroit là
Et qu eles l orent de pieça
Arréé. Et le prouueront
Qui encontre dire uerront.
À Chastel Noble lors estoie 
Pour besoigne que g i auoie
Folio41u
À faire i estoie uenus.
Mais ie ne ui onques que nus
Enpresist nesune à deffendre
Des puceles. Lors les fist prendre
Li rois et en prison mener.
À Lyadès alai parler.
Toute la chose me gehi 
Et quant ie fausseté n i ui
Pour li de uilains blasme oster
Alai mon gage presenter.
Bataille enpris à l un des trois
Qui est moult grans et lez et drois 
Et aussi sont li autre doi.
Cil à cui combatre me doi
Dont pourement aaisiez sui
A à non Gados de Monbrui.
Les autres II uous nommerai
Puisque cestui nommé uous ai 
Li uns a non si comme on dist
Rodruars Qui-onques-ne-rist.
Tant par est fel que onques rire
Ne le uit nus c ai oï dire 
Pour ce li fu cis sornons mis.
Li tiers a non Bruns li Hardis.
Cil n ot ainc paour ce dist on
Et pour ce a si fait sornon.
À Lyadès est bien cheü
De ce que si m est auenu 
Pageu02P050
Car plus uaillans que ie ne soie
Se combatra se Diex me uoie
Pour Liadès en lieu de moi.
Ce est Durbans que ie ci uoi
Qui sans requeste s obliia
À ce que pour moi combatra.
Mis m a en uoie de santé
Car honnour m a fait et bonté 
Car bien sai que de duel morusse
Se de lui ce confort n eüsse 
Car rniex aim ce confort de lui
Si m aït Diex que de nului
Fors de uous sans plus k ainc nul iour
Ne ui home de uo ualour.
Nel di pas pour uous losengier 
Car bien le poons tesmoignier
Ie et Durbans par uerité
Car nous l auons bien esprouué.
# |
Dist Cléomadès  Diex le uot
K ainsi auint et quant lui plot
Ce fu legiere chose à faire
Puisque il à Dieu uouloit plaire.
Et croi que à Dieu desplaisoit
La coustume qui contre droit
Ert en ce chastel maintenue 
Et se la chose est auenue
Ainsi ce ne fu pas par moi 
Diex le fist ainsi com ie croi.
Mais dites moi des trois puceles
S onques puis oïstes nouueles
C on lor mist sus la trayson 
Se nus de lor estracion
Pageu02P051
Ou de lor amistié uenist
Qui pour eles se pouroffrist
Fors uous sans plus. -Sire nenil
Fait Sartans. Mais en grant peril
Sont les II car de mainte gent
Sont hayes. Nes lor parent
Les héent pour ce que il croient
Que fausses et mauuaises soient
Et que la trayson fait aient.
Tout en sus d eles si se traient
Que nus aaidier n es enprent.
Arses seront par iugement
S il n est qui pour eles enprende
Qui de ce lait kas les deffendre.
Nouuele certaine en oy
Hui a u iours ce fu mardi.
Mais encor ert à entreprendre
Eles aaidier à deffendre.
Ne uoi qu eles aient confort.
Arses seront mais c iert à tort.
K ainsi me fasse Diex pardon
N i entendirent se bien non
De ce dont on les ochoisonne 
Car chascune ert et sage et bonne.
# |
Quant Cléomadès entendu
Ot Sartan si très esmeü
Ot le cuer de dolour et d ire
K à paines le saroie dire 
Car de ce a oy parler
Dont il ne se set conforter
En riens qu il puist penser ne faire.
Lors pensa qu il se uorroit traire
uers Chastel Noble trestout droit
Et pour les puceles metroit
Pageu02P052
Son cors pour eles deliurer.
Lors se commence à auiser
Que Sartan et Durban diroit
K à Chastel Noble aler uouloit
Et pense qu il lor mousterra
Ce pour quoi aler uouloit là.
# |
Sartan fait-il uous et Durbant
Un petit de mon couuenant
uous dirai et de ma pensée.
Le iour que reçui l acolée
Pour estre cheualiers nouuiaus
uouai I ueu qui moult fu biaus
Se ie le pouoie fournir 
Mais bien sai que dusk au morir
Tout mon uiuant le maintenrai.
Le ueu quels il est uous dirai 
C est que ne sarai damoisele
Ne dame nule ne pucele
Qui ait de m ayde mestier
K à son besoing ne uoise aidier
De son droit aidier à deffendre
K autrement n i uorroie entendre.
Et pour ce que uous tesmoigniez
Que les puceles ce cuidiez
Soient à tort ochoisonnées
Et de uilain blasme restées
À Chastel Noble m en irai.
Pour l une mon gage donrai.
Et la tierce puist Diex aidier
Car cele ne sai conseillier 
Car se conseillier la pouoie
Certes à enuis li faurroie 
Et s ainsi auient k adrecier
Li puisse faillir ne li quier.
Pageu02P053
Car ambedeus les aideroie
Se pouoir de ce faire auoie.
# |
Et quant cil orent ce oyt
Que Cléomadès auoit dit
Folio42r
Sachiez que moult lor fu plaisans
Cele parole et bien séans.
Cléomadès en mercierent.
Moult plus que deuant le prisierent.
Sartans si grant ioie en auoit
Que il de ioie en Iarmioit.
Et Cléomadès dit lor a
Que le matin mouuoir uorra 
Car bon feroit tempre uenir
À Chastel Noble pour oyr
Comment les besoignes iroient
Et selonc ce se maintenroient.
# |
Cléomadès ot enpensé
En son cuer et en uolenté
Que les puceles deffendroit
Ou il la uie i laisseroit.
En son cuer Dieu moult engracie
Qu il en a la nouuele oye
Et k à tans uenir i porra 
C est tous li bons confors qu il a.
# |
Durbans dist que il mouueroit
Si matin que il li plairoit
Et dist que il a grant desir
De faire dou tout son plaisir.
À son pouoir entirement
ueut faire son commandement.
Mouuoir ueut ains l aube esclarcie.
Et Cléomadès l en mercie.
Pageu02P054
Durbans son non li demanda
Et il tout ainsi se nomma
Que à sa femme s ert nommez.
Si com deuant oy auez
Et de quel pays estes uous
Dist Durbans biaus chiers sires dous
Et il li dist  De France sui 
Mais i ai eü I pou d anui
Par quoi ie n i os conuerser.
Diex uous uueille d anui garder
Fait Durbans car ie le uorroie
Et se ie riens faire pouoie
Qui uous peüst esleecier
Ne m en feroie pas priier.
Sire la uostre grant merci
Quant il uous plaist à dire ainsi
Fait Cléomadès. Lors se sont
Leué quant assez parlé ont.
À Dieu commanderent Sartant.
De là se sont parti à tant.
# |
Durbans Cléomadès enmaine
En sa chambre et forment se paine
De lui seruir et honnorer.
Il ne couuient pas demander
Se cele nuit fu festiiez
Et honnorez et aaisiez
Cléomadès  car de seruir
Lui auoit chascuns grant desir.
# |
Tost fu la nouuele seüe
Par le chastel et espandue
Que lor sires se combatroit
Pour Sartan qui bleciez estoit
Pageu02P055
Et que cil qui s ert combatus
À leur seigneur s ert embatus
Auoec lui en sa conpaignie
Pour les puceles faire aye.
S en fu moult loez durement
Cléomadès de mainte gent.
N i a daine qui ne l en prise 
Car fait a moult courtoise enprise
Et très gracieuse et plaisans.
Dieu prient qu il li soit aidans
Et li doinst et là et aillours
Honnour et grant ioie à tous iours.
# |
La chose uous acourcerai
Et briement la deuiserai.
Après souper tost se leuerent.
Quant poins en fu couchier alerent
De Cléomadès ont pensé
Si qu il n i ont riens oublié.
Après ce qu il se fu couchiez
Durbans qui moult sot ce sachiez
De ce c on doit laissier et faire.
Deuisa si tout son afaire
Que pour mouuoir si temprement.
Que il ne faille de couuent.
Trestoute l armeüre prist
Cléomadès et si la fist
Metre en ses coffres bien et bel.
Un palefroi amblant morel
Fist pourueöir et commandé
A c on l amaint tout arréé
Le cheualier à son leuer
Si tost qu il iert poins de monter
Et cil le firent tout ainsi
Ne le mirent pas en oubli.
Pageu02P056
Si le fist Durbans pourueöir
De tout qu il ne tint k au mouuoir.
Tout son afaire apareillier
Fist ains qu il se uousist couchier.
Lors se coucha quant poins en fu
Quant son afaire ot pourueü.
# |
Lendemain matin se leua
Durbans et à Sartan ala
Prendre congié. Lors s en parti.
Mais près que li cuers ne parti
Sartan quant il l en uit aler.
À paines pot il tant parler
Qu il l eüst à Dieu commandé 
Si auoit le cuer abosmé.
# |
Quant Durbans fu de là seurez.
Ià ert Cléomadès montez.
Moult auoit priié I seriant
Que il li saluast Sartant
Et les dames quant les uerroit 
Et cil dist k ainsi le feroit.
# |
Apresté de mouuoir estoient
Tout cil qui aler s en deuoient.
Le cheual Cléomadès orent
Apareillié au miex qu il porent.
En destre le font amener 
Soigneusement le font garder.
Cléomadès moult mercia
Durban k ainsi arréé l a
Et Durbans à point l en respont.
# |
De là endroit parti se sont.
Tant ont esploitié et erré
Que en Toscane sont entré.
Pageu02P057
À Chastel Noble uinrent droit.
Li rois Carmans lors i estoit.
Le quart iour après ce qu il murent
À Chastel Noble uenu furent.
En la uile sous le chastel
Prirent ostel et bon et bel.
Folio42u
La gent Durbant plus honnoroient
Cléomadès qu il ne faisoient
Lor droit seignour  car commandé
Lor auoit Durbans et rouué.
Et il durement s en penoient 
Car de iour en iour plus l amoient 
Car tant estoit courtois et dous
Qu il se faisoit amer à tous.
# |
Del ostel où il trait s estoient
Trestout à plain ueöir pouoient
Le chastel et la maistre tour 
Pouoient ueöir tout entour 
Car la uile plus haut séoit
Un petitet que ne faisoit
Li chastiaus ç ai oy conter.
# |
Cléomadès sans arrester
S en ala uers une fenestre 
Le chastel regarda et l estre
Où autre fois auoit esté.
Lors a de parfont souzpiré.
# |
Hé  las  fait il ne uoi ie là
Le lieu où cele m otria
S amour où tant auoit biauté
Et de tous biens si grant plenté
Qu il n en i peüst plus auoir 
Hé  las  comment puis ie ueöir
Le lieu là où ie conquestai
Pageu02P058
Si grant chose quant perdu l ai
Par niceté et par folie 
Hé  las  comment sui ie en uie 
Que ne morui ie celui iour
Que ie perdi si haute honnour 
Grant merueille ai comment ne fent
Mes cuers d anui et de torment.
Ie croi que nus ne muert d anui
Puiscedi que ie mors n en sui 
Car se nus morir en peüst
Pieça que mes cuers partis fust
Car onques cuers tant d anui n ot
Comme li miens n auoir ne pot.
# |
Ainsi iluec se gaimentoit
Cléomadès et regretoit
Clarmondine piteusement.
De parfont souzpiroit souuent.
Et Pinchonnès li menestrés
Est à ce point uers lui alés.
À la fenestre uint tout droit
Où Cléomadès s apuioit.
Et lors Pinchonnès le regarde
Qui tantost se donna bien garde
Que de cuer estoit tormentez
Ha  dous sire fait il k auez 
uous ne samblez pas en bon point.
Cléomadès I tout seul point
Ne li respont. Lors s en torna
À son seigneur dire l ala.
# |
Lors i est Durbans acorus
À lui est maintenant uenus.
Doucement le reconforta.
Bien uoit que meschief de cuer a
Pageu02P059
Mais ne uolt pas enquerre à lui
Pour quoi il auoit cel anui 
Car ne sot s il li desplairoit
Se de ce enquerre uouloit
Dont ses anuis li naist et muet.
Pour ce enquerre ne li uuet
Ains l a entre ses II bras pris 
Séés uous fait il dous amis 
Laissiez nous I pou reposer.
Cléomadès à regarder
Le prist I pou se hontoia
Que en si fait point trouué l a.
# |
Moult se blasme de cuer et het
Que son meschief couurir ne set.
Durbant fait il de mal n ai point 
Mais une goute au cuer me point
À la fois qui moult me destraint.
Durement me palist et taint
La goute quant ele me prent.
Si me prent ele plus souuent
Assez que mestier ne me soit 
Et se il ne uous desplaisoit
Un don uous uorroie rouuer.
Sachiez n ai pouoir de durer
En lieu où la goute me praingne.
Sauuage et diuerse et estraingne
Est la goute plus que ne di 
Et pour ce par amours uous pri
Que uous de ci me remuez
Et en autre lieu me menez 
Car de ma goute ne porroie
Garir se ie ci remanoie.
# |
Et Durbans dist moult uolentiers
Pageu02P060
Le fera puisqu il est mestiers
Et k à I chastel le menroit
Qui assez près de là séoit
Et auoit à non uerde Coste.
Là trouuerons fait il bon oste 
Car c est li pères Lyadès.
Ce plot moult à Cléomadès.
# |
Dist Durbans  Ie et uous irons
El chastel. Au roi mousterrons
Pourquoi nous sommes uenu ci.
Dist Cléomadès  Ie uous pri
S il uous plaist qu i ailliez sans moi
Et ie dou tout à ce m otroi
Que uous i uorrez arréer.
Ie ne uous puis plus demander.
Dist Durbans et ie le ferai
Et reposer uous laisserai.
# |
Durbans sa gent commande et prie
Que il li tiengnent conpaignie
Et que seul ne le laissent pas.
Lors s en parti isnel le pas.
De sa gent auoec lui mena
Tant com li plot et uint droit là
Où estoit li bons rois Carmans.
Qui aine puis ne fu fors dolans
Qu il ot perdue Clarmondine.
Adès en son cuer enracine
Li anuis que pour li auoit.
Quant li rois Carmans uenir uoit
Durbant contre lui s est leués
Pour ce que Durbans estoit tés
Et de prouece et de ualour
C on li deuoit bien faire honnour.
Pageu02P061
Durbans a le roi salué
Et après ce li a moustré
Pour quoi il estoit esmeüs
De son pays et là uenus.
Dist li que loial essoigne a
Sartans ne uenir ne porra
Folio43r
Au iour que combatre se doit 
Et pour ce là uenus estoit
Que pour lui feroit la bataille 
N est drois k amis au besoing faille.
Loial essoigne a uraiement
Près sui k en face serement
Si auant que faire le doi.
# |
Et dist li rois  Bien uous en croi
Sans serement et bien le uueill.
Mais dou mal Sartan moult me dueill 
De son mal et de son meschief
Sachiez me seroit mal et grief.
# |
À ce tans se essoigne auoit
Cil qui combatre se deuoit
Qui fust de loial ochoison
De maladie ou de prison
Mais que l essoigne fust seüe
Par gent dont par droit fust creüe
Metre i pouoit en lieu de lui
Par droit en toutes cours autrui
Mais k au seignour dou lieu pleüst 
K autrement faire nel peüst.
Tele ert la coustume à ce tans.
# |
Sire rois ce a dit Durbans
Pageu02P062
La nostre auersaire partie
Faites mander ie uous en prie 
Car uenus est si com i entent
Bleopatris il et sa gent.
Un cheualier ai amené
Qui dist que il a uolenté
Des III puceles aaidier
L une  ueut s onnour desrainier
Et deffendre ou il i morra.
De ce ne sai k en auenra.
# |
Et li rois tantost i enuoie
Et cil uinrent qui moult grant ioie
Orent quant il la nouuele oient
Pour quoi à court mandé estoient 
Car des trois tous li mains cuidans
Cuidoit bien estre si poissans
Que nus hom ne peüst durer
uers lui ne ses coups endurer.
# |
Deuant le roi Carmant s en uinrent.
Salué l ont et lors se tinrent
Tout quoi pour sauoir qu il diroit.
Bleopatris auoec estoit
K ainc puis ne parti dou pays
Que il ot cel afaire empris
Et si troi cheualier auoient
Tous troi uoué k arses seroient
Les puceles ou enfouies
Ou il i lairoient les uies.
# |
Lors parla li rois pour Durbant.
Gadot fait il uenez auant.
Sartans combatre se deuoit
À uous mais ne puet orendroit.
Pageu02P063
De loial essoigne li muet
Par quoi relaissier l en estuet  
Et ie l en uueill bien deporter
Puisqu il ne le puet amender.
uez ci Durban qui prouuera
Pour Sartan qu en Lyadès n a
Coupes en ce c on li mot seure 
Et de ce là ueut il reskeurre
Encontre uous se uous uoulez.
# |
Dist Gados  Ce est bien mes grez.
I aim autant la bataille à lui
K à Sartan ie n ai cure à cui.
Mais que ie fusse ou champ entrés
Liurez me cui que uous uorrés
Sachiez que ie nul n en refus
Se il n a II testes ou plus.
Et li rois dist que bien li plaist 
Et Gados à ce mot se taist.
# |
Dist Durbans  Sire or m entendez.
Encor ne s est nus presentez
Pour les autres II damoiseles 
Or puet chascuns ueöir que eles
Ont pou d amis k anc au besoing
N en trueuent nul ne près ne loing.
Un cheualier amené ai
À cui l autre iour m acointai.
De ce ot la nouuele oïe
Que mestier auoient d aye
Les II puceles que ie di
Et pour ce est uenus ici.
S en a tel pitié à son cuer
Que il dit bien que à nul fuer
Ne lairoit qu il ne les aidast
Pageu02P064
À son pouoir et confortast
Et que il l une deffendroit
Et que pour li se combatroit.
Mon gage pour lui uous present.
Et quant Bleopatris l entent
À Rodruart Qui-ainc-ne-rist
Le rouua prendre et cil le fist.
# |
Fait fu ce qu il i apartint
Tant com adont. Et lors reuint
Durbans à son ostel errant.
Cléomadès trouua pensant.
Or uous dirai en quel pensé
Cléomadès auoit esté.
Bien uit que se Durbans estoit
Conquis que Lyadès seroit
Arse  ce ne porroit faillir 
Et s on ne li deuoit tenir
Et à outrage et à bobant
La bataille en lieu de Durbant
Durement à auoir amast
N il ne reuoit c on n en blamast
Durbant se à ce s otrioit 
Et lui qui ce requis aroit
On li atorroit à folage
Et à orgueill et à outrage.
Ainsi seroit chascuns blasmez.
# |
Pour ce s est d un point auisez
Que entre aus II à une fois
Pour les puceles toutes trois
Combatront as trois cheualiers
N il ne reueöit où li tiers
Fust pris pour la tierce à deffendre 
C est le miex qu il i puet entendre
Pageu02P065
Pour les damoiseles aidier
Qui bien ont d aïde mestier.
Ne set se s i assentira
Durbans  mais il l en requerra.
uenir le uoit moult liement
Contre lui se lièue erranment.
# |
Dist Durbans  La bataille auez 
De ce soiez asseürez.
Or n i a mais que dou bien faire 
Car ce sont gent de grant afaire
Folio43u
À cui combatre nous deuons
Biau sire et nous i penserons
Se Dieu plaist en lieu et en tans
Qui nous soit uous et moi aidans.
# |
Lors l a mené à une part
Cléomadès. Moult li est tart
Que dit li eüst et conté
Ce que il auoit enpensé.
Moult courtoisement mot à mot
Li dist ce que il pensé ot
Entrues k à la court ot esté.
Et quant Durbans l ot escouté
En son cuer forment l en prisa.
Mais la bataille ressoigna
Et ce n estoit pas grant merueille 
Car ce n est pas chose pareille
De II à trois mais moult hideuse
À enprendre et moult perilleuse.
# |
Nepourquant se morir cuidoit
Pensa que il ne l en faurroit
Que conpaignie ne l en tiengne.
Sire fait il koi qu en auiengne
Ne uous faurrai de conpaignie
Pageu02P066
Se metre i deuoie la uie.
Mais sachiez bien certainement
Et ne m en mescréez nient
Que se ie ne uous conneüsse
Et que ie esprouué n eüsse
Le grant pouoir que uous auez
Pour riens ne m i fusse acordez.
I el ferai soit sens ou folour
Tant me fi en uostre ualour.
# |
Et quant Cléomadès entent
K en lui se fie si forment
Bien pense qu il l en souuenroit
Se mestiers fust et il pouoit.
Moult durement le mercia
De ce que il li otria
Ce dont il li auoit priié.
Lors n a Durbans plus detriié.
Au roi s en ueut errant aler
Pour cele besoigne arréer.
Et Cléomadès au partir
Li pria de tost reuenir.
Et il dist k errant reuenra.
En la court uint et retrouua
Toute la gent Bleopatris
K encor ne s en ert nus partis.
# |
Deuant le roi s en uint ester.
Moult très bel li prist à moustrer 
Sire fait il pitiez seroit
Qui ces puceles destruiroit.
Pour Lyadès combatre doi
Et li cheualiers k ai o moi
ueut enprendre ce dist tous seus
Bataille pour les autres II
En maniere que uous dirons.
Pageu02P067
Tout u enz ou champ entrerons
Puis s en ait qui auoir en puet.
La bataille ainsi auoir uuet
Mes conpains et i el uueill aussi.
Lors dist li rois  Et ie l otri
Se il plaist à l autre partie.
Sire ce ne refus ie mie
Dist Bleopatris ains le gré.
D ambes pars se sont acordé.
# |
Sire n el tenez à outrage
Dist Durbans se cest auantage
Lor faisons  car droite pitiez
L a fait enprendre ce sachiez.
Au cheualier k ai amené
Si me doinst Diex ioie et santé
Pour ce qu il ne uéoit enprendre
Nului aaidier à deffendre
La tierce pucele s onnour 
Au cuer l en prist si grant tenrour
Que pour ce a fait cele emprise.
Et li rois dist que moult l en prise.
Et uous n en doit on pas blasmer
Fait li rois mais tous iours amer
Et honnorer uous et uostre hoir
Ch ose ie bien dire pour uoir
À tous iours mais iusqu à M. ans
Lors se leua li rois Carmans 
Et chascuns de là se depart
Et la nouuele tost s espart
En quel maniere ert arréée
Cele bataille et créantée.
Pageu02P068
Li un le tienent à folage
Et li autre à grant uasselage
Et li tiers à grant hardement 
Chascuns en disoit son talent.
# |
Durbans à son ostel reuint.
Sachiez que très bien li souuint
K à Cléomadès desplaisoit
La demorée là endroit.
À Cléomadès tout conta
Comment la chose arréé a 
Et quant Cléomadès l oy
Lors le tesmoigne à fin hardi
Ses cuers qui bien s i connoissoit.
Durbans ià enuoié auoit
À uerde Coste grant pieça.
Lors se parti Durbans de là.
Regardé furent durement
De toutes pars de mainte gent.
# |
De Chastel Noble sont parti
Entre uespres et miedi.
À uerde Coste sont uenu.
Liement furent receü
Et aaisié et honnoré.
Là endroit ont tant demoré
Que li iours uint qu estre deuoit
La bataille k emprise estoit.
À son lignage ot fait sauoir
Durbans que il deuoit auoir
La bataille en lieu de Sartant
Et que cil qui l amoient tant
Fussent là droit à celui iour
S il amoient lui et s onnour.
# |
Li rois Carmans fist faire I parc
Pageu02P069
Qui duroit près le trait d un arc
De lonc mais n estoit pas si lés.
Moult fu li pars bien atornés
De grans mairiens fors et tenans
# |
Cléomadès il et Durbans
À uerde Coste s arréerent
Dedenz le chastel et armerent.
Quant armé furent monté sont.
De là se partent. Lors s en uont
Au lieu où combatre deuoient.
Quant il i uindrent ià estoient
Folio44r
Lor auersaire ou parc entré
Et de la bataille apresté.
Et les III puceles uenues
Qui estoient ià desuestues.
En leur cotes erent sans plus 
Tout le sorplus orent mis ius.
Leur II champions uenir uoient.
À iointes mains à Dieu prioient
À genous moult piteusement
Qu il les ayt si uraiement
Que enz ou mesfait coupes n ont
De quoi ochoisonnées sont
N aine uers Clarmondine nul iour
Ne pourchacierent fors honnour
Ne à li ne au roi son pere
N à Clarmonde sa bonne mere
Et lor auantage uousissent
Autant comme le lor feïssent.
# |
En un anglet dou parc estoient
Les puceles où les gardoient
Cil qui les deuoient garder.
N i auoit que d el alumer
Le feu  car trestout prest estoit
Pageu02P070
Kan que pour le feu couuenoit.
Estrain et espines et fu
Tout prest et apareillié fu.
# |
Li doi conpaignon sont entré
Ou parc et à Dieu commandé
Se sont ambedoi sagement.
Moult les esgardoient la gent
De toutes pars et si disoient
Que onques mais ueü n auoient
Nul cheualier si bien séant
En armes ne si auenant
Com li conpains Durbans estoit.
Li rois meïsmes tesmoignoit
C onques mais cheualier armé
Ne uit miex séant à son gré
Ne miex samblast d armes maniers.
Moult fu regardez li destriers
Et prisiez sor quoi il séoit.
# |
Deuant le roi s en uinrent droit.
En tel point pour offert se sont
Com il estoit coustume adont.
Lors fist on les seremens faire
Et toute gent arriere traire.
Quant fait furent li serement
Li bans fu criés erranment
Que il nus si hardis ne fust
Qu il parlast ne qu il se meüst
De chose k auenir ueïst
Ne qui main ne pié i meïst
Pour greuer l un ne l autre aidier.
À ce mot se trairent arrier
De tous lez et de toutes pars.
uuis et descombrez fu li pars
Fors de ceus qui s entremetoient
Pageu02P071
Dou champ garder  cil i estoient.
Cléomadès et Durbans furent
Au lez là où il estre durent
Ainsi com il ert establi 
Et li autre estoient aussi
Au lez là où estre deuoient.
# |
Les armes que li troi portoient
Ne uous ai encor pas nommées.
Tost uous les arai deuisées.
Rodruars portoit l escu d or
Et ot en milieu I butor
Plus uert que n est herbe de pré
À nature fait et ouuré.
Bruns li Hardis I escu porte
uermeill à une blanche porte.
Gados portoit l escu d ermine
À une uermeille geline
À un ourle de witecos.
Teles armes portoit Gados
Et li witecoc erent noir.
# |
Or sachiez bien trestout de uoir
Que noblement erent monté
Pageu02P072
Li troi cheualier et armé.
Brachieres auoient samblans
Tout troi riches et bien séans.
Et hiaumes d un samblant aussi
Paint des armes Bleopatri
Qui erent d or à trois corneilles
Noires  s orent testes uermeilles
Les corneilles ç ai entendu.
Et s estoient lor hiaume agu.
# |
Lors fu à chascun commandé
Si tost c om lor ot demandé
Se il lor droitures auoient
Et quan que il auoir deuoient
Que il feïssent lor deuoir.
Lors ueïssiez chascun mouuoir
Le pas sor frain si noblement
Et si très apenséement
Que c ert bele chose à ueöir
Ce puet on bien dire pour uoir.
# |
Hiaumes laciez lances sor fautre
uenoient li uns contre l autre
Com gent duite de tel mestier 
Et quant ce uint à l aprochier
Lors ferirent des esperons.
Fiers et aigres comme lions
Estoit d aus tous li mains hardis
Et plus que ie ne uous deuis.
S auint ainsi k à l assambler
Conuint à la terre uerser
Durban  car li doi s adrecierent
uers lui en l escu l aderchierent
Si qu il li ont frait et troé.
Pageu02P073
Mais le hauberc qu ot endossé
N ont ne desmaillié ne rompu.
Et Durbans a si referu
L un d aus qu il le porta aual
Parmi la crupe dou cheual 
À la terre tout estendu
Moult roidement l a abatu.
De ces trois li doi encheïrent.
# |
Quant les trois damoiseles uirent
Durbant cheü tel duel en ont
Que les II pasmées s en sont 
Car en Durban plus se fioient
K en l autre car n el connoissoient.
Et la tierce n auoit pas mains
De duel  souuent ioignoit ses mains
uers Dieu et merci li prioit.
# |
Cléomadès en cel point droit
Il et Gados s entr encontrerent
Si dur que leur lances froerent
Folio44u
Et uolerent en mains tronçons.
Outre plus ioins que nus faucons
S enpasserent  plus ne forfirent
Li uns sor l autre ne conquirent
À cel coup atant s enpasserent.
# |
Gados et Rodruars tornerent
Les cheuaus uers Cléomadès 
Ià le uorront ueöir de près.
Chascuns d aus a traite l espée
Qui ert trenchans et acerée
Et Cléomadès a sachie
Sa bonne espée Ressoignie
Dont maint grant coup auoit donné.
Son cheual auoit recouuré
Pageu02P074
Bruns li Hardis montez estoit.
Durbans aussi li sien r auoit.
Ambedoi remonté estoient.
Lor cheuaus recouurez auoient..
Comme uassal amaneuit
Quant Cléomadès uenir uit
uers lui Gadot et Rodruart
Au plus droit qu il pot cele part
S adreça l espée en poignie
Rodruart fiert si lés l oïe
Que son hiaume li descercla
Et desrompi et depeça.
Tout enporta kan qu il ataint.
À celui coup pas ne se faint.
Seur l escu li coups descendi
Tout le decoupa et fendi.
El braz telement le naura
Que onques puis ne s en aida.
Tout li defroissa et rompi
Le bras et l escu li cheï
Car la guige coupée estoit
À quoi l escu pendre deuoit.
Cil coups forment abaubir fist
Rodruart Qui-onques-ne-rist.
On puet bien par uerité dire
K adont n ot il talent de rire
Pageu02P075
Puisque il n auoit onques ris.
# |
Gados sor l escu auernis
A Cléomadès si feru
Qu il li a coupé et fendu
Et le haubert li desmailla 
Mais l espée au poing li torna
Par quoi il ne l a pas nauré.
Et Cléomadès a leué
Le brant s en feri Gadot si
Que iusques ès dens le fendi.
Lors cheï en la place errant.
# |
Bruns li Hardis auoit Durbant
Son cheual desouz lui ocis
Et l auoit nauré et mal mis 
Moult de sanc ià perdu auoit.
Et quant Cléomadès perçoit
Que Durbans estoit en tel point
Des esperons le cheual point.
Bruns li Hardis le uoit uenir 
Bien uoit qu il li couuient guerpir
Durbant et torner à celui.
Sachiez k au cuer ot grant anui
Quant uit Gadot el champ gesir
Et Rodruart tout quoi tenir.
Bien uoit que en tel point estoient
Que il aidier ne se pouoient.
# |
Et Cléomadès lors li uint.
Le brant haucié en son poing tint.
Et Bruns li Hardis retorna
uers lui et le cheual brocha.
Fierement se sont encontré.
Des brans se sont tés coups donné
Que de lor hiaumes feu sailli.
Pageu02P076
S auint en cele encontre ainsi
Que si radement s encontrerent
Des cheuaus k à terre uolerent
Cheual et cheualier ensamble 
Mais naurez fu si com moi samble
Bruns li Hardis si en l espaule
Que la chiere l en deuint pale.
Et à ce auoit bien raison 
Car sans li issoit à foison
Par la plaie qui moult fu grans
Car moult estoit li brans trenchans
Dont le coup auoit reçeü
Et cil fors qui l auoit feru 
Car de cel coup meïsme là
Que Cléomadès li donna
Couuint à terre trebuchier
Dou hiaume Brun plus d un quartier.
# |
Or ne uous ai pas deuisé
Le coup que Bruns auoit donné
Cléomadàs à cele fois.
Non pourquant l atainst Bruns ainçois
Que Cléomadès lui ne fist
Ainsi que l estoire le dist.
Dou bran si grant coup li donna.
Que son hiaume li descercla
Et enbarra et derrompi.
Seur l escu li coups descendi.
L escu durement empira
Car iusqu en milieu le coupa.
Mais li haubers qu il ot uesti
D estre bleciez le garanti 
Li haubers le coup arresta
Si que en char ne le naura.
Ainsi auint que uous oez.
Cléomadès fu releuez 
Pageu02P077
Car si tost que il fu cheüs
Ses cheuaus se releua sus
À tout lui trestout erranment
Moult tost et moult très asprement
Car moult ert li cheuaus poissans.
# |
Bruns li Hardis ert desirans
De releuer mais ne pouoit 
Car ses cheuaus sor lui gisoit.
Sa iambe ne pouoit r auoir.
Ne lui ne son cheual mouuoir.
Li cheuaus ne il ne leuast
Iamais se on ne leur aidast.
# |
À Cléomadès fu moult grief
Quant il uit à si grant meschief
Cheualier de tel poësté
Et si hardi et si osé
Com il auoit trouué celui.
Moult grant pitié auoit de lui.
Sachiez que aidié li eüst
Moult uolentiers se il deüst.
Mais nus ne doit son anemi
Aidier ne greuer son ami 
Car li homs qui son ami grieue
Et qui son anemi alieue
Folio45r
Est fouls ou il tel conseil croit
Qui l engingne et qui le deçoit.
Pour ce se doit chascuns garder
De son anemi aleuer
Et de son ami abaissier
Et c on n el puist forconseillier 
Car par fol conseil a on fait
Par maintes fois maint uilain trait.
Pageu02P078
Rodruars qui ert afolez
Dou bras senestre estoit alez
uers Durbant et l ot abatu
Car de sanc auoit moult perdu 
Dou pis dou cheual l ot hurté
Si que à terre l ot porté.
Durbans tant de sanc perdu ot
Que de lui aidier pouoir n ot 
Et Rodruars qui le uouloit
Ocire descendus estoit 
À Durban ot le pan leué
Dou hauberc et l eüst tué
Quant Cléomadès le choisi
Qui tost cele part se guenchi
Si tost que il ot perceü
Le mesehief à quoi Durbans fu.
# |
uers Rodruart uint tost et droit
Le brant entesé. Quant le uoit
Rodruars moult grant paour ot.
Au plus tost que il onques pot
Son cheual encontre lui mist.
Dou cheual targe et escu fist 
Mais ainc ne se sot si targier
Que Cléomadès sans targier
Ne li donnast II coups de route
Tels que sa broigne en fu derroute
Et ses hiaumes tous depeciez
Et il si malement bleciez
De ces II coups qu il li donna
C onques puiscedi ne menia.
# |
À la terre chei errant
Et la ceruele li espant
Seur la terre quant cheüs fu
Assez tost après ce moru.
Pageu02P079
Et Cléomadès retourna
uers Durbant. Séant le trouua 
Car tant de sanc perdu auoit
Que soustenir ne se pouoit.
Acoutez s ert sor son escu.
En sa main tenoit son brant nu.
Bien sambloit traueilliez et uains.
Comment uous est biaus dous conpains
Fait Cléomadès dites moi 
Sire fait il bien quant uous uoi
La merci Dieu en si fait point.
Maintes fois m est uenue à point
Au iour d ui et ci et aillours
uostre prouece et uo ualours.
S à moi n eüssiez garde pris
Ne fusse pas eschapez uis.
Par uous sui de mort respitez.
La bataille seuls faite auez.
Par uous sonmes nous retenu
Et nostre auersaire uaincu.
# |
Dist Cléomadès  Dieu l a fait
Ce sachiez uous tout entresait
Pour la raison que tort auoient
Cil qui à nous se combatoient 
Et pour ce nous a Diex aidié
Que le droit auons desrainié.
# |
Les trois puceles moult looient
Dieu de ce que eles uéoient
Leur auersaires au bas mis 
Et par samblance desconfis.
# |
Cléomadès garde. Si uoit
Brun le Hardi qui se penoit
Moult durement de releuer 
Pageu02P080
Mais ne pouoit nul tour trouuer
Que sa iambe peüst r auoir
Ne son cheual faire mouuoir.
Cléomadès uers lui torna.
De son meschief grant pitié a.
Lors li demanda s entremetre
Se uorroit que en merci metre
Se uousist uers le roi Carmant.
Et Bruns li Hardis dist errant
Que puis k aidier ne se pouoit
Ke en sa merci se metroit
Se il plaisoit au roi ainsi
Qu il le uousist prendre à merci.
# |
Cléomadès lors acena
Les gardes qui estoient là
Qui mis pour garder i estoient
Le champ. Et quant les gardes oient
Que Bruns li Hardis requeroit
Merci au roi en uinrent droit
Et li dirent tout ensement.
Et li rois à merci le prent 
Car bien uoit c est chose passée
Que cele bataille est outrée.
# |
Loer oyssiez et prisier
De toutes pars le cheualier
Que Durbans auoit amené 
Car par lui estoient outré
Li troi cheualier et conquis.
Ainc cheualier de si grant pris
N orent ne près ne loing ueü.
À Cléomadès sont uenu
Les gardes et li font sauoir
Que il a bien fait son deuoir 
Aler s en puet quant lui plaira.
Pageu02P081
Cléomadès Dieu en loa.
# |
Là erent uenu à Durbant
De son lignage li plus grant.
Deseur son escu l ont couchié
Et il lor a pour Dieu priié
Que son conpaignon amenassent
À lui et que il se penassent
De lui seruir (car à meilleur
Ne porroient il faire honnour)
Et que cil qui tant l ameroient
De lui seruir se peneroient.
Par lui sui de mort eschapez
Fait il et bien ueü l auez.
# |
Cléomadès par le frain prirent.
De toutes pars la main i mirent.
À Durbant l amainent tout droit 
Car sans lui mouuoir ne uouloit.
Quant uenus fu lors s en tornerent.
Sor son escu en reporterent
Durbant et parent et ami
Liement sont dou champ parti.
# |
Et quant les trois puceles uoient
uenir celui par cui estoient
Fors de si grant perill ostées
Que d estre arses ou lapidées
À genoillons l en mercierent
En larmiant à Dieu prierent
Que Diex de tous maus le deffende
Et que le guerredon l en rende
De ce qu il les a deliurées
Et de uilain blasme getées.
S entour lui tel presse n eüst
N i eüst nule qui ne fust
Pageu02P082
uenue à lui pour embracier
Sa iambe pour son pié baisier 
Mais tant de gent entour lui uoient
Que uers lui aprochier n osoient.
Des iex et dou cuer conuoiié
L ont et souuent pour lui priié.
# |
Durbans deuant portez estoit.
Cléomadès après aloit.
Par le frain son cheual tenoient
Cil qui Durbant apartenoient.
Ainsi sont fors dou champ issu.
La gent le roi erent uenu
À Brun li Hardi. Leué l orent
Et aidié si tost que il porent.
Par de deuers le roi l ont mis
Et des II cheualiers ocis
Fu fait ainsi com ert usé
Au tans dont ie uous ai parlé.
# |
Moult fu dolans Bleopatris
Et de cuer souples et pensis
Que ainsi li fu auenu.
# |
À uerde Coste sont uenu
Cléomadès il et Durbans.
Faite lor fu ioie si grans
Que on puet dire ne penser.
À Cléomadès desarmer
Mist la main qui metre l i pot 
Car l amour d aus si conquis ot
Que chascuns moult grant ioie auoit
Qui atouchier à lui pouoit.
De lui seruir moult se penoient
Pour la bonté k en lui sauoient.
Pageu02P083
Durbant aussi desarmé orent
Au plus doucement que il porent.
Ses plaies adroit atornerent
Et li lierent et benderent
Ainsi qu il i apartenoit.
Que uaurroit c om plus uous diroit 
# |
Les trois damoiseles deliures
Furent ce tesmoigne li liures
Ainsi com uous oy auez.
Aaisiez fu et honnorez
Cléomadès. Raison i ot
Et on le fist au miex c on pot.
# |
Gayete et Florete enmenerent
Lor ami qui moult ioiant erent
Que de blasme getées sont
Et que il deuers aus les r ont.
# |
Cele nuit uint à uerde Coste
Lyadès. Lez li coste à coste
uint ses peres qui liez estoit
De ce que sa fille r auoit.
De sa mere fu conioïe.
Souuent acolée et baisie
Fu de li ce pouez sauoir 
Car mais ne la cuidoit ueöir.
# |
À sa mere prist à priier
Lyadès que au cheualier
La maint qui l auoit deliurée 
Et sa mere l i a menée.
Et quant Lyadès ueü l a
À ses piez cheöir se laissa.
De ioie ne pouoit parler.
Sachiez que de li releuer
Pageu02P084
N atendi gaires longuement
Cléomadès  car erranment
L en releua en es le pas
Moult doucement entre ses bras 
Car tant ert courtois que nus plus.
De li fu estrains et tenus
uousist ou non moult durement.
Cléomadès doutoit forment
Qu ele ne le reconneüst.
Ne uorroit pas qu ele seüst
Que ce fust il s estre pouoit.
De ce nule garde n auoit 
Car li hiaumes et li haubers
Orent tant fait qu il en ot pers
Le uiaire et tout kamoissié 
Et l auoit I petit blecié
Bruns li Hardis cele iornée
Si c un pou ot la ioe enflée.
# |
D estre reconneüs n ot garde.
Sachiez que durement li tarde
Que il n est de là departis 
Car bien uoit qu en celui pays
N a riens de ce qu il ua querant.
Quant Lyadès demoré tant
Ot o lui que bon li sambla
Congié prist et lors s en torna 
Car ne le uolt pas anuier.
Et Cléomadès sans targier
uint à Durbant là où gisoit.
Quant Durbans Cléomadès uoit
Li cuors de ioie li hauça 
Et Cléomadès dit li a
Pageu02P085
Que moult très uolentiers uerroit
Se on arréer le pouoit
C on ne feïst Brun le Hardit
Ne uilonnie ne despit 
Car cheualiers ert si uaillans
Que ce seroit meschiés trop grans
S on faisoit nule deshonnour
À cheualier de tel ualour.
# |
Quant Durbans l ot moult l en prisa
Et à grant bien l i atorna 
Quant de ce li est garde prise
Moult li uient de très grant franchise.
Lors dist Durbans que maintenant
Enuoieroit au roi Carmant
Pour sauoir qu il en porroit faire.
II cheualiers de bon afaire
I fist Durbans tantost aler
Qui au roi sorent bien moustrer
Cele besoigne et sagement
Et li moustrerent ensement
Que Cléomadès l auoit dit.
Et quant li rois Carmans l oyt
Moult le tint à grant courtoisie 
Debonairement lor otrie
Et dist que se gentis ne fust
Li cheualiers ià n en eüst
Folio46r
Priié et pour l amour de lui
Ne li fera il nul anui.
Et cil l en mercient forment.
Arrier reuinrent liement 
Et quant Cléomadès l oy
Sachiez que moult li abeli.
Le roi Carmant moult en prisa
Et dist k en lui gentil roi a.
Pageu02P080ç6
Ainsi refu Bruns li Hardis
Rendus deuers Bleopatris
El le clama li rois tout quite
Pour la raison que uous ai dite.
Bruns li Hardis moult grant droit ot
Se Cléomadès gré en sot.
Moult en fu prisiez et loez
Cléomadès de tous costez.
Meïsmes li fiex Balçabé
Bleopatris l en a loé
Et tout cil de sa conpaignie 
Il n est nus qui grant bien n en die.
# |
La bataille fu acheuée
Si com la uous ai deuisée.
Dit uous en ai la uerité 
N i cuit riens auoir oublié.
Cléomadès à pluseur gent
Demandoit moult couuertement
De la chose que il queroit 
Mais nouuele n en aprendoit
Nient plus là qu il ot fait aillours
Et s en enqueroit il tous iours
Partout. À enuis le laissast
Aussi que riens ne li touchast.
En demandoit par tous pays 
Mais aussi en ert aprentis
Que il fu au commencement.
Nepourquant et il et la gent
Qui auoec lui orent esté
En orent partout demandé.
# |
À uerde Coste moult lié furent 
Car par raison estre le durent.
Sauoir poez k au miex qu il sorent
Li firent d onnour kan qu il porent.
Pageu02P087
De cuer lie et ioiant le uirent.
Après souper couchier le firent.
Cele nuit se iut en son lit.
Là il ot moult pou de delit 
Car en moult grant pensée estoit
En quel maniere miex porroit
De cele nouuele sauoir
Qu il amoit de cuer sans mouuoir.
# |
Lors s est en son cuer auisez
Que plus n iroit ainsi armez
Ne com cheualiers plus n iroit
Mais pour marcheänt se tenroit
Une piecelete dou tans.
Car il estoit moult redoutans
D estre retrouuez de sa gent
Se ainsi aloit longuement 
Car bien sot qu il seroit requis
Partout de ceus de son pays
Et se en tel point le trouuoient
Tout tantost le reconnoistroient.
De ce est il certains et fis
Et ce uorroit il à enuis 
Car il auoit enproposé
Que iamais yuer ne esté
N arresteroit iour de sa uie
S aroit retrouuée s amie
Ou oy nouueles au mains
Dont d aucune riens fust certains
Ou de sa uie ou de sa mort.
En lui n auoit aucun confort
Fors que il tous iours la requiere
Une fois auant l autre arriere.
En espoir de li retrouuer
uorroit ainsi sa uie user.
Ne iamais iour ne fineroit
Pageu02P088
Tant que nouueles en saroit.
# |
Enpensé ot Cléomadés
Que li menestrés Pinchonnès
Dont deuant parlé uous auoie
Iroit o lui en cele uoie
Et k à Durbant en parleroit
Si tost com il leuez seroit.
En ce proposement se tint
Cléomadès. Lendemain uint
À Durbant là où se gisoit
Et li dist k aler s en uouloit 
Car selonc ce qu il a à faire
Li sont moult li seiour contraire.
# |
Lors commença à lermoiier
Durbans et li prist à priier
Pour Dieu que il tant atendist
K aler auoec lui s en pouist 
Car li maistre le confortoient
En ce que tost gari l aroient
Et si tost k aidier se porra
Auoec lui partout s en ira
Là où il le uorra mener.
Cléomadès dist k arrester
Ne se puet plus ce est passé 
Mais il l en sauoit autel gré
Que ce k auoec lui s en alast.
Sa conpaignie moult amast 
Mais aler ueut en son afaire.
Car selonc ce qu il a à faire
N a pas pouoir de ce atendre 
Aillours le couuenra entendre.
# |
Une chose uous prieroie
Fait Cléomadès se i osoie
Pageu02P089
S il ne uous deuoit anuier.
Moi ne couuient il pas priier
Fait Durbans mais commandez moi 
Car par la foi que à Dieu doi
N est riens se le me commandez
Que n en soit fais tous uos plains grez
Se ie dou faire ai le pouoir.
Pour ametre cors et auoir
Ne riens dont ie puisse finer
II ne uous faut que commander 
Mais commandez et ie ferai.
Sire moult grant gré uous en sai
Ce li a dit Cléomadès.
Ie uous requier que Pinchonnès
S en uiengne par le uostre otroi
Se il uous plaist auoecques moi
Et ie le uous renuoierai
À plus tost que onques porrai.
Se la chose acheuée auoie
Pour quoi me suis mis à la uoie
Tout tantost uers uous reuenroit
De moi nouueles uous diroit.
# |
Folio46u
Dist Durbans  Sire ie l otri 
Mais que ce sera par I si
Que auoeques uous s en iront
De ma gent qui uous seruiront
Auoeques lui ou trois ou deus.
Dist Cléomadès  Trestous seus
M en irai se Pinchonnet n ai.
Nului fors que lui n enmenrai 
Car là où ie m en uueil aler
Ne uueil nului fors lui mener.
De lui moult bien me passerai
Et moult bon gré uous en sarai.
Pageu02P090
Dist Durbans  Sire uous l arez.
Or est il moult de moi amez
Plus que deuant sachiez de uoir
Puisque uous le uoulez auoir.
Et Cléomadès l en mercie
Et moult li prie qu il ne die
À nului que aler s en doie 
Et Durbans trestout li otroie
Quan qu il li plaist à commander.
Cléomadès dist k arréer
Se ueut et lui metre au chemin
En toutes fins à ce matin.
# |
Ha sire ce a dit Durbans
Ne sai où uous estes manans 
Car certes se ie le sauoie
Bien sai k encor uous reuerroie
Se Diex en santé me tenoit
Ià si loing de ci ne seroit.
No sai s auez terres ne fiez
Ne sai pas que uous chaciez
Ne ie enquerre ne le quier 
Mais se me uueille Diex aidier 
Se il uous plaist ie uous donrai
La moitié de tout kan que i ai
À tous iours pour uous et uostre hoir
S auoec moi uoulez remanoir.
Non pas que uous à moi soiez 
Mais ie à uous bien le sachiez
uueil estre tout entirement 
Ainsi le uous ai en couuent.
# |
Cléomadès quant oy l a
Lors dist que pas ne prendera
Ce don iusques au reuenir
Dont l en dira il son plaisir
Pageu02P091
Ou dou don laissier ou dou prendre.
Dusqu  adont n i porra entendre.
Le don ne refuse ne prent 
Mais moult l en mercie forment.
# |
Et lors a Pinchonnet mandé
Durbans et li a commandé
Ce que Cléomadès li ot
Requis  et quant Pinchonnès l ot
Onques de riens ne fu si liez.
Tout tantost s est agenoilliez
Deuant Cléomadès et dist
Que onques nule riens ne fist
Si liement com ce fera
Et k auoeques lui s en ira
Partout où le uorra mener
Tant que cors li porra durer.
# |
Dist Cléomadès  Grans mercis
Pinchonnet biaus très douz amis.
Sachiez ie le uous merirai
Se ie uif et pouoir en ai 
De ce soiez asseürez.
Or faites si uous arréez
Car aler m en uueil entresait.
Tout maintenant sire c est fait
Dist Pinchonnès. Ie uois monter 
Ne tient fors k à uous d el aler.
# |
Que uous iroie ie contant
Ne la besoigne pourloignant 
Cléomadès tout deuisa
À Durbant. Comment s en ira
Bel et à point moustrer li sot
Au plus couuertement qu il pot.
Dist li que selonc son afaire
Pageu02P092
N a or d armeüre que faire
K en la uoie où il ueut aler
N a pas mestier de lui armer
Et pour ce li uorra laissier
Et armeüres et destrier
Dusqu à tant que il reueura 
Et ce sera quant il porra
Non pas si tost com il uorroit.
Durbans entent bien et perçoit
Que il n a talent d arrester.
Pour ce ne l en ueut apresser 
Car uolentiers se il pouoit
Tous iours auoeques lui seroit.
Tout son bon li grée et otroie
Et de demorer moult li proie
Cel iour  mais il n en pot finer.
Que sans plus dusqu après disuer.
# |
Or sachiez bien trestout de uoir
Que Durbans fist bien pourueöir
Cléomadès ains qu il meüst
De ce qu il sot que mestiers fust
Et d or et d argent en monnoie.
Que uaurroit que plus uous diroie 
Durbans à Pinchonnet charcha
Ce dont son seigneur cheuira.
# |
Cléomadès bien perceuoit
Tout ce que Durbans en faisoit.
Nonpourquant moult couuertement
Le faisoit et moult sagement
Durbans mais moult ert perceuans
Cléomadès et cleruéans
Mais il couuenir l en laissoit 
Car bien à merir li baoit.
Pageu02P093
Cléomadès n a detriié.
Après mengier a pris congié
À Durbant et non à autrui 
Car ne ueut c on sache de lui
Le point que il se mouueroit
Car moult durement redoutoit
Que prieres ne l arrestassent
Contre son gré et detriassent 
Car à enuis escondissoit
Riens puisque dame l en prioit
Ne damoisele ne pucele
Ià ne fust de si grant querele
Que il ne feïst son pouoir 
D acomplir trestout lor uouloir.
# |
Pour ce de là partir uorroit
Moult uolentiers se il pouoit
Que nus sa uoie ne seüst
Ne le point que mouuoir deüist 
Pour ce s en uorroit estre alez.
Quant il fu tous pararréés
Folio47r
Au departir Durbant pria
Qu il li salut quant la uerra
Sa femme que pas ne l oublie.
L onnour et la grant courtoisie
Qu ele me fist desseruiroie
Ce sache s en lieu en uenoie.
Et Sartan et sa femme aussi.
Me saluez ie uous en pri.
# |
En lermoiant respondu a
Durbans que ainsi le fera.
À ce mot de là se depart
Et Durbans gete cele part
Pageu02P094
Ses iex moult très piteusement.
Par pou que li cuers ne li fent
Quant celui de lui partir uoit
Qu il tant par droit amer deuoit.
# |
Durbans en lermiant hucha
Pinchonnet et li commanda
Que il de cuer serue celui
Que il doit amer plus que lui
Si qu il se puist de lui loer.
Sire de ce n estuet douter
Fait Pinchonnès car i en ferai
Mon pouoir au miex que porrai.
Dist Durbans  Et ie uous créant.
Riche uous ferai et manant
Si tost que serez reuenus 
De ce ne me destourroit nus.
Dist Pinchonnès  Biaus très douz sire
Diex par sa pitié le uous mire.
À mon pouoir uostre commant
Ferai et à Dieu uous commant.
# |
À ce mot est de là seurés
Pinchonnès et lors est montés.
II et Cléomadès s en uont
Ensamble mais samblant ne font
Qu il uoisent fors k esbaniier
Et aus deduire et soulacier.
Aucuns i ot qui demandoient
À Pinchonnet où il aloient
Entre lui et le cheualier
C on doit tant amer et prisier
Et Pinchonnès qui moult sauoit
De ce c on faire et laissier doit.
Leur dist que tous seus ueut aler
Auoeques lui as chans iuer.
Pageu02P095
O lui ne ueut mener nului
Fors moi qui ci auoec lui sui.
# |
Tant dirent que de toute gent
Se partirent si soutilment
Que nus ne sot le couuenant
Fors que entre aus II et Durbant.
# |
Cele iournée cheuaucha
Cléomadès et moult pensa
En quel pays traire porroit.
Mais de nesun costé ne uoit
Chose qui le puist conforter.
Ne set quel part il puist torner.
# |
Pinchonnès souuent le getoit
De pensée quant trop pensoit 
Car moult estoit li menestrés
Très courtois et très auisés
Et plains de très bonne manière.
Tant uont et auant et arriere
K en I chemin grant et batu
Se sont assez tost embatu.
Cil chemins aloit droit uers Romme.
# |
Mais ains que uous die la sonme.
Que il lor auint en la uoie
uous dirai ie se Diex me uoie
Que Durbans fist ne qu il deuint
Ne comment en santé reuint.
Ce uous arai ie dit errant.
# |
Quant Cléomadès de Durbant
Se parti moult li anuia
Ce que ne sot quel part ala
N il ne l en osa demander.
Pageu02P096
Ne se set en quoi conforter
De lui fors tant que il fist prendre
Ses armeüres et estendre
Les fist trestout entour son lit.
Ce li tornoit à grant delit
Que les armeüres uéoit
De celui qui si li auoit
S onnour et sa uie sauuée.
# |
À ce point est léenz entrée
Lyadès et sa mere aussi.
II cheualiers uinrent o li.
De par le roi Carmant uenoient.
Moult riches ioiaus aportoient
Que li rois Carmans enuéoit
Celui qui combatus s estoit
En la conpagnie Durbant.
Car moult auoit ou roi Carmant
Très large roi et honorable
Et de son dit ferm et astable 
Car ce que de bouche disoit
Chascuns de ce certains estoit
Que ce qu il auoit en couuent
Seroit tenus certainement.
Seürs auisez sans desroi
Fu moult et ç afiert bien à roi.
# |
Li rois grans ioiaus enuéoit
Durbant meïsme. S auoit droit 
Car liez fu de la deliurance
Des puceles car ainc cuidance
Pageu02P097
N ot k enuers lui eüssent fait
Ne uers sa fille uilain plait 
Onques ne les en mescreï.
Li cheualier dont ie uous di
En la chambre Durbant entrerent 
De par le roi li presenterent
Les ioiaus qu il li enuoioit
Et Durbans les ioiaus reçoit.
# |
Le roi Carmant moult en mercie 
Car dou refuser fust folie
Et encore demain feroit
Qui don de roi refuseroit
Car n est pas chose à refuser.
Mais qui à I bon bacheler
Le donne auant il fait honnour
Et à lui et au prendeöur
Et celui aussi de cui mains
Li dons issi de premerains.
# |
Ainsi d onnour en honnour ua
Tex dons ce set on bien pieça 
Car dons qui est à point donnez
Doit estre prisiez et loez.
Si est il et tous iours sera.
# |
L uns des cheualiers demanda
Durbant où ses conpains estoit.
Seignour dist Durbans orendroit
Folio47u
S en ala à ces chans iouer.
Espoir reuenra au souper.
Sachiez moult m anuie forment
Pageu02P098
Qu il demeure si longuement.
N a o lui sergant ne uallet
Fors seulement que Pinchonnet.
# |
Et cil dient qu il l atendront
Et de là ne se partiront
Tant qu il aront à lui parlé
Ainsi c om lor a commandé.
Car li rois le uorra auoir
Ce li mande et prie pour uoir.
En sa conpaignie sans faille
Ainçois que dou pays s en aille 
Quar se ce ne fust là laissassent
Les ioiaus et si s en alassent.
Mais leur message parferont
Ne de là ne se partiront
Dusqu à tant que il reuenra.
Durbans à ce mot demanda
Le uin et on l a aporté.
D unes et d autres ont parlé
Là endroit tant qu il anuita.
# |
As II cheualiers anuia
Que nule nouuele n ooient
De celui k atendu auoient.
Dens lieues en la nuit ou plus.
Fu ilueques d aus atendus 
Et quant li doi cheualier uirent
Que ne uenroit pas Durbant dirent
Que il les ioiaus retenist
Et que la besoigne en feïst
Si com il i apartenoit.
Et Durbans dist qu il le feroit
Mais que ce seroit par maniere
Qu il reporteroient arriere
Le don k aporté li auoient
Pageu02P099
Ne pas iluec ne le lairoient 
Car ne set s il uorra entendre
À ce qu il uueille le don prendre.
De ce ne sai pas uerité
Pour ce ne me uient pas en gré
Que li dons deuers moi demeure 
Mais ie uous ferai sauoir l eure
Qu il sera reuenus ici.
Et cil l otrierent ainsi.
# |
Durbans moult courtoisement prie
Chascun d aus que le roi mercie
De son bien fait et de s onnour.
Et cil se metent au retour
Et dient k ainsi le feront.
Au roi Carmant reuenu sont
Et li ont tout ainsi contée
La besoigne qu il l ont trouuée.
Au roi Carmant en anuia.
# |
Durbans là endroit demora
Longuement ains qu il fust garis.
Quant garis fu en son pays
Reuint où moult fu chier tenus 
Car ne croi que li haïst nus.
Sa femme auoec lui reuenoit
Lie qu ele le ramenoit
K après son seigneur ert alée.
Dès dont c on li ot aportée
Nouuele que naurés estoit
Tantost uint uers son seignor droit 
Car son seigneur aimoit de cuer.
Perdre n el uousist à nul fuer
Et à ce auoit bien raison 
Car uaillans estoit et preudon.
Pageu02P100
À Sartan est Durbans uenus
Si tost que il fu descendus.
De par celui l a salué
En cui manoit toute bonté
Lui et sa femme la courtoise.
N i a celui cui moult ne poise
De ce que Durbans ne sauoit
Quel part cil alez s en estoit
Dont tant de bien tout cil disoient
Qui de cele part reuenoient.
# |
Durbans à Sartan deuisa
La besoigne com ele ua.
D orendroit où Cléomadès
S en ert aies et Pinchonnès
Trestout ainsi que il s emblerent
De uerde Coste et s en alerent
Li a mot à mot recordé 
Car ne li auoit pas mandé
Auoec le premier mandement
Car ne uouloit pas k à la gent
En feïst nouueles sauoir 
Mais de la bataille le uoir
Li auoit mandé grant pieça
Comment fu ne comment ala.
# |
Sartans moult très grant merueille ot
De la nouuele que il ot
Que cil homs en tel point s en ua
Ne ne set nus k enpensé a
Ne quel chose il ueut arréer.
Lors li prist grant talent d aler
Après lui se garis estoit 
Et pense bien qu il i iroit
Pageu02P101
Si tost que porroit cheuauchier.
Ce ne lairoit pour nul denier 
Mais n estoit pas en point dou faire.
# |
De lui me uorrai ore taire
Et de Durbant et uous dirai
Au plus briement que ie porrai
Que à Cléomadès auint.
Le grant chemin de Romme tint
Le iour qu il parti de Durbant.
Que uous iroie ie contant 
Maint pays dou lonc et dou lé
Cerchierent et mainte cité.
# |
Son seigneur seruoit sagement
Pinchonnès et soigneusement.
Mais durement s esmerueilloit
Quel chose ses sires chaçoit
Qui l une fois le maine à destre
Et à l autre fois à senestre
L une heure arriere l autre auant.
Et ua tout adès si pensant
K à paines le puet il geter
Onques nule fois de penser
Pour nul pouoir qu il peüst faire.
Ce li tornoit à grant contraire 
Car uolentiers geté l eüst
De trop penser se il peüst.
# |
Lors pensa qu il demanderoit
Son seignor pour quoi tant pensoit
Quoi que auenir l en deüst 
Folio48r
Car moult très uolentiers seüst
Pour quoi estoit si enpensez.
Sire fait il se c ert uo grés
Se courroucier ne uous cuidoie
Pageu02P102
uolentiers uous demanderoie
Quel chose enproposée auez.
Aussi com maruoiez alez.
Onques ne tenez I chemin
Ne au uespre ne au matin.
Là où nuis uous prent demorez
Quelque uile que uous trouuez.
Moult samblez de cuer à meschief
Et ce m est moult pesant et grief
Et moult me tome à grant contraire 
Car pour riens que ie puisse faire
Ne uous puis metre en autre uoie.
Moult uolentiers de uous sauroie
I tant sans plus de uostre afaire
En quel pays uous uoulez traire.
Se pieça dit le m eüssiez
Ie croi k orendroit i fussiez
Se ce n est trop loing malement 
Car ie uous di certainement
Que moult de uoie alé auonmes
Et moult petit esloignié sonmes
Le lieu dont meüns premerains 
De ce soiez uous bien certains.
# |
Cléomadès entent et ot
Ce que Pinchonnès dit li ot.
Lors pensa que menestrel sont
Une gent qui en maint lieu uont.
Mainte nouuele souuent oient 
Car plusours gens en maint lieu uoient.
Et pour ce li uint à talent
C un petit de son couuenant
Li diroit pour sauoir de lui
S onques oy parler nului
Pageu02P103
De la chose qu il ua querant.
Et lors li a dit tout errant
Que deuers Espaigne uenoit
Et à Cléomadès estoit
Et est en une enqueste entrés
Dont ne quiert estre retornés
Dusqu à tant que de cele emprise
Ait aucune nouuele aprise 
Car il l a ainsi en couuent.
Lors li a dit couuertement
Grant partie de son uouloir.
# |
Dist Pinchonnès  Sire pour uoir
Puisque ie sai que uous querés
Et que uous enpensé aués
De ce uous dirai erranment
Le meillour à mon escient.
Se nouueles sauoir uoulés
De tous pays dont me créés
De ce dont auisez me sui.
Mais i ai au cuer ire et anui
C onques au roi Carmant ne dis
Ce dont me sui or garde pris 
Sachiez que mauuais gré m en sai
Que pieça ne m en auisai.
Bien sai gaaignié i eüsse
Se ie à lui moustré l eüsse 
Car Clarmondine a fait requerre
En maint pays en mainte terre
Li rois Carmans sachiez de uoir
N ainc ne pot nouueles auoir
De li qui nient li uausissent.
Cil de son pays la quéissent
Si loing que nus porroit aler
S il la cuidoient retrouuer 
Car cil dou pays tant l amoient
Pageu02P104
Que plus amer ne la pouoient.
Or uous dirai que i ai uisé
Selonc ce que m auez conté
Que uers le roi Meniadus
Soit tout droit nos chemins tenus
Droit uers la terre de Salerne.
Sachiez que droite honnour gouuerne
Li rois Meniadus tous iours.
Là sarez nouueles plusours 
Car marcheänt et autre gent
Qui par iluec passent souuent
Sont quite de tolnieu payer
Pour sans plus nouueles noncier
À lui des estranges pays.
Ainsi l a maintenu tous dis
Cis rois qui est courtois et frans.
Nouueles ueut oyr tous tans.
Nus hom n i paie autre paiage.
Quite sont par cestui usage
Tout cil qui là sont trespassant
Et cheualier et marcheänt.
Pour ceste raison loeroie
Que nous là la plus droite uoie
Alissiens que porriens aler
Pour sauoir se porriens trouuer
Lui ne autrui qui nous deïst
Chose qui nous esioiesist 
Car de ioie ce m est auis
Estes uous pourement garnis.
Li cuers me dist se là alons
Aucunes nouueles orrons
De ce que uous alés querant.
# |
Et Cléomadès maintenant
Pageu02P105
Li dist que mais n arrestera
Dusqu à tant que il uenra là 
Car maint pays ot trespassé
Mais en celui n ot pas esté.
La uoie pour ce li plaisoit
Qu el pays ainc esté n auoit
Dont il li faisoit mention
Et si auoit auques raison
En ce que Pinchonnès disoit
Si com Cléomadès sambloit.
# |
uers Salerne sont esmeü.
Tant ont le droit chemin tenu
K à Salerne uinrent pour uoir
Tout droit un samedi au soir.
En la uile sont descendu.
Mais ains qu il y fussent uenu
Lor auoit on dit grant pieça
Que Meniadus estoit là 
Car il l auoient demandé
À ceus qu il orent encontré.
# |
Cléomadès cui moult touchoit
Ce pour quoi là uenus estoit
A son hoste par la main pris.
Demandé li a et enquis
De ce que au cuer plus li point.
Moult sagement et moult à point
Folio48u
Enquist tant que nouueles sot
Teles k ainc si grant ioie n ot
De chose qu il li auenist
Que des nouueles que li dist
Ses ostes quant il li conta
Comment Meniadus trouua
Pageu02P106
La bele pucele ens ou ual.
Et le lait home et le cheual
Qui estoit de fust contrefais 
Et li dist que tant par ert lais
Li hom qui l auoit amenée
K ainc plus laide riens ne fu née.
# |
Tant ert de diuerse façon
K ainc si lait home ne uit on 
Et cele ert la plus bele riens
Et la plus plaine de tous biens
Que nus peüst onques ueöir.
Souuent a fait le cuer doloir
Ce que ele est ainsi perdue 
Car ele est de son sens issue.
Près a ià d un an et demi
Que ele de son sens issi.
Ce li fu dure destinée 
Car Meniadus enamée
L auoit si que prise l eüst
À fenme se en son sens fust.
Garder la fait moult gentement
Rois Meniadus à sa gent.
Une chambre li a fait faire
Li rois qui est de bon afaire
En costé la chambre sa mere
Qui n est pas enuers li amere.
Ains li est douce et debonaire 
Car si la garde de contraire
Que cuer et cors met et pensée
En ce qu ele soit bien gardée
Se sa fille fust proprement 
Si enpense ele telement
Que nus n i saroit amender.
À X femmes la font garder
Qui ne seruent d autre labour
Pageu02P107
Nule fois par nuit ne par iour
Que de li garder et seruir 
Car li rois a moult grant desir
De ce que ele fust garie.
Sa garison moult li detrie 
Car iamais fenme ne prendra
Ce dist iusqu à tant qu il uerra
Se Diex donroit cesti santé 
Car cesti a son cuer donné.
Par le conseil conmunaument
De trestoute sa meilleur gent
Li rois espousée l eüst
Se ainsi mescheü ne fust
La pucele de maladie.
Tous iours a puis esté loiie 
Car s ele desloiie estoit
Tout kan qu ele tenir porroit
Seroit desciré et rompu
Tant a dou tout le sens perdu 
Dont c est grans dolours et pitiez
K ainc nus hom ne uit ce sachiez
Plus bele de li ne meillour
Ne ie ne croi que mais nul iour
Puist nus sa pareille ueöir.
# |
Cléomadès entent pour uoir
À ce que cil li a conté
Que Diex l a iluec amené 
Car celi a là retrouuée
Pour cui tante uoie ot alée.
# |
Ne demandez pas s il fu liez.
Car s onques cuers fu aaisiez
D entendre nouueles plaisans
Dont fu li siens cuers si ioians
K en la ioie k en lui manoit
Pageu02P108
Point de comparison n auoit 
Car li cuers li dist tout errant
Qu ele auoit tout à esciant
Fait le hors dou sens de paour
K auoir ne deüst à seignour
Cel roi qui prendre la uouloit 
Ses cuers pour uoir li tesmoignoit.
Pour ce l amast et chieresist
Plus que deuant se il pouist 
Mais sans ce si la peramoit
Que plus amer ne la pouoit.
N est nus cuers qui peüst penser
Comment la peüst plus amer.
# |
Ioie et duel bien couurir sauoit
En tous lieus quant poins en estoit.
De la ioie ne fist samblant
De quoi en son cuer auoit tant.
Biaus ostes fait il dites moi
Quant porrai ie parler au roi 
À lui uorroie moult parler 
Car n ai talent de demorer
En cestui pays longuement
Et on me dist certainement
Que deuant lui m estuet aler
Ains que de ci puisse torner
Ainsi c om entendre me fait 
Et se il n i auoit mesfait
Sans parler à lui m en iroie.
# |
Dist li ostes  Se Diex me uoie
S en aliez sans parler à lui
Auoir en porriiez anui 
Car c est la coustume et li us
Que maintient rois Meniadus
Et l ont de lonc tans maintenu
Pageu02P109
Cil qui ce roiaume ont tenu
Que cil qui ci trespassant sont
uoisent en ce chastel amont
Et doiuent par lor serement
Au roi dire certainement
Nouueles de celui pays
Dont chascuns est nés et norris.
Bien sai se li dites nouueles
Qui li soient plaisans ne beles
Dou sien au departir arez 
Car moult est courtois et senez
Et larges et de bon afaire
Plus que ne saroie retraire.
Se au matin uenus fussiez
À lui bien parlé eüssiez 
Mais or n i porrez uous parler
Dusqu à demain à son leuer.
En nuit uous couuient ou chastel
Gesir soit uous lait ou uous bel 
Et le matin à uous uenra
Li rois et uous demandera
Nouueles et uous li dirés
Si faites que uous les saués.
Folio49r
Dedens la tour gerrés en nuit.
Et pour ce qu il ne uous anuit
uous di que uraiement sachiez
Que bien i serez aaisiez 
Car sachiez bien que cele tour
Est faite de si noble atour
Pour estranges gens honnorer
Que nus n i saroit amender.
Tout kan k afiert à estre à aise
I trouuerez ne uous desplaise
Si com de boire et de mengier
Et de aisiement couchier.
Pageu02P110
La raison pour quoi là irez
uous dirai ie se uous uoulez
Ne pour quoi ce fu establi
De gesir en la tour ainsi 
Pour ce que aler n en puissiez
Ne uous ne autres tant k ayés
Paié la droiture dou lieu
Car nus n i paie autre tolnieu
Ce sachiez ne autre paiage.
# |
Certes ci a courtois usage
Dist Cléomadès ce me samble.
Biaus ostes uous et ie ensamble
Irons ou chastel ce uous pri
Puiscedi que il est ainsi
K aler i doi. Et ie irai
Maintenant plus n en atendrai.
Or me dites que deuenra
Mes uallés ne s o moi ira
Ou ie ici le laisserai 
# |
Dist li ostes  O uous irai
Et il puet bien ci demorer 
uous et lui pouez aquiter
Puisque il est en uo seruice.
Sachiez ne uous tieng pas à nice
Quant ce que uous pas ne sauez
Si courtoisement demandez 
Car bon fait sauoir et enquerre
Les usages de mainte terre.
On n en puet se non miex ualoir.
Or faites ici remanoir
uostre uallet et s en alons
Car poins en est. - Nous le ferons
Pageu02P111
Dist Cléomadès maintenant.
Pinchonnet apela auant
En l oreille li conseilla
Que il tel nouuele oy a
Dont de cuer est liez et ioians.
Pinchonnès n en fu pas dolans 
Car sa ioie tant desiroit
Que il tant riens ne conuoitoit
Que ce qu il peüst trouuer uoie
Qu il son seigneur meïst en ioie.
# |
Cléomadès de là parti.
La chose moult li abeli.
Commandé ot sa uolenté
Et ses ostes l en a mené
Ou chastel uers la tour amont.
Cléomadès demandé ont
Cil dou chastel dont il estoit
Et de quel partie uenoit.
Et Cléomadès sagement
Et à point et courtoisement
Leur dist k en Gascoigne manoit
Et k en Sezile aler uouloit
Et estoit de Portingal nés.
# |
De chascun fu moult regardés 
Car ainc n orent nului ueü
Si gracieus com cil lor fu
Ne si bel ne si auenant.
De lui s aloient merueillant 
Car marcheäns pas ne sambloit
À la maniere qu il auoit.
Moult plaist chascun ce k en lui uoient.
Iusques en la tour le conuoient
Tant que el maistre estage fu.
Ià estoient léens uenu
Pageu02P112
Doi mareheäns qui trespassoient
Pour paier ce k au roi deuoient 
Car la coustume qui ert là
Sauoient de moult grant pieça.
Passé i orent autre fois.
Dist l uns à l autre  Or sommes trois
À ce conpaignon qui ci uient.
# |
Cléomadès par la main tient
Son oste  car moult li plaisoit
Li lieus là où il le menoit.
Tout li estoit plaisant et bel
Kan qu il uéoit par le chastel
K esperance li tesmoignoit
Que en ce chastel trouueroit
Ce c onques en chastel ne uit
Puis que de Chastel Noble issit
Le iour qu il enporta celi
Que son cuer auoit auoec li.
Puis ot en maint chastel esté
Et en mainte noble cité 
Mais onques n i pot trouuer uoie
Qui en esperance de ioie
Le mesist si qu il ert adont.
# |
Li marcheänt leué se sont
Contre lui moult courtoisement.
Ne uous ferai lonc parlement
De ce que entre aus deuiserent
Ne com faite uie menerent.
De tout kan que mestier lor fu
Furent bien et bel pourueü.
# |
Mais ains la nuit mengier ne pot
Cléomadès  car si plain ot
Cuer et cors de ioieus espoir
Pageu02P113
Qu il n auoit de mengier pouoir 
Car esperance et desirriers
Li ert et boiures et mengiers.
Sachiez moult li estoit plaisans
Cele uiande et soufisans
Plus que riens c on seüst penser
Ne souhaidier ne deuiser.
Ses ostes li tint conpaignie
Tant que la nuit fu anuitie.
# |
Cléomadès là demora
Et ses ostes s en retorna
Quant assez ot là demoré.
Lors a moult priié et rouué
À ceaus de léenz qu il pensassent
De son oste et qu il ensoignassent
Se il de nule riens l amoient
Et cil dient qu il le feroient.
Li ostes à Dieu commanda
Cléomadès lors s en ala
Et li dist k à lui reuenroit
Lendemain ains que leuez soit
Folio49u
Li solaus  or ne li anuit
Car tost iert passée la nuit
Et li dist que se conpaignie
N eüst il ne le laissast mie.
Cléomadès de son confort
Li sot bon gré dont n ot pas tort 
Car uis li est que grant essoigne
Metoit à faire sa besoigne.
# |
Quant poins en fu couchier les firent
Cil dou chastel. Lors s en partirent
De la tour quant cil couchié furent.
Pageu02P114
Bien lor firent ce que il durent.
# |
Quant Cléomadès fu couchiés
Uns pensers moult pesans et griés
Li uint deuant qui moult li grieue
K à pou que li cuers ne li crieue
Tant fu dou penser en esmai.
Le penser uous deuiserai 
Li pensers fu de fine amour
Comfis en sausse de paour.
# |
uous auez bien deuant oy
Comment le cuer ot esioy
De ce k en ce chastel cuidoit
La riens ou mont que plus amoit
Et uoirement i estoit cele
Qu il amoit  et cuidoit que ele
Le hors dou sens con[tre]feïst
De paour que ne la preïst
Meniadus qui l ot trouuée.
Or ert sa pensée muée
En cuidier que fors dou sens soit
Des meschiez qu ele eüs auoit
Au cuer de ce k ainsi l embla
Rois Crompars qui là l amena
Et de la laidour k ert en lui.
Ot espoir au cuer tel anui
Et tel paour et tel torment
Qu ele en ot perdu l escient.
En tel penser cheüs estoit
Cléomadès  moult li touchoit.
# |
Ioie qui en lui ert uenue
Fu dou penser si esperdue
Que plus que la moitié de li
De Cléomadès se parti 
Pageu02P115
La moitié pas de ioie n ot
Que il deuant ce eü ot
Que cele pensée li uint.
Grans meschiez de cuer li auint
Quant ele onques li uint deuant 
Car ainc la nuit ne tant ne quant
Ne dormi ne ne reposa.
Maint grant souzpir la nuit geta
De paour que dou tout perdu
N ait ce que tant a pourseü.
# |
Paours s estoit en lui logie
Ou lieu dont ioie s ert partie.
À grant paine en lui remanoit
Ce de ioie qu il i auoit
Que paours ne la getoit fors 
Car plus i ert grans li effors
De paour que de ioie assés.
Or uous dirai se uous uoulés
Quel ioie en lui remese estoit.
Sachiez que plus n en i auoit
Fors tant sans plus que lendemain
Cuidoit bien sauoir le certain
De s amie k ot retrouuée
S ele ert en son sens ou deruée
Et ce que retrouuée l a
C est ce de ioie k en lui a.
# |
Mais bien auoit enporposé
Que s il trouuoit en uerité
Que ele fust fors de son sens
À ce ot torné son assens
Que mais de là ne mouueroit
Tant que ele uiure porroit
Se il deuoit au sac porter
Ou d uis en huis son pain rouuer 
Pageu02P116
Et se il plus de li uiuoit
Après li uiure ne uourroit
Mais en celui meïsme iour
S ocirroit pour la soue amour 
Qu ele seroit à fin alée.
C ert ses auis et sa pensée.
# |
C ele nuit ainsi trespassa
Cléomadès k ainc ne pensa
Fors k à ce que ie uous deuis.
Si tost com iours fu esclarcis
Se leua  car moult desiroit
Que Meniadus leuez soit.
Et li autre aussi se leuerent
Et cil dou chastel deffermerent
La tour et sont léenz entré.
Après ce n a pas demoré
Granment li rois Meniadus
Que il ne soit là droit uenus 
Car tous iours matin se leuoit
Quant gens trespassans là sauoit.
Pour ce estoit matin leuez.
Dedenz cele tour est entrez.
Li marcheänt contre lui uont
Courtoisement salué l ont
Et aussi fist Cléomadès.
Li rois qui fu courtois et nés
A à chascun des trois rendu
Moult courtoisement son salu.
# |
Li marcheänt se deliurerent
Dou roi  car premier uenu erent.
Car cil qui premerain uenoient
An roi premierement monstroient
Pageu02P117
Ce qu il li deuoient moustrer
Tout kan qu il i sorent uiser 
Que dire li durent par droit
Li recorderent là endroit.
# |
Et quant chascuns lu deliurés
Lors est Meniadus tornés
uers Cléomadès erranment.
Et Cléomadès sagement
Dist au roi se il li plaisoit
K à lui seul à seul parleroit
Moult uolentiers se c ert ses grés.
Et li rois qui moult fu senés
Li dist que il bien le uouloit
Et que moult uolentiers l orroit.
# |
Lors le maine à une fenestre
Meniadus droit à senestre
Au lez par de deuers la mer.
Lors li commença à moustrer
Cléomadès de son afaire.
Moult sagement le sot atraire
À ce que proposé auoit.
Sire fait il à uous tout droit
Folio50r
Sui uenus de lointain pays.
Sachiez que longuement ai quis
Ce que i ai ci endroit trouué
Car on m a bien dit et conté
Que céens a une pucele
Ce dist on moult gente et moult bele
Qui a une tel maladie
Que de son sens est maruoiie 
Et ie quier mon gaaing adès
En tous pays et loing et près.
Pour ce di ie que trouué ai
Mon gaaing  car ie garira[i]
Pageu02P118
La pucele se uous uoulez 
Mais que li guerredons donnez
M en soit quant ie l aurai garie.
Car iusqu adont ne uueil ie mie 
Et se ie bien ne la gari
Ne me soit ià de riens meri.
Ne paine ne cous que i en aie
De li garir pas ne m esmaie 
Ains la garirai moult briement.
# |
Et quant Meniadus l entent
Ainc en sa uie n ot tel ioie.
Amis fait il k en mentiroie 
Sachiez se la pouez garir
Que ie le uous uorrai merir
À [uo] uoloir entirement 
Ce uous ai ie bien en couuent.
Et comment estes uous nommez 
# |
I ai à non maistres Desieuez 
En mon pays ce uous créant.
# |
Ce soit à uostre ioie grant
Dist li rois. Or soiez hastiex
De garir la pucele au miex
Et au plus tost que uous porrez.
La desserte sor moi metez.
Dou merir ne uous esmaiez.
Car se uous garir la pouiez
Riche home à tous iours uous feroie 
Ne iamais iour ne uous faurroie
Nient plus que feroie mon cors.
# |
Et Cléomadès li dist lors
Que la pucele entreprendra
Pageu02P119
À garir sor ce que dit a
N autre marchié faire n en uuet.
Mais maintenant aler m estuet
Fait il la pucele ueöir 
Car ie uorroie moult sauoir
La maniere de son malage
Et son maintien et son usage.
Selonc ce si m auiseroie
Comment tost garir la porroie.
# |
Et Meniadus l otria
Et dist que à li le menra
Si tost que leuées seroient
Sa mere et sa suer qui auroient
Grant ioie se garie estoit 
Car chascune de cuer l amoit
Pour les biens et pour la biauté
Dont en li auoit tel plenté
Aincois qu ele malade fust
Que ne croi que plus en eüst
Nule femme qui ainc fu née
Ne mais soit en nule contrée.
# |
Dist Cléomadès  Bien le croi.
Mes hostes le dist ier à moi
Si tost que ie fui descendus
K ainc plus bele riens ne uit nus 
Et se li oy tesmoignier
C on ne porroit pas souhaidier
Nule meillour de li trouuer.
Sachiez moult me uorrai pener
De li garir hastéement.
Et me dist mes hostes conmen
uous la trouuastes premerains
Et me dist c uns trop lais uilains
Pageu02P120
Ert auoec li quant la trouuastes.
Li et le uilain amenastes
Et le cheual qui ert o lui.
Sachiez bien que trestout l anui
Qu ele a eüe et tout le mal
Li est uenus par le cheual
Que li uilains o lui auoit.
Li cheualès de fust estoit
Ce m a bien mes hostes conté.
Or sachiez bien par uerité
Que pas son sens perdu n eüst
La pucele se ce ne fust
Par le cheual  mais la raison
uous en dirai et l ochoison
Comment ce puet estre auenu
Qu ele a ainsi son sens perdu.
Sachiez que li uilains estoit
Ialous et cele femme amoit
Et il la deuoit moult amer
Selonc ce que i oi recorder.
Pour ce qu il ert bochus et lais
Et hideusement contrefais
Doutoit que on ne li tolsist
Sa femme ou c on ne l oceïst
Pour la biauté qui ert en li.
Un tel cheual une fois ui
Qui estoit fais si soutilment
Que quant on faisoit nul torment
Celui qui le cheual auoit
Dedenz l an de son sens issoit
Cil qui li auoit torment fait.
Tex fu li cheuaus entresait.
Espoir que courroucié eüst
Le uilain au cheual de fust
La damoisele qu il menoit 
Pageu02P121
Car espoir pas bien ne l amoit
Pour ce k ert lais et desguisez.
Et pour ce me sui auisez
De son cheual que il tex soit
Que cil autres cheuaus estoit
Dont uous m oez ici parler.
Ne sai se auez fait garder
Le cheual  mais se ie l auoie
La damoisele gariroie
Plus tost que en autre maniere. 
# |
Lors dist li rois à lie chiere
Que il encor le cheual a
N onques puis nus au lieu n ala
Là où l auoit fait estiuer.
Pour lui garder de debrisier
L auoit fait si bien enfermer
Que nus n i pouoit adeser.
Car la pucele li loa
Qu il le gardast  pour ce fait l a 
Et li dist qu il li bailleroit
Le cheual tantost qu il uorroit.
# |
Folio50u
Sachiés que cis mos abeli
Cléomadès quant l entendi
S il seüst or la uerité
Que Clarmondine eüst santé
Et que ele fust en tel point
Qu ele ert dont fust ses cuers apoint.
Hé  las  mais il n el sauoit mie 
C est li poins qui plus le guerrie
Et qui plus près dou cuer li ua.
# |
Rois Meniadus enuoia
À sa mere qu ele se lieue
Et qu il ne li anuit ne grieue
Pageu02P122
S il la fait si matin leuer 
Car tel chose li ueut conter
Qui moult durement li plaira
Si tost com il dit li aura.
# |
Lors se leua apertement
La royne tout erranment.
Ià estoit sa fille leuée
Argente et si ert ià alée
Sauoir comment dormi auoit
Clarmondine ne que faisoit 
Car la mere et la fille aussi
Erent moult dolentes pour li.
# |
À Meniadus sont uenues 
Et quant li rois les a ueües
Moult les salua liement 
Et Cléomadès sagement
uers la royne s enclina
Li et sa fille salua
Comme cil qui à droit sauoit
Ce c on faire et laissier deuoit.
En tous lieus estoit auisez.
Un petit s est trais à I lez.
Ma[is] là gaires ne demora 
Car Meniadus l apela.
Si tost com sa mere ot conté
Ce que en lui auoit trouué 
Fu tantost apelez auant
Et la royne maintenant
Li dist que bien soit il uenus.
De mon fill roi Meniadus
uueil que tous iours maistres soiez
Fait elle se uous garissez
La bele la bien ensaignie
Qui lonc tans a esté loiie
Pageu02P123
Par defaute de sa santé.
Moult m aueroit serui à gré
Qui en son sens la meteroit
Et mes fiex me dist ci endroit
Que uous li auez en couuent
Que uous la garirez briement.
Et se garie la uéoie
Sachiez si le uous meriroie
Que bien uous deueroit soufire
Ce uous puis ie bien pour uoir dire.
# |
Dame la uostre grant merci
Fait Cléomadès. Or uous pri
K à la pucele me menés 
Car bien uoi que uous desirés
Que hastéement fust garie.
# |
Et la royne li afie
K erranment à li le menra.
Argente sa fille apela
Et li dist qu ele uoist sauoir
Se il la porroient ueöir.
# |
Dame dist Argente orendroit
I fui mais esueillie estoit.
Ne sai pas s endormie r est.
Or i alez tost sans arrest
Fait la royne fille gente.
# |
Et cele qui n estoit pas lente
S enkeurt com cele en cui bontez
Manoit et debonairetez.
Clarmondine en tel point trouua
Pageu02P124
Que ele deuant la laissa.
# |
Tous iours ert netement gardée
Cele chambre et bien arréée
Là où Clarmondine gisoit.
En cele chambre uinrent droit
Meniadus et la royne
Par deuant le lit Clarmondine.
Cléomadès après uenoit 
Et quant Clarmondine le uoit
Erranment l a reconneü
Si tost que ele l ot ueü.
Lors ot ele si grant paour
De muer samblant et colour.
Qu ele ne sot que deuenir.
De ioie commence à fremir
Et de paour prist à trambler 
En son cuer prist Dieu à loer
De ce qu ele uoit deuant li
Celui qu ele peramoit si
Que comparison ne sai metre 
Pour ce ne m en quier entremetre.
# |
Lors uint Cléomadès auant 
Et Clarmondine maintenant
Torna deuers lui son uiaire
Qu ele ot moult douz et debonaire
Pour ce qu il la reconneüst.
Mais si k ainc ueü ne l eüst
À son pouoir se maintenoit.
Et quant Cléomadès perçoit
Que c ert Clarmondine la bele
À son samblant uit bien que ele
N auoit pas perdu l escient.
Lors reuint ioie habondanment
En son cuer où pou en auoit.
Pageu02P125
Meniadus qui là estoit
Li a dit  Maistres Desieuez
uenez auant  si regardez
Comment nous porrez conseillier
De ceste damoisele aidier.
# |
Et Cléomadès l aprocha.
Bele fait il entendez çà 
Quels maus est ce que uous sentez 
Biaus amis estes uous deruez 
Fait ele. Qu alez uous disant 
Faites moi raporter mon gant
Que perdi plus a de quinsaine 
Car uos cheuaus n a point d auaine 
Alez m en poroec à Sebile
Car miex l aim que d une autre uile.
# |
Ha  fait il ma très douce amie
Dame Diex uous soit en aye 
uous n estes pas bien en uo sens.
Or le demandez dont les gens
Fait ele se ne m en créés
K à Chastel Noble trouuerés.
# |
Et lors se dreça erranment
Cléomadès  car bien entent
Folio51r
Ce qu ele dist sans plus parler.
Meniadus prist à moustrer
Qu ele n a d entendement point
Et qu ele est en perilleus point 
Ne respont à riens c on li die
Nient plus qu ele ne l oïst mie.
# |
Sire rois fait il se i auoie
Pageu02P126
Le cheual maintenant sauroie
Se de riens l en porroie aidier.
Ne uous estuet pas esmaier
Que ie bien garir ne la doie.
Ie querroie ainçois autre uoie
Que temprement ne soit garie
Ains tiers iour aurai acomplie
La garison or n en doutez.
# |
Dist li rois  Le cheual aurez.
# |
Lors y a tantost enuoiié
Et cil furent apareillié
Qui le cheual de fust garderent 
Droit en la chambre l aporterent
Là où Meniadus estoit.
Et quant Clarmondine perçoit
Que uenus ert li cheualès
Lors pensa que Cléomadès
Le cheual demandé auoit
Pour ce que porter l en uouloit
Sor le cheual. Moult en fu lie 
Mais uis li est que trop detrie
Car ià en uorroit estre alée.
# |
Cléomadès sans demorée
uers le cheual uient si le prent 
Deuant Clarmondine erranment
L amena droit deuant son lit.
Lors a à Meniadus dit
Que par le cheual gariroit
La pucele bien le sauoit 
De ce estoit il tous certains.
Desloiier li faites les mains 
Car ie croi que mal ne fera
Celui qui la desloiera.
Pageu02P127
Selonc ce k en ce cheual uoi
C est la chose que ie miex croi.
# |
Dist li rois  Puisque uous sauez
Comment uous garir la deuez
uous meïsmes la desliiez.
Drois est que premiers l essaiez 
Car sachiez bien se Diex me uoie
À enuis la deslieroie
Selonc le point où la laissai.
Sire et ie la deslierai
Pour uous moustrer apertement
Que tost iert en amendement
Et que sa chose bien ira.
# |
Cléomadès auant passa.
Sa main deseur son chief li mist 
Et cele nul samblant ne fist
De rien nule que il li face.
Sa main metoit entour sa face
Et sor son pis moult doucement.
Quant Clarmondine la main sent
De celui qu ele tant amoit
uis li est que Diex la tenoit
En paradis entre ses mains.
Cléomadès ne r ot pas mains
De leèce que ele auoit.
Chascuns moult sagement couuroit
La très grant ioie qu il auoient
Car sage et auisé estoient.
Cléomadès li deslia
Ses mains dont moult se merueilla
Li rois de ce que ne se mut
Et qu ele aussi coie se iut
Pageu02P128
Qu adont que ele fust liie.
Moult en fu la royne lie
Et Argente sa fille aussi
Et tout cil qui erent iki.
Le maistre partout en looient
Lui et son sens forment prisoient.
# |
Cléomadès le cheual prist
Deuers les piés dou lit le mist
La teste dou cheual torna
uers Clarmondine. Lors ala
Tout entour le cheual III tours
Pour amuser les museöurs
Le roi et ceaus qui là estoient
Qui tout certainement cuidoient
Que il le feïst par maistire.
Cléomadès dist au roi  Sire
Se il uous plaist or en alons 
À ceste fois plus n en ferons.
Sachiez que ne se mouuera
La pucele ne ne fera
Nul mal ce uous ai en couuent.
Mais commandez à uostre gent
Que tost soit uestue et leuée 
Car droit à ceste matinée
La conuenra I pou mengier
Et puis sor le cheual liier
De touailles moult fortement.
# |
Et li rois trestout erranment
Commanda que on le feïst
Et que on detri n i meïst
Et que on la uestist errant.
Pageu02P129
De ce orent paour moult grant
Les puceles qui la seruoient
Qui si desliie la uoient.
# |
À Cléomadès sont uenues.
Ha  maistre  nous sommes perdues
Font eles se ne reliiés
Cele femme bien le sachiés 
Car kan k ele tient c est passé
Est tout rompu et desciré.
# |
Et Cléomadès leur respont
Qu eles par li nul mal n auront
Tant que li cheualès soit là 
À nului nul mal ne fera
Ce lor a en couuent sans doute.
Clarmondine de cuer escoute
Ce que Cléomadès disoit.
Sauoir pouez moult li plaisoit.
# |
Lors est li rois Meniadus
Liement de léens issus.
Cléomadès tint par la main.
Maistre Desieué moult uous ain
Fait il  car moult amer uous doi.
Iamais ne partirez de moi.
Onques mais ne ui si bon maistre
Ne ie ne cuit que mais puist naistre
Maistre qui uous puisse ualoir.
Sire uous dites uo uouloir
Fait Cléomadès de ce dire.
Ne sui li mieudres ne le pire.
Folio51u
Ie m en tieng apaié assez.
De ce que sai soit Diex loez
Et que kanques enuoie m a.
Lors dist au roi que il ira
Pageu02P130
En la uile  c un pou à faire
Y a pour pouruir son afaire
De ce que il entrepris a 
Maintenant ce dist reuenra.
# |
Dist li rois  Se uous tant m amés
De tost reuenir uous hastés.
De ce ne uous esmaiez point 
Car ie reuenrai bien a point
Fait Cléomadès n en doutez.
# |
Et lors s en est tantost tornez
Et li rois conuoier le fist
À sa maisnie si lor dist
Que il errant le ramenassent
Et que gaires ne detriassent 
Et cil dient qu il le feroient.
Droit à son ostel le conuoient.
# |
Ses ostes fu matin leuez 
Car il estoit pieça alez
Ou chastel et ert reuenus
C on li dist que Meniadus
En auoit son oste mené.
Cléomadès a salué
Son oste si tost que le uit
Et cil son salu li rendit.
Et lors uint Pinchonnès auant
Qui moult ot le cuer desirant
De sauoir que trouué auoit
Ses sires là dont il uenoit
Ne s il auoit oy nouueles
Qui li fussent laides ou beles.
# |
Deuant son seignor uint ester.
À ce que il i puet uiser
Pageu02P131
À son samblant bien aperçoit
Que en assez bon point estoit.
Sire fait il dont uenez uous
Pinchonnet ie garira tous
Fait il dou mal que i ai eü
Selonc ce que ie ai ueü.
Pinchonnès entendi le mot
Si tost que ses sires dit l ot.
Bien perçoit que il a trouuée.
Chose qui li plaist et agrée
Selonc ce qu il aloit querant.
En son cuer en a ioie grant
Assez plus que il ne moustra.
Et Cléomadès l apela
Et puis l a d une part mené.
Lors li a dit et deuisé
En quel point la besoigne estoit
K en tant de pays quise auoit.
# |
En Pinchonnet moult se fia
Et pour ce riens ne li cela.
Tout son afaire entirement
Li dist tout descouuertement
Et que il Clarmondine auoit
Retrouuée bien le sauoit
Et que il ert Cléomadès.
Quant ce entendi Pinchonnès
Lors s est tout tantost auisez
Que bien puet estre ueritez
Que Cléomadès soit sans faille
Qu il li souuint de la bataille
Que il auoit fait à Sartan
Et à son bon seignor Durban.
Chascuns ert cheualiers de pris
Ne pourquant les ot tous conquis.
Et de Chastel Noble ensement
Pageu02P132
Li souuenoit com faitement
Cele iornée se maintint.
Pour ce en uerité retint
Que il Cléomadès estoit 
Sa prouece li tesmoignoit.
# |
Basset a dit  Moult sui ioians
Quant Cléomadès sui seruans.
Moult m a Diex enuoié d onnour
Quant i ai serui si bon seignour.
Plus longuement en uiuerai 
Car tous iours mais liez en serai.
Sire fait il or commandés
Qu il uous plaist et que uous uoulés
Que ie face et que ie deuiengne 
Car sachiez quoi qu il m en auiengne
uostre commandement ferai
À mon pouoir tant que uiurai.
# |
Bien uous sera guerredonné
Se ie uif or n en soit douté
Dist Cléomadès ce sachiez.
Au partir de ci uous traiez
Droit deuers le bon roi Carmant
Et li dites mon couuenant
Si que uous sauez que il ua.
Et cil dist k ainsi le fera 
Car il set toute la besoigne.
Ne soiez ià de ce en soigne
Fait il  car maint lie[z] cueur ferai
Quant à Chastel Noble uenrai.
Sor moi ceste chose metez
Et d autre besoigne pensez
Ne ià de cesti ne soigniez.
Seürement la me laissiez.
Pageu02P133
Cléomadès li deuisa
Tout ainsi que proposé a 
Conment de là s en cuide aler
Par quoi miex sache recorder
Au roi Carmant et à autrui
Toute la uerité de lui.
Ne uous puis pas tout deuiser
Lor paroles ne recorder.
Quant son point uit de là se part
Cléomadès. Moult li fu tart
Que de Salerne partis fust
Et que Clarmondine r eüst
uers lui et k en fust resaisis.
C ert ses desirs et ses auis.
# |
Atant s est departis de là 
Pinchonnet o lui enmena.
Tout en alant li deuisoit
Conment au roi Carmant diroit
Que Clarmondine a retrouuée
Cléomadès et l a menée
En Espaigne où il li fera
Toute l onnour que il porra
De ce ne soit point en esmai.
# |
Tantost k en Espaigne uenrai
Enuoierai au roi Carmaut.
uous me saluerez Durbant
Et Sartan son bon conpaignon
Et les dames de lor maison
Folio52r
Et lor dites s il m aiment tant
Que il uiengnent uers moi errant
Si tost que ueü uous aront.
En Espaigne me trouueront.
Ie uous pri que uous les hastés
Pageu02P134
Et que tost me les amenés 
Car si tost com uous reuerrai
Riche home à tous iours uous ferai
Et uous et ceaus que amerez
De ce soiez asseürez.
Et Pinchonnès l en mercia.
# |
Atant ens el chastel entra
Cléomadès. Contre lui uinrent
Cil qui à bien paié se tinrent
D el oeure k a enconmencie 
Chascuns prise moult sa maistrie.
# |
Li rois l a auant apelé.
Maistres fait il on m a conté
Que la damoisele garist 
N onques puis nul samblant ne fist
Qui tornast fors k à garison
Que uenistes en la maison
Où ele a iut moult longuement
En grant paine et en grant torment.
Or est uestue et atornée.
Ià l ont par la chambre menée
Les fenmes de léenz assez
De toutes pars et de tous lez.
# |
Dist Cléomadès  Moult m est lait
Qu ele a tant alé c est mal fait
Iusqu à tant qu ele eüst mengié 
Et s il estoit apareillié
Maintenant mengier la feroie
Se la uiande preste auoie.
# |
Lors li ont dit que arréée
Pageu02P135
Est ia uiande et aprestée
À ce ne tient ne tant ne quant.
Et Cléomadès maintenant
Est dedenz la chambre rentrez 
Et lors fu li huis refermez
Que nus en la chambre n entra
Fors Pinchonnet k o lui mena
Cléomadès pour ce qu il uoie
Comment se metra à la uoie
Par quoi il puist pour uoir conter
Que Clarmondine en uit porter
Par desus le cheual de fust
Par quoi il miex creüs en fust
Ens es lieus là où il uenroit.
# |
Lors s en uint Cléomadès droit
uers Clarmondine et li a dit
Que il li couuient I petit
Mengier à cele matinée.
Lors fu la uiande aportée.
# |
Mengier la fist et il aussi
Menga et but auoeques li 
Car le iour ne la nuit deuant 
N auoit mengié ne tant ne quant
Car n en auoit pouoir eü
Selonc le point où adont fu.
Cil mengiers li fu de plaisance
Sauorez de bone esperance 
Car entrues que il là menioit
En espoir de grant ioie estoit
Si que il ert aparissant.
Menia et but à son talant
Et ele aussi but et menia.
Cil mengiers moult lor agréa 
Car pieça que mengié n auoient
Pageu02P136
En ioie mais lors i mengoient.
# |
En la chambre ne demora
À ce mengier qui fais fu là
Fors que li rois et la royne
Et les femmes qui Clarmondine
Orent seruie nuit et iour 
Et Argente aussi la serour
Au noble roi Meniadus
I estoit. De gent n i ot plus
Fors Pinchonnès cui moult plaisoit
Que la chose en tel point uéoit.
# |
Clarmondine moult Ions sambla
Cil mengiers  car moult desira
Qu ele d iluec soit eschapée
Que dou desirrier saoulée
Fu si que mengier ne pouoit.
Et quant Cléomadès ce uoit
Lors pense qu ele a desirier
D eschaper plus que de mengier.
# |
Au roi a dist  Sire sachiez
Et tout asseür en soiez
Que mais di cest iour en auant 
uous ne uerrez de ce me uant
Malade ceste damoisele
De tel maladie que ele
A eü puis qu ele uint ci.
Maistres la uostre grant merci
Fait li rois  car moult me sont beles
À oïr si faites nouueles.
Que l eure beneöite soit
Que uous uenistes ci endroit 
Pageu02P137
Bien croi que mais ne fust garie
Se ne fust par uostre maistrie.
# |
Dist Cléomadès  Or alons
En cel praël  là parferons
Ce par quoi garie sera
La pucele. Et lors se leua
Cléomadès. Le cheual prent
El praël le porte erranment
Lors dist au roi  Sire uenez
En cel praël  car ià uerrez
La pucele garie errant.
Lors ot li rois ioie moult grant.
# |
Dedenz le praël sont entré.
Li huis estoient si fermé
Que dedenz le praël n entra
Nus fors que cil qui erent là.
Sachiez bien que en cel praël
Faisoit et moult noble et moult bel 
Arbres et flours i ot assez
Et estoit de haus murs fermés.
# |
Tout droit enmi le praëlet
Cléomadès le cheual met.
Lors dist au roi  Or m amenez
La pucele et puis uous séez.
Car uous uerrez ià tel merueille
K ainc ne ueïstes sa pareille 
Car nus ne deueroit cuidier
À paines nès parsouhaidier
Que on si tost garir peüst
Fenme qui si grief mal eüst
Que ceste a eü longuement
Com ie la garirai briement.
Pageu02P138
Folio52u
Et lors tous asseöir les fist
Entour le cheual et les mist
Au plus loing dou cheual qu il pot.
Son afaire pourueü ot
De tout kan que il couuenoit 
Car tout kan que il commandoit
Estoit prest et apareillié
Car par léenz erent si lié
De ce que il deuoit garir
Clarmondine que son plaisir
Et son commant partout faisoient.
Kan qu il demandoit li bailloient
À son plaisir et à son gré.
Tout faisoient sa uolenté.
# |
Touailles ot fait pourueöir
Et uiandes à son uouloir.
Et tout kan que mestier li fu
Fu tout prest et tout pourueü.
Et lors a Clarmondine prise
Et l a deseur le cheual mise.
Sor le cheual l a bien loiie
De touailles. Lors fu si lie
Clarmondine que ne pouoit
Estre plus lie qu ele estoit 
Mais de sa ioie tant ne quant
Ne faisoit chiere ne samblant.
# |
Lors dist à ceaus qui là estoient
Cléomadès pour riens qu il uoient
Ne se lieuent  car ce seroit
Grans perilz se nus s en leuoit.
Bien en porroient arriérer
L ouurage dont il ueut ouurer.
# |
Dist li rois  Maistres n en doutez 
Pageu02P139
Car dusqu à tant que uous donrez
Congié que de ci nous leuons
Sachiez que ne nous leuerons.
Dist Cléomadès  Ce gardés.
Tous en soiez asseürés
Dist li rois  mais or soigniez d el.
# |
Lors prist et pain et uin et sel
Et uiande à sa uolenté
C on li auoit là aporté.
Tout ert prest kan qu il demandoit
Fors commander ne li failloit.
Li uins estoit en II bouteilles.
Tout regardoient à merueilles
Ces choses cil qui erent là.
Cléomadès bien arréa
Son afaire et tost et à point
La uiande  et quant uit son point
Deseur le cheual est montez.
Et lors fu il bien remueblez
De ioie k en grant poureté
En auoit longuement esté.
# |
Sire rois fait il ie uous pri
Que quant g iere partis de ci
Que de rien k auenu uous soit
Ne uous effréés s aurez droit 
Car n i porriiez gaaingnier.
Pour ce uous en uueil ie priier.
Non soloie auoir Desieuez
Mais mes nons est ore muez.
I ai non Cléomadès li Liez 
En tel forme est mes nons changiez.
Fiex sui Marcadigas le roi
Et ceste pucele lez moi
Est fille au riche roi Carmant.
Pageu02P140
À ce mot à Dieu uous commant
Et trestoute la conpaignie.
Ià auoit sa main adrecie
Au front dou cheual. Lors torna
La cheuille et si s en ala
Tout tantost sans nul point d arrest
Par desus une grant forest.
# |
Tout belement au commencier
Se commença à adrecier
uers Espaigne au plus droit qu il pot 
Car tant de pays cerchiez ot
Que bien deuoit sauoir par droit
Auquel lez Espaigne séoit.
# |
De lui uous aparler lairai
I petit tant que uous arai
Dit en com fait point demorerent
Cil qui dedenz le praël erent
Quant en uirent aler ainsi
Cléomadès que ie uous di.
# |
De toutes pars se sont leué.
Li uns a l autre regardé
Aussi com s il fussent muel
Regardoit l uns l autre ou praël.
Premiers parla Meniadus.
Droit uers Pinchonnet est uenus 
Maistre fait il uous me dirés
Ains que uous de ci m eschapés
Qui cis est qui de ci s en ua
Ne comment tel chose fait a.
# |
Dist Pinchonnès  Sire sachiez
Et tous asseürez soiez
Que par lui meïsme sauez
Pageu02P141
Qui il est s entendu l auez  
Car au partir pas ne cela 
Son non. Oïant tous se nomma 
Et uous dist bien qui cele estoit 
Qui seur le cheualet séoit 
Si que bien oyr le pouistes 
Se uous entendre le uousistes. 
Sachiez que c est Cléomadès 
Li bons li biaus li preus li nés 
Li rubis de cheualerie 
Qui r a Clarrnondine s amie 
Que requise a moult grant pieça. 
Tant l a requise qu il la r a 
Et ele lui  tant a tendu 
Que ensamble sont reuenu 
Ce sont il sachiez uraiement.
Et quant Meniadus l entent 
S esbahis fu n el demandez. 
Amis fait il or me moustrez 
De cel cheual que estre en puet.
Sire fait il s estre l estuet 
Que i en die ce que i en sai
Moult uolentiers le uous dirai. 
N a gaires que ie n en sauoie 
La uerité se Diex me uoie. 
Sachiez que ie menestrex sui. 
Une piece ai serui celui 
Con tient au plus uaillant dou monde 
Tant com il dure la reönde 
Mais de tant com ie l ai serti 
Si face Diex m ame merci 
Ne soi qui il fu. Mais hui main 
Me dist il primes le certain 
Folio53r
Que il Cléomadès estoit. 
Clarmondine requise auoit  
Pageu02P142
Ce me dist en mainte contrée 
Et l auoit ici retrouuée 
Dont ie croi que moult soit ioians  
Car requise l auoit lonc tans. 
Ne couuient pas que par la porte 
S en uoist li cheuaus qui l enporte 
Car bien puet autrement aler.
# |
Lors li commence à deuiser 
Que à Cléomadès auint 
Le iour k à Chastel Noble uint 
Seur le cheual premierement 
Et li conte tout ensement 
Que dou roi Carmant eschapa 
Et tout ainsi qu il reuint là 
Dont il ne fist pas Ionc seiour  
Car tout droit au septime iour 
Reuint à Chastel Noble arriere. 
Ne sai se fu force ou priere 
Fait il ne conment il ala  
Mais en son r aler enporta 
Clarmondine les iex uoiant 
Clarmonde sa mere et Carmant 
Le roi son pere qui n el pot 
Amender dont moult grant duel ot. 
Mais Cléomadès ains leur dist 
Que de là se departesist 
Que il Clarmondine enportoit 
Et k à femme la prenderoit 
De ce ne fussent en paour 
Car bien li garderoit s onnour  
Et que il ert Cléomadès 
Leur dist en haut et de si près 
Que tout cil tout à plain l oyrent 
Qui là erent et bien le uirent 
Aussi com uous auez seü
Pageu02P143
Son partir de ci et ueü. 
Cléomadès bien le sachiez 
Se fu tost de là esloigniez 
Quant il dite ot sa uolenté. 
Moult furent dolant et iré 
Li rois et cil qui là estoient  
Mais conseil metre n i pouoient. 
Lors enuoia li rois Carmans 
En Espaigne gens soufisans 
À Marcadigas pour sauoir 
De cele besoignele uoir. 
Ce trouuerent en uerité 
Que Cléomadès ot moustré 
Que il Cléomadès estoit 
Et que de ce uoir dit auoit. 
Mais trop grant meschéance auint 
Cléomadès le iour qu il uint 
À Sebile  car il laissa 
Clarmondine seule et ala 
Ou chastel pour querre son pere 
Et ses trois serours et sa mere 
Pour faire uenir contre li. 
Mais le cheual ne li aussi 
Ne porent ainc puis retrouuer 
Pour querre ne pour demander 
Que nule part seüssent faire. 
Cléomadès ire et contraire 
En ot teles qu il se coucha 
Malades n ainc puis n en Ieua 
Iusqu à tant c on li ot conté 
Que li rois Crompars n ot esté 
Puis ce di el pays ueüs 
Que cil meschiés fu auenus. 
Cléomadès puis ne fina 
De li requerre et ça et là
C on li ot de Crompart parlé
Pageu02P144
En maint pays a puis esté. 
Li messagier le roi Carmant 
Reuinrent irié et dolant 
Au roi Carmant et li conterent 
Les nouueles riens n en celerent 
Comment Clarmondine ert perdue. 
Dolente en fu et esperdue 
Clarmonde la bone royne  
C estoit la mere Clarmondine. 
Sachiez si en ot irascu 
Le cuer que de duel en moru 
Dont ce fu damages moult grans  
Car bone ert et bele et sachans.
# |
Pinchonnès apenséement 
Li a moustré et sagement 
La chose ainsi qu il la sauoit 
D ainsi k oy dire l auoit  
Et de ce qu il en ot ueü 
Li a moult bel amenteü. 
Kan que de Clarmondine sot 
Li a recordé mot à mot  
Car moult fu de bon escient. 
Et li a dit com faitement 
Estoit à Mont Estrait uenus  
Et comment s i ert combatus 
Tous seuls contre II cheualiers 
Dont chascuns ert hardis et fiers 
Et de très grant uaillance plains.
Durbans et Sartans ses conpains
Sont cil fait il qui contre lui 
Se combatirent ambedui 
Cors à cors  mais k en mentiroie 
Moult tost les ot mis la uoie.
# |
Pinchonnès moult bel et à point 
Pageu02P145
Li deuisa de point en point 
Que il de là endroit deuint 
Et com à Chastel Noble uint 
Et comment il se combati 
Et comment de là se parti 
Et com à Durban l enprunta 
Cléomadès quant s en ala 
uers moi et uers tous se celoit. 
Ne sauoie qui il estoit 
Quant nous uenimes ci er soir  
Aussi me doinst Diex ioie auoir. 
Mais hui puis qu il fu aiorné 
M a dit de lui la uerité 
Et m a commandé et priié 
Que par moi soit dit et noncié 
Qui il est et qu il m en souuiengne 
Partout en quel lieu que ie uiengne 
Et comment bien li est cheü 
Dou très grant meschief où il fu. 
uous meïsme me rouua dire 
Que uous n aiez corrous ne ire 
S il a s amie retrouuée.
De ce k ainsi l auez gardée 
uous mande k il uous set grant gré 
Et uous seroit guerredonné 
Folio53u
S il pouoit iamais chose faire 
Qui uous ne les uos peüst plaire. 
Sachiez que par cel cheual là 
Seur quoi Cléomadès s en ua 
Est toute la chose auenue 
Qui ci uous est ramenteüe. 
Ce que ie sai uous en ai dit 
Que ie n en ai de riens mentit.
# |
Meniadus a regardée
Sa mere qui ert tormentée 
Pageu02P146
Et sa suer qui ert esbahie. 
Bien ont entendue et oye 
La parole que Pinchonnès 
Ot dite de Cléomadès.
# |
Dame ce dist Meniadus 
Soutieument nous a deceüs 
Cele femme qui se faisoit 
Fors dou sens mais pas ne l estoit  
Ains nous le faisoit entendant 
Pour ce qu ele n auoit talant 
K autres l eüst que cil qui l a. 
Très loiaument ouuré en a 
Et sagement ce m est auis. 
Meniadus li Rois Chaitis 
Aurai à non tout mon uiuant. 
C est mes drois nons de ce me uant 
Car ie l ai par droit desserui 
C onques si chaitif roi ne ui 
Com ie sui se Diex me consaut. 
Et cil a sailli noble saut 
Qui enporte ce dont i estoie 
Saisis et que ie tant amoie. 
Or saiie bien certainement 
Que ce fu Crompars uraiement 
Qui en ce pays l amena 
Selonc ce que cis dit nous a. 
Dame ihit il bien uous disoie 
Mais estre creüs n en pouoie 
Que cele ert de bon lieu uenue 
Dont faire uouloie ma drue  
Ne ce ne porroit iamais estre 
Que pucele de si bel estre 
Que cele damoisele estoit
uenist fors de bon lieu par droit. 
Moult me merueille durement
Pageu02P147
Que mareheänt ou autre gent 
Qui par ici sont trespassant 
Dont par an en i passe tant 
Ne m en dirent onques riens née. 
C est par ma dure destinée 
C onques nouueles n en oy 
De nului qui passast par ci. 
Iamais ne quier oïr nouueles 
En mon uiuant laides ne beles  
Et i en quit dès ore en auant 
Ceaus qui par ci seront passant  
Car iamais oïr ne porroie 
Nouuele dont i eüsse ioie 
Ne ie n en quier mais nule oïr  
Mais se la mors uouloit uenir 
Et me preïst tout maintenant 
N est riens que ie uousisse tant.
Ma uie et moi tous iours harrai  
Car par raison desserui ai 
Que iamais ne me doie amer. 
Noiez uorroie estre en la mer. 
À pou s en faut que ne me noie 
Ou que ie ma loi ne renoie 
Quant fui à si dure heure nés.
#|
Pinchonnès uit que tormentés 
Fu li rois et cil qui là sont. 
Les nouueles partout s en uont 
Que la damoisele est garie 
Qui de son sens ert maruoiie 
Et li maistres l en ot portée 
Qui de son mal l ot deliurée 
Auoeques lui seur le cheual. 
Grant merueille amont et aual
Pageu02P148
Orent partout quant ont seü 
Qui cele damoisele fu 
Et comment esploitié auoit. 
Chascuns partout s esmerueilloit 
Et de li et de son afaire. 
Se tout uous uouloie retraire 
Kan que chaseuns disoit partout. 
Sachiez que g i metroie moult 
Ains que le uous eüsse dit. 
# |
Si trestost que Pinchonnès uit 
Son point au roi uint congié prendre  
Car il n estoit pas à aprendre 
De sauoir ce c on deuoit faire. 
Meniadus ot grant contraire 
cuer et nepourquant li dist 
Que il maishui là remansist 
Et le matinet s en iroit. 
Pinchonnès dist qu il le feroit 
Puis qu il plaisoit au roi ainsi.
# |
La royne et sa fille aussi 
Erent abaubies et mues. 
À Meniadus sont uenues. 
Que uous iroie ie contant 
Eles le uont reconfortant 
Au plus bel qu eles onques porent 
Et au miex que faire le sorent  
Car sens est de laissier ester 
Ce que on ne puet amender 
Et folie de chose enprendre 
Dont on puist blasmer et reprendre 
Celui qui l enprent  car on prise 
Pou celui qui fait fole enprise. 
Maintes fois en ont perdu pris 
Cil qui folement ont enpris. 
Pageu02P149
Grant sens a en euprendre à point. 
Chascuns i doit garder son point 
Et uiel et ioene et poure et riche. 
Cil qui ne le font font que niche. 
Tex set bien conseillier autrui 
Qui pas ne set conseillier lui. 
#|
La royne et sa fille estoient 
En desconfort et confortoient 
Celui qui ert desconfortez  
Et s estoit lors desconfors tez 
Que pou i auoit de confort. 
Tant les destraint li anuis fort 
Que pour Clarmondine eü ont 
Que moult esbahies en sont. 
Nonpourquant moult parla au roi 
Argente sa suer sans desroi. 
# |
Sire fait elle ne pensez. 
Mais sauez uous que uous ferez 
Pensez à ce qui puet ualoir 
Et metez ce en non chaloir 
Folio54r
De quoi ne uous puet bien uenir. 
À fenme ne pouez faillir. 
N a roi ou mont ne uous donnast 
Sa fille ià tant ne l amast 
Se uous requerre la faisiez.
Argente dist li rois taisiez. 
N ai talent de moi marier. 
Iamais nul iour n i quier penser. 
Ne parlez plus ce uous requier  
Fors de moi ou pendre ou noier  
Car ie l ai desserui si bien 
K en la desserte ne faut rien. 
Se rois doit mais estre pendus 
Ce soit li rois Meniadus.
Pageu02P150
Quant Argente le roi entent 
Le cuer en ot triste et dolent 
Et sa mere moult s en gaimente  
Car moult en ert au cuer dolente. 
Tout celui iour là demora 
Pinchonnès. Moult li anuia 
Que il n estoit de là partis. 
Ains que iours fust parauespris 
Prist congié  car talent auoit 
De mouuoir matin s il pouoit. 
Mais comment que Meniadus 
Fust courrouciez ne esmeüs 
Ne mist pas pour ce en oubli 
Que don tel k à roi aferi 
Ne feïst Pinconnet donner. 
Le don ne uous sai pas nommer 
Mais don ot bel et soufisant 
Et au donneur et au prendant. 
Et Pinchonnès l en mereia. 
# |
Lendemain matin se leua 
Si tost k à son oste ot baillié 
Le palefroi qu ot cheuauchié 
Cléomadès qui commandé 
Li ot et il li a donné. 
Quant de là departis se fu 
Son droit chemin a tant tenu 
De uile en uile d oste en hoste 
Que il uint droit à uerde Coste 
Oil reeeüs fu liement. 
Lyadès a conté comment 
Toute la besoigne est alée. 
Quant la nouuele ot escoutée 
Lyadès nesun mot ne dist 
Nient plus qu ele ne l entendist  
Car nesun mot parler ne pot 
Pageu02P151
Pour la très ioie qu ele ot. 
S on peiist de ioie morir 
Ele deiist par droit fenir.
# |
Pinchonnet estroit embraça  
uoiant tous souuent le baisa 
Qu ele tenir ne s en pouoit 
la grant ioie qu ele auoit. 
Tost fu la nouuele espandue 
Parmi le chastel et seüe 
Que Pinchonnès a aportée 
Que Clarmondine ert retrouuée 
Et que cil ert Cléomadès 
Qui combatus pour Lyadès 
S estoit entre lui et Durbant. 
Lors ot léenz ioie si grant 
Que nus ne peüst penser plus. 
Sauoir pouez que bien uenus 
Fu Pinchonnés pour ses nouueles 
Car bones Ior furent et beles 
Et gracieuses et plaisans. 
Partout fu chascuns moult ioians.
# |
Iluec n est gaires demorez 
Pinchonnès ains s en est alez 
À Chastel Noble au roi Carmant. 
Quant il uit Pinchonnet uenant 
Demanda li qu ert deuenus 
Li cheualiers qui combatus 
S estoit as gens Bleopatris 
Ne s il estoit ou mors ou uis.
# |
Quant Pinchonnès l ot salué 
Lors li a dit la uerité 
De ce que demandé li a. 
Sire fait il sachiez cil là 
Qui ci endroit fit la bataille
Pageu02P152
Ce fu Cléomadès sans faille. 
Sachiez que uraiement le sai  
Car auoeques lui m en alai. 
Par le commant de mon seignour 
Nouueles plaines de douçour 
uous dirai qui bien doiuent plaire. 
Clarmondine la debonaire 
uostre fille à Salerne ui 
Le iour deuant que i en parti 
Saine et haitie et en bon point. 
Or ne uous en soussiez point  
Car sachiez c est ueritez fine 
Que retrouuée a Clarmondine 
Cléomadès  et ce fut cil 
Qui l autrier geta de peril 
En uostre court les III puceles.
Garde que tu dies nouueles 
Fait Carmans qui soient créables. 
Sire cestes ferai estables 
Fait Pinchonnès et ne m amez 
Iamais se ce n est ueritez. 
# |
Lors fu li rois Carmans si liez 
Qu il ne pot demorer sor piez 
Ains s assist et puis apela 
Pinchonnet et si l embraça 
Entre ses bras tout en séant. 
Onques mais n ot ioie si grant. 
Ha  Pinchonnet fait il merci  
Garde pour Dieu qu il soit ainsi 
Que tu me fais ici entendre  
Sire faites m ardoir ou pendre 
S il n est ainsi que ie uous di. 
Trois semaines ot dès lundi 
Que ie me departi de là 
Et le iour deuant enporta
Pageu02P153
uostre fille Cléomadés 
K encor ert là li cheualés 
Sor quoi premerains l enmena. 
La pucele et le cheual r a 
Ce sachiez bien certainement.
# |
Lors lor a deuisé comment 
Clarmondine esploitié auoit  
Au plus adroit qu il le sauoit 
Lor a mot à mot recordé. 
Et après lor deuisé 
De Cléomadés autressi 
Comment de là se departi 
Et comment amuser les sot 
Tant que il Clarmondine r ot 
Folio54u
Et comment au roi se nomma 
À l eure qu il parti de là. 
Bien leur dist k en Espaigne aloit 
Et que Clarmondine enportoit.
Mais s onques nus fu esperdus 
N esbahis rois Meniadus 
Le fu et plusour autre aussi  
Car toute la besoigne ui. 
Bien sai k à uous enuoiera 
Tantost k en sa terre uenra 
Cléomadès i en sui certains.
# |
De ioie fu comblés et plains 
Li rois Carmans ce pouez croire. 
Bien croit que la chose soit uoire 
Que Pinchonnès li ot contée.
# |
Lors est cele nouuele alée 
Par la uile et par le chastel. 
Mener oïssiez maint reuel 
Parmi rues parmi maisons 
Pageu02P154
Car il en estoit bien saisons 
Que là fust grant ioie menée 
Où si grant chose ert recouurée 
Que si adrecie pucele 
Com ert Clarmondine la bele.
# |
Tost fu cele nouuele alée 
En maint lieu parmi la contrée. 
Partout en furent esioï 
C. tans plus que ie ne uous di. 
Chascuns à Pinchonnet donnoit 
Plus que il prendre ne uouloit. 
De ce ne couuient pas parler. 
Liez fu qui li pouoit donner 
Pour les nouueles k aporta. 
Li rois Carmans tant li donna 
Que à tous iours sachiez de uoir 
En fil miex et lui et son hoir.
# |
Messagiers fist apareillier 
Li rois Carmans sans detriier. 
Deuers sa fille les enuoie. 
Cil se mirent tost à la uoie  
Car moult les prioit de baster 
Carmans et de tost retorner 
Et cil li ont bien en couuent 
Qu il reuenront hastéement.
# |
Or ne soit ià de ce ensoigne  
Car il hasteront la besoigne 
De ce ne couuient pas douter. 
Et Pinchonnès sans arrester 
Prent. dou roi eongié. Lors s en part. 
Au chemin se met cele part 
Où son seignour Durbant cuidoit. 
Par tous les lieus où il uenoit 
Disoit nouueles de celi 
Pageu02P155
Dont plus estoient esioï 
M. tans que dire ne saroie. 
Tous li pays bruioit de ioie.
# |
Sachiez que Pinchonnès estoit 
Moult liez quant bien dire pouoit. 
C est chose bien aferissans 
Quant menestrex est bien disans 
Et que il se gart de mesdire  
Car ramenteuoir doit et dire 
Li menestrex de bon afaire 
Le bien et dou mal se doit taire 
Partout en quel lieu que il soit 
Ou n est pas menestrex à droit. 
Drois menestrex se doit garder 
De mesfaire et de mesparler. 
Ne doit mos issir de sa bouche 
Qui nul point de mesdit touche. 
Tous iours doit estre apareilliez 
Que li biens soit par lui nonciez
Par tous les lieus où il uenra. 
Bien ait qui ainsi le fera 
# |
Pinchonnès n a pas detriié. 
Tant a erré et cheuauchié 
Qu il est uenus à Mont Estrait. 
Ce uous puis ie dire entresait 
Que Durbans grantioie li fist. 
Andeus ses bras au col li mist. 
Le premier mot k à lui parla 
Ce fu ce qu il li demanda 
Que Meschéans d amours faisoit 
Ne pourquoi il laissié l auoit 
Ne s il estoit ou uis ou mors.
# |
Dist Pinchonnès Sire c est tors
Pageu02P156
Qu il ait non d amours Meschéans  
K ainc d amours ne fu miex chéans 
Nus hom qu il l en est or cheü 
Conment qu il en fust mescheü. 
À grant merueille uous uenroit 
Se sauiiez qui cil estoit. 
Ie croi que moult grant ioie auriez 
Se le uoir de lui sauiiés. 
Li cheualiers dont uous parlez 
C est Cléomadès  ce créez 
Car c est certaine chose et uoire 
Par ses fais le pouez uous croire 
Et sauoir tout certainement. 
Sa prouece et son hardement 
Deuez bien metre en retenance  
Car ualu uous a la uaillance 
Dont en lui moult grant plenté a
Et croi k encore uous uaurra 
Ce k à uous a amour si grande. 
Par moi Cléomadès uous mande 
Salus et que uers lui uenez 
Au plus tost que onques pouez 
Et se li amenez Sartant 
Ce uous prie se l amez tant. 
Or uous dirai que il faisoit 
En ce pays. Il requeroit 
Clarmondine qu il enporta 
Ainsi que uous sauez pieça. 
Sachiez que uraiement uous di 
Que le darrainiour que ie ui 
Cléomadès et Clarmondine
Ert li uns de l autre en saisine. 
Cléomadès conme la soie
L enportoit. Lors ot si grant ioie 
Pageu02P157
Durbans que il ne pot mot dire. 
De ioie conmença à rire. 
# |
Lors Pinchonnet par la main prent 
À Sartan l enmaine erranment 
Au lieu là où il se gisoit 
Car encor pas garis n estoit 
Dou mal que il auoit eü. 
Quant il a Pinchonnet ueü 
Tous li cuers de ioie li rist. 
Pinchonnès le salue et dist 
Que Diex santé li enuoiast. 
Lors li dist que il se hastast 
Folio55r
De garir  car cil le mandoit 
En cui toute bonté manoit  
K à lui uenist hastéement.
C est Cléomadès uraiement 
Sire fait il qui uous salue. 
Ilueques a ramenteüe 
Trestoute la chose et l afaire 
Comme cil qui bien le sot faire.
# |
Que feroie lonc parlement  
Tout lor a conté ensement 
Conment la chose estoit alée 
Et conment auoit retrouuée 
Clarmondine Cléomadès. 
Se festiiés fu Pinchonnès 
Et conioïs n el demandés. 
De maintes pars fu acolés 
Pinchonnès à cele uenue. 
Et la nouuele est espandue 
Parmi le chastel et alée 
Que Clarmondine ert retrouuée 
Et que cil Cléomadès fu 
Qui auoit Sartan abatu
Pageu02P158
Et Durban lor seignor conquis. 
Partout fu chascuns esiois 
De ces nouueles  car plaisans 
Estoient et moult auenans.
# |
De par Cléomadès errant 
Salua la fenme Durbant 
Pinchonnès pas ne l oublia 
Car Cléomadès l en pria  
Et la fenme Sartan aussi 
Et lor conpaignie autressi 
Li pria moult de saluer. 
De ce uous lairai or ester. 
Moult durement le mercierent  
Souuentes fois pour lui prierent.
# |
Se ie deuiser uous uouloie 
De chascun trestoute la ioie 
Que il pour les nouueles orent 
Quant la certaineté en sorent 
Trop me seroit pesant et grief  
Ie n en uenroie mais à chief.
# |
Cléomadès requis eüssent 
Durbans et Sartans se ne fussent 
Les essoignes et les grietés 
Que Sartans ot eües tés 
K ainc puis ne fu de santé nès 
K à lui iousta Cléomadès 
N ainc puis se ne pot si aidier 
Que il peüst nes cheuauchier  
Car andoi enpensé auoient 
Que ensamble le requerroient 
Pieça que Durbans meü fust 
Se Sartan atendu n eüst.
Pageu02P159
Des nouueles Pinchonnet furent 
Lie et ioiant k estre le durent. 
Bien et bel fourni son message 
Pinehonnès à loi d onme sage 
Que il n i a rien oublié 
D ainsi qu il li fu commandé. 
De la nouuele qu ot contée 
Fist maint cuer lie[z] par la contrée 
De la terre le roi Carmant. 
Mais de ce me tairai à tant.
# |
Si dirai conment esploita 
Cléomadès quant s en ala 
De Salerne atout Clarmondine 
Deseur le cheual qui ne fine 
D aler tant qu il plaist à celui 
Qui set la maniere de lui 
Mais que il soit seur lui montez. 
Sachiez que li cheuaus ert tez 
Que ie le uous ai dit deuant. 
Cléomadès esploita tant 
K esloignie ot Salerne si 
Que il li plot et abeli.
# |
Quant de Salerne partis fu 
Après ce a pou atendu 
Qu il n ait son cheual aualé 
El premier lieu qu il ot trouué 
Où il faisoit bel et plaisant. 
Une fontenele sourdant 
Trouua souz I arbre en I pré. 
Flouretes auoit grant plenté 
El pré et amont et aual. 
Lors a aualé son cheual 
Droit en costé la fontenele 
Qui Clere et sourdant sor grauele
Pageu02P160
Estoit. Moult i faisoit ioli.
# |
Cléomadès là descendi. 
Car moult auoit grant desirrier 
De garder de trop traueillier 
Clarmondine se il pouist  
Car moult uolentiers li feïst 
Chose qui li uenist en gré. 
De ce auoit grant uolenté 
Si grant qu il ne pouoit  
Car de si très loial amour 
L amoit c on ne pouoit penser 
Conment plus loiaument amer 
Peüst nus hom que il faisoit. 
Et Clarmondine aussi estoit 
Pointe au cuer d un tout si fait point 
Car tout en aussi loial point 
Amoit ele lui com il lui. 
Amours le commandoit ainsi. 
Et il le commant en faisoient 
De cuer si que plus ne pouoient 
Au commant d Amours obéir  
Ains se penoient de seruir 
Amours si amoureusement 
K  Amours lor seruice en gré prent 
Com des II plus loiaus amans 
Qui aine fussent Amours seruans.
# |
Cléomadès fu descendus 
Souz l arbre et si ot mise ius 
Clarmondine dou cheualet. 
Lés la fontaine ou praëlet 
L enmena et lors si s assirent. 
Moult uolentiers l uns l autre uirent  
Car de loial amour s amoient. 
D amoreus iex se regardoient.
Pageu02P161
Longuement ensamble parlerent  
Li uns l autre moult raconterent 
De ce k auenu Ior estoit.
# |
Dist Cléomadès  I ai bien droit 
Très douce dame d obéir 
uous et Amours  car desseruir 
Ne puis iamais se Diex me uoie 
Ce que pour moi quéistes uoie 
Si diuerse que uous quéisets 
Quant uous le hors dou sens feïstes. 
Folio55u
uers moi auez loial esté  
De cuer auez mainte grieté 
Par la grant loiauté eüe 
K enuers moi auez maintenue. 
Or le me doinst Diex desseruir 
Si uraiement que le desir.
# |
Et Clarmondine l en mereie 
Conrne sage et bien ensaignie 
Et li dist moult courtoisement 
Et moult trés apenséement  
Sire plus auez fait pour moi 
Que ie pour uous ainsi le croi 
Quant uous m auez uoulu requerre 
En tant pays en tante terre. 
Mainte paine mainte pensée 
Conment m eüssiez retrouée 
Auez eü pour moi souuent 
Dont ie uous mercie forment. 
De Dieu uous soit guerredonné 
K enuers moi auez si ouuré. 
De desseruir tout mon uiuant
Ai desir et uolenté grant.
# |
À Cléomadès moult plaisoit
Pageu02P162
Que Clarmondine en gré prendoit 
De ce que tant l auoit requise. 
Mainte parole bien assise 
Et bele et à point recordée  
Fu d aus deus là endroit moustrée  
Car sens et raison et auis 
Ot en aus plus que ne deuis 
Ne que deuiser ne saroie.
# |
Ioie de cuer en cele uoie 
Estoit lor maistres chambellens. 
Sachiez que Anuis ne Tormens 
N estoit point en leur conpaignie. 
Ioie i auoit si grant maistrie 
K Anuis ne pouoit tour trouuer 
Par quoi il peüst arrester 
Ne Tormens. Et si i clamoient 
Droit pour ce qu il i auoient 
Mes an et iour et encor plus. 
Mais Ioie leur dist que uenus 
Ert en aus li rois de Leeee 
Par quoi ne Anuis ne Tristece 
Ne Tormens en aus ne pouoit  
Ailleurs aler les couuenoit  
K en aus orent Ior ostel pris
Deduis Solas et Ius et Ris  
Et est Amours en aus estable 
Qui de tout ce est connestable. 
Querez uostre arrestanee aillours  
Ci ne sera plus uos seiours. 
Si malement me deboutastes 
Quant uous en mon lieu seiornastes 
Que ie ne pouoie trouuer 
Lieu où me pouisse arrester. 
Trop i clamastes grant hausage 
Dont ne feïstes pas que sage.
Pageu02P163
Amours m a en mon droit remis. 
Le lieu ai saisi et pourpris. 
Ie claim le lieu par iretage. 
Iamais n i maintenrez hostage 
Tant que g i aie tel pouoir 
Com g i cuit orendroit auoir.
# |
Anuis et Tormens se partirent 
De cel lieu k apertement uirent 
Que il en estoient bani. 
# |
Cléomadès si com uous di 
Sist souz l arbre lès la fontaine. 
De cele moult seruir se paine 
Que il aime de cuer entier. 
Un petitet la fist mengier 
Et il auoeques li menga. 
Cil mengiers moult li agrea 
De cuer et aussi fist il li 
De cel mengier bien departi. 
Les entremés à droit amours 
Amorous regart et douçours 
Estoient et plaisance aussi 
Li entremés que ie uous di. 
Assez ont mengié et beü. 
Moult Ior plot ce qu il ont eü.
# |
Lors uint Clarmondine la bele 
Lès l arbre sous la fontenele 
Et dist que là se dormiroit 
I petit  car lassée estoit. 
Et Cléomadès dit li a 
Que sor son giron dormira 
Et se reposera assez. 
Lors est tantost auant passez. 
Souz l arbre s assiet et la prent
Pageu02P164
Sor son giron moult doucement. 
À Clarmondine forment plot 
Li oreilliers qu ele adont ot. 
Sor maint oreillier ot geü  
Mais n en ot onques nul eü 
Qui au euer li fust si plaisans 
Com cil li fu ne miex séans.
# |
La pucele lors s endormi  
Et Cléomadès la couuri 
Moult très doucement et moult bel 
D un des corons de son mantel 
Ainsi com ele se dormoit. 
Et Cléomadès regardoit 
À merueilles la grant biauté 
bont ele auoit si grant plenté 
Qu ele plus auoir n en pouoit. 
La rose forment se penoit 
De la flour de lis honnorer 
En son très douz uiaire cler. 
Manoient ces flours par acort 
Si qu il n i ot point de descort 
N i auoir pouoit descordance 
Tant estoient d une acordance.
# |
L une des flours tant l autre amoit 
Que li une à l autre partoit 
Tout ce qu ele auoit à droiture  
Car conmandé Ior ot nature 
Que eles cel lieu miex amassent 
Et k en cel lieu miex s acordassent 
K en lieu où aine esté eüssent 
Ne où iamais aler deüssent.
Pageu02P165
Bien auoil la rose. et li lis 
Fait le conmant et le deuis 
Que nature lor auoit fait 
Sans oubliance et sans mesfait.
# |
À Cléomadès tant plaisoit 
La grant biauté k en li uéoit 
Qu il n en auoit pouoir d oster 
Ses iex ne d aillours regarder 
Ne il n en auoit uolenté. 
Si oeil s i erent acordé 
Folio56r
Si par le conmant de son cuer 
K aillours ne pensast à nul fuer. 
Tant li ert plaisans la façon 
Dou front dou nés et dou menton 
Et de la gorgete polie 
Plus blanche que n est nois negie 
Et de la bouche uermeillete 
Plus que ne soit en may rosete 
Qui n est pas toute parcreüe 
Que adès auoit sa ueüe 
Tornée uers son douz uiaire.
# |
Ne uous saroie pas retraire 
Conment Hardemens le prioit 
De li baisier mais il n osoit. 
Bien s i fust Desirs acordés  
Mais Raisons li disoit  Soufrés  
Gardés que uous ne la baisiez 
K espoir Amour corrouceriez  
Et on se doit moult bien garder 
De son bon seignor tormenter. 
Et Amours uous a retenu 
À soi et uoUs a maintenu
Pageu02P166
En courtoisie puiscedi 
Qu ele uous retint auoec li. 
Amours feriez larrecin grant 
Se uous la baisiez en dormant. 
Loiaus Amours onques n ama 
Larrecin ne ià ne fera.
# |
Dist Hardemens  uous la baisastes 
Le premier iour que la trouuastes 
À Chastel Noble par mon los. 
Par uerité tesmoignier os 
Que uous la baisastes à droit 
Dist Raisons  car encor n estoit 
D Amour saisis ne retenus  
Par quoi il est or plus tenus 
À Amours qu il n estoit adont. 
# |
Et lors Hardemens li respont 
Que ià pour ce ne le laira  
Car il puiscedi la baisa 
K  Amours l ot retenu o soi. 
Ceste chose uraiement soi 
Fait Hardemens  car ie i fui. 
Souuent ai esté auoee lui. 
Par moi mainte chose faita  
Ie ne sai qu il or en fera.
# |
Certes dist Raisons bien le croi. 
Aussi a il ouuré par moi 
Et par Auis mon conpaignon 
Qui ainc ne li fist se bien non. 
Nous li auons ualu souuent  
Aussi auons nous mainte gent. 
uous estes souuent trop hastiex. 
Aussi uraiement m aït Diex 
K ainc à faire ne li loai 
Pageu02P167
Outrage ne ià ne ferai. 
Ce k à Chastel Noble reuint 
Et qu il la baisa ce auint 
Par moi une moult grant pitié 
K  auoir n el peüst esueillié 
Si coiement que d un baisier 
Car de noise n auoit mestier 
Adont ains li ert moult contraire. 
Pour ce m acordai à ce faire. 
N encore pas de li n estoit 
Saisis si qu il est orendroit. 
Et puis que il en est saisis 
En son cuer doit penser tous dis 
Conmept Amours très loiaument 
Soit seruie amoreusement  
Car qui loiaument sert Amours
Il doit garder l onnour tous iours 
De cele cui il amera 
Ou enuers Amours faussera  
Car Amours ueut estre menée 
Par Loyauté et gouuernée. 
Ie ne di pas que s ele estoit 
Esueillie et il li prioit 
D un baisier amoreus loial 
Eschieu de folie et de mal 
Plain de uoloir et de desir 
De loiaument Amours seruir 
Que cis baisiers ne me pleüst 
S il auenist que ainsi fust.
# |
Cléomadès conme courtois 
Deuers Raison à cele fois 
Se tint. Courroucier ne l osa  
Mais à Desir moult en pesa. 
Aussi fist il à Hardement. 
Mais plus en pesa grandement 
Pageu02P168
Desir k à Hardement ne fist 
Que Raisons en tel point le mist 
Que il ne baisast la pucele  
Car mouli sambloit à Desir bele. 
Pour ce bien loé li eüst 
À baisier se Raison pleüst. 
# |
Hardemens plus ne s en mella 
Adont. Mais Desirs bien iura 
Qu el cuer Cléomadès manroit 
Tant que il acheué aroit 
Partie de la uolenté 
Dont Raisons l a ore resté. 
Et Raisons dist bien li plairoit 
Quant tans et lieus et poins seroit 
Et bien en lairoit conuenir 
Ce dist Hardement et Desir  
Mais auoec en la conpaignie 
Seroit mais n i uorroit Maistrie 
Mener ne ele ne Auis. 
Mais auoec lui seront tous dis 
Ele et Auis et Atemprance  
Car norri l auoient d enfance.
Moult l amons et l auons amé  
Car tous iours a par nous ouuré 
Et à tous iours mais l amerons. 
Tout son uiuant à lui serons.
Ainsi fist Raisons remanoir 
À Desirrier son douz uouloir.
# |
Quant la bele ot assez dormi 
Lors s esueilla et dist  Ainmi 
Biaus dous amis où estes uous  
Ie sui eh biaus très fins cuers dous 
Debonaires et afaitiez. 
De uostre repos sui moult liez. 
Pageu02P169
Dormi auez moult doucement.
Ai ge dormi trop longuement  
Fait ele. uous anuie il 
Certes damoisele nenil 
Fait il  car rions ne me porroit 
Anuier puisqu il uous plairoit 
Ne chose ne me porroit plaire 
Qui de riens uous deüst desplaire. 
Folio56u
Si me soit Amours en aye 
# |
Et Clarmondine l en mercie 
Si conme pucele sachant 
Doit mercier loial amant. 
Lors li dist Sire ie uous pri 
Que nous nous partonmes de ci 
Et hastéement le faisons. 
Ie sonioie ore c uns lyons 
Me uouloit uous retolir. 
Lors me sambla que uous ferir 
L alastes et si l oceïstes. 
Lors entre uos bras me preïstes. 
Si grant paour eü auoie 
Que entre uos bras me pasmoie. 
Pour moi geter de pasmoison
Me baisastes près dou menton 
Ce me fu auis une fie. 
Ie ne sai que ce senefie.
# |
Dist Cléomadès  Se i osoie 
Ce songe uous aueriroie 
S il ne uous deuoit anuier. 
Sire nenil ains uous requier 
Que m en dites la uerité 
De ce k en [auez] auisé.
Pageu02P170
Puisqu il uous plaist et ie dirai
Fait il a ce k auisé en ai. 
Ore quant dormistes le miex 
Par samblant car uos très dous iex 
Auiiés cluigniez doucement 
Lors me tint à grant parlement 
Desirs qui forment me looit 
uous abaisier  mais ne plaisoit 
À Raison que ie le feïsse. 
uis li ert que ie mesfeïsse 
As nobles poins d amours roiaus 
Dont nus ne set s il n est loiaus. 
Espoir courroucie en fussiez 
Se uous perceü eüssiez 
De moi si faite mesprison. 
Ce senefie le lyon
Qui de moi uous uouloit oster 
Ce que ie osai nes penser 
Que ie uous eüsse baissie 
K estre en peüssiez courroucie. 
Et s ainsi me fust auenu 
Que il me fust tant mescheü 
Que courroucie uous eüsse 
Errant de duel ocis me fusse 
Et lors fusson nous departi. 
Ce que ie lyon féri 
Ce senefie la Temprance 
Par quoi i entrai en la doutance 
De uous courroucier  dont bon gré 
Sai Courtoisie et Loiauté.
Et ce que le lyon ocis 
Senefie que ie tous dis 
Sui et serai et ai esté 
Pageu02P171
Desirans et en uolenté 
De uous amer et obéir 
Et de faire uostre plaisir. 
Et le baisiers que à uous fis 
Si k en dormant uous fu auis 
Senefie loial amour 
Qui confermée est de douçour. 
Le songe ai à droit aueré 
D ainsi que l auiiez conté 
Selonc ce que g i puis uiser.
# |
Sire moult ne doit agréer 
Fait la bele que tant m amés 
Que moi à courroucier doutés 
Tant que uous oi recorder ci. 
C. mile fois uous en merci  
Et pour la loiauté que uoi 
En uous I baisier uous Otroi 
Par si que plus ne m en querrez 
busques à tant que uous m arez 
Espousée. Et quant cil l entent
De ioie à Dieu ses mains en tent 
Et l en mercie conme cis 
En cui manoit sens et auis. 
Et lors doucement la baisa. 
Cis baisiers Amours agréa 
Et à raison car ce fu drois 
Car il fu loiaus et courtois.
# |
Lors a la pucele remise 
Desus le cheual en tel guise 
Que ele auoit deuant esté. 
Et lors n i a plus arresté 
Cléomadès ains s en ala. 
À lie[z] cuer se parti de là 
Pageu02P172
Quant apointié ot son cheual. 
Ainsi maint mont maint plain maint ual 
Alerent. Souuent s arrestoit 
Par les biaus lieus quant les trouuoit 
Pour faire cele reposer 
Qu il amoit de cuer sans fausser. 
Adès reposer la faisoit 
Toutes les fois que li plaisoit. 
Ainsi trestout esbaniant 
Alerent sor le cheual tant 
Que à Sebile uinrent droit 
Un mardi si qu il aiornoit.
# |
Tout ne uous ai pas deuisé 
Conment l uns l autre auoit conté 
Son afaire et son couuenant. 
Sor le cheual tout en uenant 
Recordé orent tout à fait 
L uns l autre kan qu il orent fait 
Et conment chascuns esploita 
Si com li liures dit uous a 
Que uous auez deuant oy. 
Trop i metroie lonc detri 
Se le recordoie autre fois  
Ce ne seroit raisons ne drois 
Et pour ce le lairai ester. 
On ne porroit pas aesmer 
La très grant ioie qu il auoient 
De ce que retrouué s estoient. 
# |
Sachiez que à cele aiornée 
Faisoit si douce matinée 
Que ce estoit uns fins souhais. 
Droit deuers le chastel s est trais 
Cléomadès moult belement. 
D aillours descendre n a talent. 
Pageu02P173
El iardin pas ne s arresta 
Où il premierement laissa 
Clarmondine que il r auoit. 
Sachiez que bien li ramenbroit 
Des meschiés dont ot eü plus 
Que dire ne uous saroit nus. 
Près de la sale en I praël 
Où il faisoit moult noble et bel 
Folio57r
Clarmondine lors deslia 
Et ius dou cheual mise l a  
Car ne l ot talent de laissier 
En sus de lui plain pié arrier. 
Tous iours par la main la tenoit
Et ele meïsme r auoit 
En li cel meiSme penser 
K  en sus de lui n osoit aler. 
Adès près de lui se traioit  
Car des meschiés li souuenoit 
Qu ele auoit longuement eüs. 
# |
À Cléomadès est uenus 
Uns hom qui gaitoit sor la tour. 
Tout errant ot corné le iour 
Que Cléomadès uenus fu. 
Maintenant a reconneü 
Cléomadès que il le uoit. 
Lors s en uint deuers lui tout droit. 
Deuant lui s est agenoilliez. 
Sire fait il bon iour aiez 
Et uostre conpaignie aussi 
K ainc riens si uolentiers ne ui 
Si m ait Diex com ie uous uoi 
Ne de riens si grant ioie n oi 
Que de ce qu estes repairiez. 
Bien uoi que me reconnoissiez 
Fait Cléomadès. Biaus amis 
Pageu02P174
Qui estes uous  — Gaite tous dis 
Ai esté céens moult lonc tans  
Gaitié i ai près de XXX ans.
# |
Cléomadès li demanda 
Se ses peres li rois ert là 
Ne sa mere ne ses serours 
Ne s il sont ou là ou aillours 
Qu il l en die la uerité. 
Et cil qui ot cuer auisé 
Pensa que pas ne li diroit 
Ce que ses peres mors estoit  
Car trop à tans entre en la porte 
Cil qui males nouueles porte. 
# |
Sire fait il de uostre pere 
Ne sai où est  mais uostre mere 
[Et] uos trois sereurs ui er soir. 
Et uous puis bien dire pour uoir 
Que se sauoient uo uenue 
Que tost seroit ci acorue 
D eles toute la mains aperte  
Car tenir doiuent à grant perte 
Ce k auoir uous cuident perdu. 
Sachiez que maint cuer esperdu 
A en Espaigne qui auroient 
Grant ioie se ci uous sauoient.
# | 
Cléomadès errant li dist 
Que par léens sauoir feïst 
Que il estoit là reuenus. 
Et cil n est pas arresteüs 
Ains est partout léens alez. 
À chascuns dist  Leuez  leuez 
N est pas Cléomadès perdug. 
En ce chastel est descenduz.
Pageu02P175
Trestout certainement le sai 
Car hui en ce iour ueü l ai  
Et si n est pas li iours moult uiex 
Nepourquant le ui mes iex 
Hui en ce iour puis k aiorna. 
Honnis soit qui plus dormira  
Et si uous di à bone estrine 
Que ramené a Clarmondine 
Qui li fu de Crompart emblée  
Sachiez que il l a ramenée.
# |
Cil qui ces nouueles ooient 
Au plus tost qu il onques pouoient 
Se leuoient de mainte part  
Et cele nouuele s espart 
Partout et dou Ione et dou lé. 
Tost furent par Iéens leué. 
La gaite pas ne s oublia. 
Droit en la chambre s en ala 
Là où la royne gisoit 
Et ses filles que moult amoit. 
# |
La gaite hautement hucha 
Si que tantost les esueilla  
Car bien sauoit qu il ne pouoit 
Mesfaire s il les esueilloit. 
Et quant il les ot esueillies  
Or sus fait il etsoiés lies 
Car nouueles dire uous sai 
Dont chascune lie ferai 
Plus lies c onques ne fussiez 
De nouueles que seüssiez. 
I ai Cléomadès parlé 
Puiscedi qu il fu aiorné. 
uostre frere que tant amés 
Ie uous menrai se uous uoulés  
Pageu02P176
Là ie le laissai maintenant.
# |
Et chascune se lieue errant. 
Quant ceste nouuele entendirent 
Conme deruées sus saillirent. 
Li une sa cote saisist 
Et l autre son peliçon prist. 
Chascune premerain uestoit 
Ce k à main premier li uenoit. 
# |
Done Ynabele fu leuée 
Qui n estoit pas la mains hastée 
Ains fu toute la premeraine. 
À la gaite dist  Or nous maine 
Là où tu mon chier fill ueïs. 
Ie n el ferai pas à enuis 
Fait la gaite ains uous i menrai  
Droit enz el praël le laissai 
Entre la sale et les II tours.
# |
Et celes s en uont le grant cours 
Droit au lieu que dire li oient. 
Si tost que Cléomadès uoient 
Le reconnurent maintenant. 
Et Cléomadès tout errant 
Si tost que sa mere perçoit 
Encontre li s en ala droit. 
Moult très à point la salua. 
Et sa mere mot ne sonna  
Car n auoit de parler pouoir. 
À terre la couuint cheöir 
Si tost que ele uit celui 
Qu ele amoit plus que li n autrui  
Car ses cors porter ne pouoit 
La ioie que ses cuers auoit.
Pageu02P177
À terre cheöir la couuint 
Et Cléomadès auant uint  
Moult doucement l en releua. 
Ses sereurs qui estoient là 
L ont tant baisié et acolé 
K à pou que ne l ont desciré. 
Folio57u
Tant l ont estraint et enbracié 
Que ce fust à ueöir pitié  
Car de lui si grant ioie auoient 
K assez conioïr n el pouoient. 
# |
À Clarmondine sont uenues 
K à enuis s en fussent tenues. 
Bel et à point l ont festiie 
Et honnorée et conioïe. 
Chascune entre ses bras la tint. 
Kan queu de ioie i apartint 
Li firent. Mais merueille auoient 
De la grant biauté k en li uoient.
# |
Si très tost que done Ynabele 
Perçut Clarmondine la bele 
Si tost com pot uers li ala 
Et Cléomadès l adestra. 
Quant Clarmondine l aperçut 
Contre li uint. Faire le dut  
Car pas à aprendre n estoit 
De ce que on faire deuoit 
Ains ert de tous biens si aprise 
Que à piece ne fust reprise 
De riens dont ele eüst mespris 
Tant ot cuer sage et bien apris. 
Done Ynabele doucement 
Clarmondine entre ses bras prent 
Et li dist que très bien uenue 
Soit et à ioie receüe. 
Pageu02P178
Dist Clarmondine Douce dame 
Diex uous garde en cors et en ame 
Et uous et uos filles aussi  
Dou lie[z] samblant moult uous merci 
Que uous et eles fait m auez. 
Dist la royne  O moi uenez 
En ma chambre  car moult lassée 
Me samblez mais bien reposée 
Serez ains que uous m eschapez.
Dame ainsi iert com uous uorrez
Dist Clarmondine sagement. 
Et lors la royne erranment 
En a Clarmondine menée. 
De ioie fu riche et comblée 
Clarmondine quant ele uoit 
Que ehaseuns liez de li estoit.  
# |
Qui lors ueïst acoupre gens 
De chascune part par léens 
Bien deïst que ioie i eüst 
Qui ioie connoistre seüst  
Car si très tost que il uéoient 
Cléomadès Dieu en looient 
Si haut qu il sambloient derué 
De ce k auoient retrouué 
Cléomadès que tant amoient 
Que plus amer ne le pouoient. 
# |
Par la uile fu tost seüe 
Ceste nouuele et espandue  
Car la gaite partout couroit 
rue en rue et Ior nonçoit 
Que Cléomadès reuenus 
Estoit. Mais ie croi c onques nus 
N oy de tel ioie parler 
Com oy partout demener. 
Pageu02P179
Li premier leué esueilloient 
Ceaus qui par la uile dormoient. 
N espargnoient huis ne fenestre. 
Partout à destre et senestre 
Aloient l uns l autre esueillant. 
N i oïssiez pas Dieu tonnant 
Tel noise et tel baudour menoient 
De la grant ioie qu il auoient 
De ce que Cléomadès r ont. 
uers le chastel acoru sont. 
Quant Cléomadès ueöir porent 
Aine nule si grant ioie n orent 
K  à cele heure qu il le reuirent. 
À Dieu grans graces en rendirent. 
# |
Lors ueïssiez letres escrire 
Et en parchemin et en cire 
Et enuoier par la contrée 
D Espaigne qui est longue et lée. 
Chascuns à son ami mandoit 
Ce que Cléomadès estoit 
Reuenus et qu il l ont ueü. 
Quant Espaignol l ont entendu 
be nouueles si esioi s 
Ne fu onques mais li pays 
Conme Espaigne fu à cel tans. 
Partout fu la ioie si grans 
Que n i sauroie sonme metre 
Ià tant m en seüsse entremetre  
Car aussi qu il fussent derué 
Acoroient cil dou regné 
À Sebile ueöir celui 
Que chascuns amoit plus que lui 
Car à paines croire pouoient 
Que uentis fust s il n el uéoient. 
Pageu02P180
Que uaurroit que plus uous diroie 
Bien oreilt raison d auoir ioie. 
Mais de ce uous lairai ester 
Et si uous uorrai recorder 
Com Cléomadès esploita. 
# |
Droit le secont iour qu il uint là 
Sot la nouuele de son pere 
Qui moult li fu au cuer amere  
Mais ce qu il n el pot amender 
Couuint qu il le laissast ester. 
Et encore keurt cis usages 
Et entre fouls et entre sages 
Que ce c on ne puet adrecier 
Couuient souuentes fois laissier. 
Nepourquant moult le regreta 
Et moult grant duel pour lui mena  
Mais sa mere done Ynabele 
Le reconfortoit conme cele 
Qui ert apensée tous iours 
Et aussi firent ses serours. 
# |
S il eüst son pere trouué 
En uie et en bone santé 
Clarmondine eüst espousée 
Tout erranment sans demorée. 
Mais corn cil qui tous biens sauoit 
Pensa que pas n espouseroit 
Si tost après cele nouuele  
Car ne seroit pas chose bele 
Ains seroit chose mal séant. 
# |
Moult furent ses serours engrant 
Et sa mere aussi d aaisier 
Clarmondine et de festiier 
De kanques eles faire sorent 
De quoi en gré seruir la porent. 
Pageu02P181
De ehaseun fu tantost amée 
Clarmondine  car tant senée 
Folio58r
Estoit et de bone maniere 
Qu il n est nus qui ne l eüst chiere. 
À tous se sauait faire amer. 
Car en li n auoit point d amer 
Ne d orgueil ne d outrecuidance  
Mais douceur plaine d atemprance 
Et humilité et raison 
Orent en li fait Ior maison 
Et lor estage à remanant 
Et furent à tout son uiuant 
Ne ie ne croi k ainc puis Ioiassent 
En lieu où eles tant amassent 
K en son cuer car moult ert gentis 
Li cuers et à bien ententis
# |
Cléomadès lors s auisa
K au roi Carmant enuoiera 
Ne iusqu à tant n espouseroit 
Que il nouueles resaroit 
De lui  car espoir uenroit là 
Puisque il sa fille i saura. 
Et moult uorroit s estre pouoit 
Que il i fust à ce point droit 
Que il deueroit espouser  
Et pour plus la chose haster 
Pensa que seur son cheualet 
I feroit aler un uallet. 
# |
Le uallet fist apareillier 
Fort et uiguereus et legier 
Qui seur le cheualet ira. 
Cléomadès li deuisa 
Conment iroit et reuenroit 
Et com fait chemin il tenroit
Pageu02P182
Et conment il feroit aler 
Le cheualet et arrester. 
Dist cil  Or n en soiez en soigne  
Car ie ferai bien la besoigne 
Se ie ne muir ou maladie 
Ne me uient qui le me detrie.
# |
Cléomadès au roi Carmant 
Manda par lettres d amour tant 
[Et] d amistiez et de salus 
Que il n en i couuenoit plus. 
Kan qu il apartint mander 
Li manda sans riens oublier. 
Si fist Clarmondine autressi. 
Son pere manda tout ainsi 
Que sa besoigne estoit alée. 
Conme sage et bien auisée 
Nule riens ne mist en oubli 
De ce que à mant aferi. 
Tout ainsi que mandoit son pere 
Mandoit ele aussi à sa mere 
Qui morte ert mais pas n el sauoit 
Pour ce lettres li enuéoit  
Car s ele de sa mort seüst 
Moult grant meschief de cuer eüst.
# | 
Cléomadès quant deuisa 
Ses lettres pas n i oublia 
Qu il ne priast au roi Carmant 
Que il li amenast Durbant 
Et Sartan  car moult les deuoit 
Amer  bien raison i auoit. 
Moult li pria qu il n oubliast 
Que il Liadès n amenast 
Et Flourete et Gayete aussi. 
Nule riens ne mist en oubli 
Pageu02P183
Qui mander apartenoit. 
Sachiez que bien li souuenoit 
De Pinchonnet à cele fois. 
Moult erl auisez et courtois. 
En sa lettre forment prioit 
Au roi Carmant se tant l amoit 
Que o lui uenir le feist 
Et que il l en ressouuenist 
Quant à Durbant enuoieroit 
Et à Sartan  moult le uouloit. 
Bien et à point sot deuiser 
La besoigne sans oublier 
Riens de ce qu il i apartint. 
Et li messagés auant uint. 
Lors est sor le cheual montés 
Quant de ce fu bien arréés
Que à son mouuoir aferoit. 
Et il qui retenu auoit 
Des cheuilles l ensaignement 
Prist congié Et lors erranmeni 
La maistre cheuille torna 
Dou cheual et il l enporta 
Si tost com cil uouloit aler 
Qui le cheual deuoit mener. 
# |
Que uaurroit que ie uous diroie 
Conment se maintint en la uoie  
Sages fu et bien ensaigniez 
Et auisez et afaitiez  
Et pour ce [que] il estoit tés 
Li fu li cheualés liurés. 
Ne couuenist querre plus sage 
Qu il ert pour bien faire I message 
Pageu02P184
Son cheual si à point mena 
Et tant fist et tant esploita 
Que en Toscane uint tout droit 
Là où li rois Carmans estoit 
À I sien chastel noble et gent 
Que on apeloit Mont Clarent 
Au tans de lors ce dist l estoire 
Qui est moult gracieuse et uoire. 
# |
Enmi ce chastel descendi 
Li messagés dont ie uous di 
Moult à point et moult sagement. 
Moult se merueillerent la gent 
De toutes pars quant l ont ueü. 
Li plusour ont reconneü 
Le cheual s en furent moult lié. 
Le messagier ont festiié  
Car bien pensoient qu il uenoit 
Deuers Cléomadès tout droit. 
Et cil à point les salua 
Et leur dist que pas III iours n a 
Qu il uit Clarmondine la bele  
Et quant cil oient tel nouuele 
Pe cele qu il amoient tant 
euer furent lie[z] et ioiant. 
De toutes pars ioie demainent  
Deuers le roi Carmant l enmainent.
# |
Le cheual auoec lui portoit 
Li messagés  car n el uouloit 
Derrier lui laissier tant ne quant. 
Deuant le noble roi Carmant 
uint li messagés ce me samble 
Et il et li cheuaus ensamble. 
Tost fu dou roi reconneüs. 
Folio58u
Et quant li rois le cheual uoit 
Pageu02P185
Lors pensa k à lui enuoioii 
Cléomadès s en fu moult liez. 
# |
Deuant lui s est agenoilliez 
Li messagiers moult sagement  
Salué l a et lors li tent 
Les lettres k aportées ot 
Com cil qui bien faire le sot 
Premier de par Cléomadès 
Et de par Clarmondine après. 
Et li rois les lettres reçoit 
Qui moult liez en son cuer estoit 
Des nouueles que il entent. 
Les lettres Iut tout erranment. 
Sachiez k ens es lettres trouua 
Chose qui moult li agréa  
Car bien li deuoit agréer. 
Le messagier fist demorer 
Là endroit tant com il li plot 
Et cil fist kan que li rois uot 
Et qu il li plot à commander. 
# |
lui uous lairai ore ester. 
Dou roi et de ceaus dou pais 
Fu honnorés et conioïs. 
Quant poins en fu il retorna 
Quant au roi Carmant agréa. 
# |
À Cléomadès reuenrai  
Car toute l estoire uorrai 
De point en point si deuiser 
Que ie n i cuit riens oublier. 
# |
Cléomadès moult honnoroit
Sa mere dont il auoit droit 
Car cil qui honneure sa mere
Pageu02P186
Et qui obéist son pere 
Fait Dieu honneur et lui aussi. 
Sages est qui le fait ainsi 
Et qui autrement le fera 
Trop à tart s en repentira  
Car on ne puet trop honnorer 
Pere et mere ne trop amer. 
Cléomadès riens ne feïst 
chose qui apartenist 
Que sa mere sauoir deüst 
K ainçois que il empris l eüst 
Que à sa mere n en parlast 
Pour sauoir que ele en loast. 
# |
Sa mere et ses serours conta 
Cléomadès conment il a 
Alé par maint diuers pays 
En requerant cele tous dis 
Que Diex li a ore rendue. 
Grant partie a amenteüe 
Conment ala ne conment uint 
Ne k en la uoie li auint 
Conment à Salerne ert uenus 
Et conment rois Meniadus 
Ot fait Clarmondine garder. 
Certes s en doit on moult loer 
Dist clone Ynabele tel roi 
Qui si gentil euer a en soi 
Conme li rois dont uoUs parlez. 
Bons iours li soit hui aiornez  
Car moult a fait grant courtoisie. 
Diex le gart et doinst bonne uie  
Car il a fait que gentiex rois. 
Et que sages et que courtois.
# |
Ses trois filles le tesmoignoient 
Pageu02P187
Meniadus torment prisoient 
Et disoient bien que noblece 
Et droite honnour et gentillece 
L auoient à ce atorné 
Que il auoit ainsi ouuré 
Et que cil qui mais en orroient 
Parler plus prisier l en deuroient. 
# |
Clarmondine leur a conté 
La grant honnour et la bonté 
Que la mere ce roi li fist. 
Tout leur conta et tout leur dist 
Conme de trés douce matere 
Trouua la fille et la mere 
Et conment eles l onnoroient 
Et de li garde se prenoient 
Et nuit et iour et tempre et tart. 
Dame Diex les maintiengno et gart 
Fait Clarmondine et leur doinst ioie 
Si uraiement que le uorroie  
Car bien le deuroie uoloir. 
Se de riens auoie pouoir 
Qui leur fust besoins et mestiers 
Moult le feroie uolentiers  
Car bien l ont uers moi desserui.
# |
Quant done Ynabele entendi 
Conment Clarmondine ot parlé 
En son cuer l en sot moult bon gré 
Et ses filles moult l en loerent 
Et à grant bien li atornerent  
Car de très grant bien li uenoit 
De ce que ele ainsi disoit. 
Cléomadès meësmement 
Li dist  Bele se Diex m ament 
Pour ce que si d aus uous loez  
Pageu02P188
Se iamais nouueles oez 
En quoi ie leur puisse ualoir 
De cuer et de cors et d auoir 
À mon pouoir leur aiderai 
Se mestiers est et ie le sai. 
Et Clarmondine l en mercie
À point conme bien ensaignie.
# |
Les trois serours Cléomadès 
Pensoient nuit et iour adès 
Conment plus honnorer pouoient 
Clarmondine cui tant amoient 
Que plus n el pouoient amer  
Car en li n auoit point d amer. 
Sens humilités et raison 
Ert adès en li en saison 
Et apensement et auis 
Monteplioit en li tous dis 
De iour en iour de plus en plus 
Plus que dire ne saroit nus. 
Li biens de li et la biauté 
Et la grant debonaireté 
Qui en son cuer estoit manans 
Li fist faire mains cuers amans  
Car cil qui miex la connoissoient 
C estoient cil qui miex l amoient.
# |
De ce ne uous uueil plus parler  
Aincois uous uorrai deuiser 
Com Cléomadès esploita. 
À sa mere dist qu il uorra 
Une feste faire arréer 
Tele que cil puissent conter 
Folio59r
Qui à cele feste seront 
K à bele feste esté aront 
Et que cele feste sera 
Pageu02P189
Arréée quant là uenra 
Li rois Carmans qu il ot mandé  
Car moult auoit grant uolenté 
De lui receuoir noblement 
Et d onnorer lui et sa gent.
# |
Biaus fiex ce dist done Ynabele 
Drois est que la feste soit bele 
Après tel perte recouurée 
Dont Espaigne ert si esgarée  
Mais bien y a ioie rendue 
La uostpe douce reuenue 
Et ce k auez ci amenée 
La plus bele qui aine fust née 
Et fille à roi de grant ualue 
Qui Ionc tans a esté perdue. 
Bien doit on grant ioie mener 
À si grant perte recouurer. 
Biaus fiex com de uous et de li 
Onques si douce riens ne ui 
Qu ele est Diex la uueille sauuer  
On ne la porpoit trop loer 
Tant y a de tous biens plenté 
Parmi toute la grant biauté 
Dont ele a tant k à fin souhait 
Ne couuient qu ele plus en ait. 
Or soit si la feste arréée 
Et de tout si bien estofée 
Que on puist dire k ainc nul iour 
Ne fu feste de tel ualour. 
Ma dame fais en iert uos grés
Fait Cléomadès n en doutés. 
# |
À Cléomadès moult plaisoit 
Ce que sa mere tant prisoit 
Clarmondine et tant l auoit chiere  
Pageu02P190
Et tant li moustroit bele chiere. 
Ioie ot de ce que tout l amoient 
Pour la bonté k en li uéoient. 
# |
À Sebile erent assamblé 
Li haut baron de son regné. 
Les féautés et les homages 
Recut de sa gent conme sages 
Ainsi qu il i apartenoit 
Selonc le tans qui lors estoit. 
N ai cure de ce raconter. 
Cléomadès a fait crier 
La feste qu il uorra tenir 
À si lonc terme que uenir 
I puist on de pluseurs contrées 
Sans faire trop grandes iornées  
K  adonc se fera coronner 
Et uorra sa fenme espouser 
Et iert sa fenme coronnée. 
Ainsi fu la feste criéée. 
# |
À Sebile fust establié 
La feste. Or est drois que uous die 
En quel lieu cele feste fu. 
Ainsi que ie l ai entendu 
Me plaist k entendre le uous face. 
Arainne a à non cele place  
À droit la uous cuit deuiser. 
Si com i ai oy recorder 
Encore est ainsi apelée  
Pageu02P191
Tesmoing ceaus de cele contrée. 
Defors les murs près dou chastel 
Siet cil lieus. Moult i faisoit bel 
Au tans dont uous m oez parler. 
Près de là uient li flues de mer 
Et si a riuiere corant. 
Place y a bele et lée et grant. 
Là fu la grant feste tenue 
Tele k ainc puis ne fust ueüe 
Nule qui s i apartenist 
Ne de riens à li se presisi. 
# |
Cléomadès lors s auisa 
K  à Meniadus mandera 
Par lettres la certaineté 
De ce que il a là esté 
Et que il Cléomadès fust 
Et que seur le cheual de fust 
En ot Clarmondine portée 
De Salerne et l auoit gardée 
Si que il l en sauoit bon gré 
Et li seroit guerredonné. 
S il pouoit iamais chose faire 
Qui lui ne les siens deüst plaire 
Il ne s en feroit pas priier 
Ains le feroit de cuer entier. 
# |
Cléomadès moult anuia 
Que dès dont ne s en auisa 
Que à Chastiau Noble tramist 
Le cheual de fust. Bien uousist 
Qu il s en fust dès dont auisez  
Car cil au cheual fust alez 
Au roi Carmant et là ensamble. 
Nonpourquant par raison li samble 
Qu il n est pas drois qu il i enuoit 
Pageu02P192
Le cheual pour ce qu il auoit 
Par le cheual cele perdue 
Dont il cuida faire sa drue 
Et croit que se là reuenoit 
Li cheuaus et il le uéoit 
Qu il en aroit au euer anui. 
Miex uient qu il i enuoit autrui  
Car riens qui li deüst desplaire 
Ne uorroit pas uolentiers faire 
Ains le uorroit moult honnorer. 
À cele lettre deuiser 
Fu sa mere done Ynabele 
Si fu Clarmondine la bele 
Qui moult lie de cuer estoit 
De ce que tel chose mandoit 
Cléomadès Meniadus. 
Grans amistiez et grant salus 
Manda Clarmondine la gente 
La royne et sa fille Argente 
Et le roy bien raison y a 
Car bon et courtois le trouua.
# | 
À Meniadus a mandé 
Cléomadès moult d amisté 
Et de courtoisie et d onnour 
Et li a fait sauoir le iour 
De la feste que tenir doit  
Et moult durement li prioit 
Qu il i uenist se il peüst 
Et bien certainement seüst 
S il i uenoit que au sien mant 
uenroit d ui ce iour en auant 
Là où il le uorroit auoir 
Et metroit et cors et auoir 
Pageu02P193
Folio59u
En lui et en s onnour garder 
Se tant le uouloit honnorer 
Que il à sa feste uenist. 
As messagés pria et dist 
Que il d el aler se hastassent 
Et que tost arrier retornassent. 
Et cil dient qu il le feront. 
À tant de là parti se sont. 
# |
Messagiers sages et senez 
Cheualiers preus et alosez 
I enuoia ne sai pas kans  
Mais bien sai que l un des conmans 
Que Cléomadès eonmanda 
À eaus quant partirent de là 
Ce fu ce qu il amonestassent 
Sa feste et sauoir le laissassent 
Par tous les lieus là il uenroient  
Et cil dient qu il le feroient.
# | 
Et lors n i ont plus detriié. 
Tant ont erré et cheuauchié 
Que Meniadus ont trouué. 
De par celui l ont salué 
Qui là les auoit enuoiez. 
Lors li fu presentez li briés 
Moult à point et moult sagement. 
Et li rois moult courtoisement 
Les recut et moult les honneure. 
La royne droit à cele heure 
Entra léens que ie uous di 
Et Argente sa fille aussi. 
# |
Li messagé les saluerent 
Et lors de là en sus alerent. 
Et li rois sa mere apela 
Pageu02P194
Et sa suer  errant lor moustra 
Le brief que aporté li ont 
Li messagé qui iluec sont  
Et lor a nonmé de par cui 
Le brief ont aporté à lui. 
# |
Quant la royne l entendi 
Moult durement li abeli 
Et moult desiroit à sauoir 
Que il puet en ce brief auoir 
Ne pour quoi a là enuoié 
Cléomadès. Iors a brisié 
Li rois le seël et Ieü 
A le brief et quant entendu 
Ot ce que mandé li auoit 
Cléomadès qui tant ualoit 
Moult l en sot bon gré et pensa 
Que il à sa feste sera 
Au iour que il li a mande 
S il puet  ainsi l a enpensé. 
# |
Une grant piece ilueques furent 
Que de là endroit ne se murent. 
Li uns après l autre lisoit 
Cele lettre et moult Ior plaisoiC 
Ce que en la lettre trouuoient. 
Cléomadès moult en prisoient 
Et moult li sauoient bon gré 
Qu il auoit telement ouuré 
Et que bien ert en lui séant 
La ualour dont il auoit tant 
Que hom n en pouoit auoir plus. 
Lors dist li pois Meniadus 
Que il à cele festo ira. 
La royne erranment Ioa 
Que il ne demeure à nul fuer
Pageu02P195
Aussi fist Argente sa suer  
Car moult li a fait honnour grande 
Cléomadès quant il li mande 
Lui aidier si humblement 
uers toute maniere de gent 
Et que cil qui li Ioeroient 
Qu il n i alast grant mal feroient. 
# |
Lors a Meniadus mandé 
Son conseil et Ior a moustrè 
Le brief et quant cil le brief oent 
L aler la feste li loent. 
À l aler trestout s assentirent 
Quant le courtois mant entendirent 
De quoi la lettre auoit parlé. 
Lors furent auant apelé 
Li messagé qui moult estoient 
Courtois et moult de bien sauoieut. 
Li rois meïsmes dit leur a 
K  au mant Cléomadès ira 
Et que moult grant gré li sauoit 
De ce que il mandé l auoit 
Et que il mouuroit temprement  
Et cil l en enclinent forment. 
# |
Moult leur demanda la royne 
Conment le faisoit Clarmondine 
La douce la bien ensaignie 
Et se ele ert saine et haitie  
Et cil là respondent point 
Et li dient  Dame en bon point 
La laissames quant nous meümes 
De Sebile et commarat eümes 
De par li de uous saluer. 
Nous n el deuons pas oublier  
Car moult le commanda de cuer 
Pageu02P196
Et le roi aussi et sa suer 
Nous dist que nous saluissiens. 
Et uous mande bien qu il n est riens 
Qu ele peüst faire pour uous 
Que ses cuers ne soit tous ialous 
Qu ele ne feïst son pouoir 
De ce qui uous porroit ualoir  
Car bone et loial uous trouua.
# |
La royne moult agréa 
Ce que Clarmondine ot mandé 
À li tel debonaireté. 
As messagiers moult longuement 
Parla et leur moustra conment 
Ele s ert Iéens maintenue. 
Dist leur c onques ne fu ueüe 
Fenme e on deüst miex amer 
De li  c on ne porroit trouuer 
Plus bele ne miex entechie. 
De son mant ibrment la mercie. 
La royne courtoisement 
Et sa fille Argente ensement 
Moult li manderent de saluz. 
De ce ne uoUs parlerai plus. 
# |
Li messagier ont congié pris 
Sagement conme bien apris 
Au roi et à ceaus qui là furent 
Là où il congié prendre durent. 
Li rois leur fist grans dons donner 
Et il le uorrent refuser 
Mais ainc ne s en uorrent deffendre 
Que il ne leur couuenist prendre. 
Folio60r
Moult liement de là seurerent. 
uers Espaigne s acheminerent 
Pageu02P197
Et Meniadus arréer 
Fist son afaire et aprester 
Pour aler là où il deuoit 
Si com à lui apartenoit  
Car à la foste noblement 
ueut aler à plenté de gent 
Des meillours que trouuer porra. 
Son attire bien arréa. 
Mais de lui ore me tairai. 
À Cléomadès reuenrai. 
# |
Le iour meiSme que nonmée 
Fu la feste k ai deuisée 
Celui meïsme iour moustra 
Cléomadès et deuisa 
À son conseil qu il aferroit 
Que on feïst raison et droit 
Melocandis et Baldigant  
Car il auoit cuer et talant 
Que il à son pouoir tenroit 
Kan que en couuenant auoit 
Ses peres et eaus [et] autrui 
N en uorroit faillir à nului. 
Car tant fu loiaus et gentis 
C on doit en uerité ses dis 
Tenir et ie les i tenrai 
Se Dieu plaist ià n en defaurrai.
# | 
Quant done Ynabele l entent 
Moult li plaist tantost s i assent  
Et moult l en ont tout cil loé 
À cui il auoit ce moustré. 
# |
Lors Cléomadés enuoia 
uersles II rois ples n arreesta
Qui ses serours auoir deuoient
Pageu02P198
Et leur mande bien que il soient 
À la feste qu il doit tenir 
Et qu il se hastent de uenir. 
Et li message s en alerent. 
Les rois en leur pays trouuerent. 
Premiers uinrent à Baldigant 
Car celui trouuerent auant. 
Conme gent auisée et sage 
Fournirent à droit lor message  
Liement furent receü. 
Quant Baldigans a entendu 
Ce que Cléomadès li mande 
Onques mais n ot ioie si grande. 
Des messagiers fist son deuoir  
Car moult ot en lui de sauoir. 
Tost fist son afaire arréer 
Pour uers Cléomadès aler 
Et li message n atendirent 
Iluec gaires. Quant lor point uirent 
Congié prirent  lors s en tornerent. 
# |
Tant esploitierent et errerent 
Qu il trouuerent Melocandis 
À I sien chastel ce m est uis 
Qui auoit non Mont Arrousé. 
Là ont Melocandis trouué 
Qui les reçut moult liement. 
Quant il sot la raison conment 
Il erent uenu et pourquoi 
Onques tel ioie n oi en soi  
Et il au plus tost que il pot 
Quant cele nouuele oye ot 
Fist arréer tout son afaire 
Pour uers Espaigne erranment traire.
Les messages tant honnora
Que chascuns de lui se loa.
Pageu02P199
Baldigans mandé li auoit 
En quel lieu il l atenderoit 
Et il i uint au plus briément 
Qu il onques pot moult liement. 
Il et Baldigans ce me samble 
Murent à I iour tout ensamble 
Pour aler là où moult amoient 
Ce que onques ueü n auoient. 
# |
D aus uous lairai I pou ester. 
De Cléomadès uueil parler 
Qui durement s esmerueilloit 
De ce que cis ne reuenoit 
Qui deseur le cheual de fust 
S en ert alez  car bien deüst 
Estre grant pieça reuenus. 
Lors pense que il soit perdus
Ou que il ne set reuenir 
Ou ne set son cheual tenir 
Par quoi le puist faire arrester. 
À ces poins prist moult à penser 
# |
Ainsi k en cel penser estoit 
Cléomadès garde  si uoit 
Le cheual qui ert reuenus. 
Droit ens ou lieu ert descendus 
Li escuiers hui l enmena 
Dont il parti quant s en ala. 
Quant cil dou chastel l ont seü 
Encontre lui sont acoru 
De toutes pars et de tous lez. 
Conioïs fu et acolez. 
Sauoir pouez moult liez en fu
Cléomadès quant l a ueü.
# |
Quant li uallés l ot salué 
Pageu02P200
Lors li a mot à mot conté 
Conment fourni ot son message. 
À très auisé et très sage 
Le tint Cléomadès forment 
Quant il a entendu conment 
II ot esploitié et erré. 
Et lors l a li uallés mené 
À une part et li conta 
Que morte estoit moult grant pieça 
La fenme le bon roi Carmant 
Dont ou pays sont moult dolant. 
Mais de ce k auez retrouuée 
Clarmondine est si repueplée 
La terre de ioie en tous lieus 
Que aussi me uueille aidier Dieus. 
Que pas recorder me saroie 
La centime part de la ioie 
Qu il ont de ce k auoir deuez 
Clarmondine oil tant a biautez 
Cil de la terre au roi Carmant 
uiel et ioene petit et grant. 
Sachiez li rois Carmans uenra 
Au plus tost qu il onques porra. 
Par tout son pays enuéoit 
Li rois Carmans et si mandoit 
Gens à tous lez  car noblement 
uorra uenir prochainement. 
Le iour que de là me parti 
Folio60u
Fu mandés Durbans ce uous di 
Et Sartans pour uoir ses conpains 
ce soiez uous tous certains. 
Tant uous os bien dire pour uoir 
Moult uous desirent à uëoir 
rois et cil de son pays. 
En la terre auez moult d amis. 
Pour uous ai esté honnorés 
Pageu02P201
Et conioïs de tous costés.
# |
Cléomadès moult abeli 
La besoigne quant l entendi. 
Dès dont la uerité sauoit 
Que la royne morte estoit 
Qu il ot à Chastel Noble esté  
Mais Clarmondine l ot celé. 
Lors pensa que il li diroit 
Ains que ses peres uenus soit 
Pour ce c un pou eüst passé 
Ains son uenir de la grieté 
Qu ele ara d oyr tel nouuele. 
# |
uers sa mere done Ynabele 
En a mené celui errant 
Qui uenus est dou roi Carmant. 
Le messagier parler oïrent. 
toutes pars grant ioie firent 
Des nouueles qu il aportoit.
Et lors uint Clarmondine droit 
À lui. Moult doucement li prie 
Que il de son pere li die 
Et de sa mere que il font 
Et se il sain et haitié sont. 
Et cil point la respondi 
Tant com à lui en afrri 
Com cil qui estoit auisez. 
Après ce est de là seurez 
Qu il ot la besoigne anoncie 
D ainsi qu ele li fu charchie. 
# |
Cléomadès lors conseilla 
À sa mere et conté li a 
Que morte ert la bone royne 
Qui estoit mere Clarmondine 
Et bien looit c om li deïst  
Pageu02P202
Ains que li rois Carmans uenist 
Pour ce k à li fust reuenue 
Un pou ains que l eüst ueiie 
Ses peres ne que uenus soit. 
C ert li mieudres ce li sambloit 
Et la royne s i assent 
Et dist que ne laira noient 
Que ne li die après mengier  
Plus longuement n en quiert targier.
# | 
Done Ynabele regretoit 
En son cuer forment et plaignoit 
Done Clarmonde  car souuent 
Ot oy parler mainte gent 
D el honnour et des biens de li. 
Après mengier si com uous di 
En a Clarmondine menée 
Com cele qui ert auisée 
En sa chambre où ele gisoit  
Car li lis Clarmondine estoit 
Delez le sien lit Oignant. 
IA iut tout adès iusqu à tant 
Que Cléomadés espousée 
L ot et qu ele fu coronnée. 
Les trois serours Cléomadès 
Gisoient lès li près à près. 
Lés son lit leur lit fait estoient  
Car toute l amour li moustroient 
Qu eles li pouoient moustrer 
Pour li et leur frere honnorer. 
# |
Done Ynabele li moustra 
La besoigne com ele ua 
D endroit de la mort de sa merc. 
Au cuer li fu sure et amere 
Si que il l en couuint pasmer 
Pageu02P203
De duel quant ot oy parler 
La royne done Ynabele. 
Moult li fu griés cele nouuele. 
Et ses filles la confortoient 
Et entre leur bras la tenoient  
Car moult erent de bon afaire. 
Au miex qu eles le sorent faire 
La confortoient telement 
Qu el confort ne failloit noient.
# | 
N est pas merueille se duel ot 
Clarmondine quant ele sot 
Que sa mere estoit trespassée. 
Mais conme sage et auisée 
Portoit le duel que ele auoit  
Car s en naturex le faisoit 
Dont en li ot à remanant. 
De son duel me tairai à tant. 
À Cléomadès anuia 
Forment ie duel qu ele mena. 
lie li conforter se penerent
Entr aus tant qu il la ramenerent 
En point au plus tost que il porent 
Au miex que il faire le sorent. 
# |
Cléomadès ne detria. 
Rois ducs contes princes manda 
Cheualiers dames damoiseles  
Partout fait sauoir les nouueles 
De la feste qu il ueut tenir. 
S auint ainsi qu il uit uenir 
Les messages le roi Carmant 
Qui moult erent lie[z] et ioiant 
C on leur auoit pieça conté 
Seur le chemin la uerité 
De ce pour quoi meü estoient
Pageu02P204
De leur pays. Et quant il uoient 
Cléomadès salué l ont 
Et li ont moustré que il sont 
Et pour quoi il sont là uenu. 
De par le roi Carmant salu 
Li font à point et sagement  
Et quant Cléomadès entent 
Leur nouueles ioie en ot grant. 
As messagiers fist lié semblant. 
Quant dou roi Carmant parler ot 
Moult en fu liez et moult li plot  
Car bien set que grant ioie aroit 
Clarmondine s ele sauoit 
La nouuele qu il a oïe 
De son pere moult seroit lie. 
# |
Les messagiers a honnorés 
Et festiés et aparlés 
Et bel et à point conioïs 
Com auisez et bien apris. 
Et cil sagement et à droit 
Li dirent ce que li mandoit 
Li rois Carmans com auisé 
Que il n i ont riens oublié. 
# |
Folio61r
Moult plot Cléomadès li mans 
Que li manda li rois Carmans 
Si que moult en fu esioïs. 
Lors a I sien uallet tramis 
uers sa mere done Ynabele 
Et uers Clarmondine la bele 
Et leur mande que là uenra 
Et k auoeques lui amenra 
Les messagiers le roi Carmant 
Qui à lui sont uenu errant. 
Et li uallés quant l entendi
Pageu02P205
La royne le dit ainsi 
Que Cléomadès li rouua. 
Quant Clarmondine entendu a 
Ces nouueles moult en fu lie 
Un granment fu rassouagie 
Des maus qu ot eüs pour sa mere 
Quant nouueles sot de son pere. 
# |
Cléomadès léens entra. 
Les messagiers o lui mena 
Droit là où Clarmondine estoit. 
Quant Clarmondine les perçoit 
Si tost qu ele les a ueüs 
Tantost les a reconneüs 
Et cil si tost qu il l ont ueüe 
L ont erranment reconneüe. 
Grant ioie orent quant il la uirent. 
Deuant li à genous se mirent. 
À paines porent il parler 
Quant il la durent saluer 
De la grant ioie qu il auoient 
ce que deuant aus uéoient 
Clarmondine la debonaire 
Qui de tous biens ert exemplaire 
Et de toute biauté la flour. 
Ne peüssent ioie greignour 
Auoir qu il orent tant sont lié. 
Là il erent agenoillié. 
Les keurt Clarmondine acoler. 
Si tost qu ele à eus pot parler 
De très fin cuer les festioit 
L un après l autre r acoloit. 
# |
Le premier mot k à aus parla 
De son pere leur demanda  
Et cil li dirent que haitié 
Pageu02P206
Le laissierent et de cuer lié
De ce que nouuele sauoit
Que ele retrouuée estoit 
Car dit li auoit Pinchonnès
Tout ainsi que Cléomadès
L ot à Salerne retrouuée.
Et conment l en auoit portée.
S en est li rois moult esioïs
Et il et cil de son pays
Que la chose ua ensement
Et en gracient Dieu souuent.
Moult fu Clarmondine esioïe
De ce qu ele ot nouuele oye
De son pere et de ses amis.
# |
Li message com bien apris
Orent moult à point saluée
Done Ynabele la senée 
Et ele si les aparla
Que chascuns d aus moult la prisa.
# |
Tout ce que conmandé lor fu
Ont bien et bel amenteü
Et à point et courtoisement.
Et Cléomadès erranment
Les fist en la chambre asseöir
Car tout ueut enquerre et sauoir
Dou bon roi Carmant la purté.
Et cil li ont dit uerité
De tout kan que il enquis a.
# |
De Pinchonnet leur demanda 
Et cil li ont conté conment
Le message fist sagement
Que il au roi Carmant manda.
Et lors Cléomadès dit a
Pageu02P207
Que il de lui moult se looit
Et que par son conseil estoit
Premiers uers Salerne tornez.
Ne ne croi que mais assenez
Fusse se il esté n eüst
En lieu où Clarmondine fust 
Mais par son conseil assenai
Au lieu là où ie la trouuai.
# |
Quant done Ynabele l entent
Si dist  Biaus fiex se Diex m ament
Grandement l en doit estre miex 
Si sera il s i m aït Diex.
Dame de ce ne soit douté 
Il et li sien seront amé
De moi et riches les ferai
Pour la grant amour k à lui ai.
# |
Dist Clarmondine  Autel uous di.
Ie le doi bien amer aussi
Quant par son sens me retrouuastes
Et là où i estoie assenastes.
Et se ie uif meri li iert
Si com à tel seruice afiert 
Car de très anuieus anuis
M a getée li sens de lui
Ainsi que uous le tesmoigniez.
Damoisele bien le sachiez
Fait Cléomadès que ainsi
A esploitié que ie uous di.
# |
Se Pinchonnès adont seüst
Que sa besoigne eu tel point fust
Que Cléomadès tant l amast
Et k ainsi de lui se loast
Le cuer eüst lie[z] et ioiant.
Pageu02P208
Là endroit demorerent tant
Li message que raisons fu.
Telement furent receü
Qu il apartint ou miex assez.
En sa chambre les ot menez
Clarmondine par pluseurs fois
Et bien enquis conment li rois
Ses peres s estoit maintenus
Des meschiés qu il auoit eüs 
Et cil si qu il apartenoit
L en dirent ce qu il en estoit.
# |
Quant poins en fu congié rouuerent 
Car longuement demoré erent
Selonc ce k en couuent auoient
Que leur uoiage hasteroient
Quant partirent dou roi Carmant.
Or ne uous alez si hastant
Dist Cléomadès biau seignour 
Car mes mesages l autre iour
Reuint de lui si que bien set
De sa fille la ueritet.
Toute la chose li mandai
Conment ne ou la retrouuai 
Et pour ce que il miex seüst
Que la chose certaine fust
Le cheualet i enuoiai
Sor quoi Clarmondine enportai
Pour ce que le cheual et moi
Auoit ueü si com ie croi
Quant de Chastel Noble parti
O sa fille que uéez ci.
Et m a mandé que ci uenra
Pour ce lo que uous demorés
Ici endroit et I atendez
Pageu02P209
Tant que il soit ici uenus 
Car ie croi qu il soit ià meüs
Pour Clarmondine soulacier
uous uorroie de ce priier
Et pour li tenir conpaignie 
Car forment la resléecie
uostre uenue ce m est uis.
# |
Sire font cil moult à enuis
Iriemes contre uostre gré
Mais dou roi nous fu conmandé
Que nous kan que nous peüssiemes
De reuenir nous hastissiemes.
Mais pour faire uo uolenté
Nous sonmes d un point auisé
C est que de ceaus que ci auons
La moitié ici laisserons
Et l autre moitiez s en ira
Au roi Carmant et noncera
La chose si qu il l ont trouuée.
Cléomadès dist bien li grée
Que la chose soit ensement
Et Clarmondine s i assent.
# |
Ainsi là endroit demorerent
Li un  et li autre en alerent
Liement uers le roi Carmant.
Que uous iroie ie contant
Tant ont alé qu il encontrerent
Le roi Carmant et li conterent
La besoigne com ele ua 
Et quant li rois entendu a
Conment la chose estoit alée
Lors li fu sa ioie doublée.
Et lui et tous ceaus qui là erent
Se ces nouueles agreerent
Pageu02P210
Ce ne fait pas à demander.
# |
Ie ne uous sai pas deuiser
En quel pays fu encontrés
Li rois Carmans dont uous oés
Des messagiers si com uous di 
Mais ainsi que ie l entendi
Quant l estoire m en fu contée
Partis estoit de sa contrée
Li rois Carmans et s en uenoit
uers la feste à Sebile droit
Si bel et si très noblement
Et à plenté de si grant gent
Que c ert merueille à esgarder.
Se tous uous uouloie nonmer
Les grans princes les grans barons
Qui uenoient par uaus par mons
Et par plaignes et par boscages
Par praëries par riuages
O le roi et sa conpaignie
Trop seroit l estoire alongie.
# |
Là endroit o le roi estoient
Durbans et Sartans et auoient
As messagiers le roi parlé.
De Cléomadès demandé
Ont moult  car si de cuer l amoient
Que plus amer ne le pouoient.
Sartans estoit auques garis.
Moult estoit chascuns esioïs
Des nouueles que il oïrent.
Li messagier à Durbant dirent
Que de Pinchonnet se looit
Cléomadès et moult l amoit.
# |
Lors li recorderent conment
Pageu02P211
De lui ot parlé bonement.
Ne sauons pas se l amenez
Mais s il n est ci si le mandez.
Car sachiez damage i aroit
Trop grant se il là ne uenoit
Selonc ce k auons entendu.
Et Durbans leur a respondu
Que il uient en la conpaignie 
Moult sui liez quant a desseruie
L amistié de Cléomadès.
À ce mot uint là Pinchonnès.
Ioians fu quant il entendi
Que sa besoigne ua ainsi
Que cil ont iluec recordé
Durbant et Sartant et conté.
# |
Moult estoient lié et ioiant
De toutes pars petit et grant.
Moult plus liement s en uenoient
Que il deuant ce ne faisoient
Que de Clarmondine la bele
Eüssent oy la nouuele
Si bonne que il l entendoient
De ceaus qui ueüe l auoient.
# |
Mais d aus ore à tant me tairai
Pour ce que dire uous uorrai
Conment fu la place arreée
Où la feste fu estorée
Dont ie uous ai deuant parlé.
# |
Palis haut et large fossé
Estoient fait trestout entour.
Demie liue ot près de tour
La place ainsi com ie l entent.
Or uous deuiserai briément
Pageu02P212
Conment on auoit compassée
Icele place et ordenée.
# |
La place si couuerte estoit
Partout là où il couuenoit
Que on ne peüst pas uiser
Que nus i peüst amender.
Et tout li autre estorement
Estoient si noble et si gent
Et si bien fait et si adroit
Que on miex faire ne pouoit
Si k à paines nus i seüst
Amender ià tant soutiex fust.
Et ot par defors les palis
Tabliaus en pluseurs lieus assis
Sor très haus sapins qui estoient
Li plus haut que trouuer pouoient.
# |
Folio62r
De ces tabliaus i auoit quatre
À quoi se deuoient esbatre
À la feste li cheualier
Li damoisel li escuier
De lancier de leur gauelos 
Et encore atorne on à los
Qui plus apertement i lance.
uraiement sachiez sans cuidance
K Espaignol tienent moult à bel
Le ieu de lancier au tablel 
Et gent d autre pays plusour
L atornent à très grant uigour
Et dient que de ce mestier
Ne se saroit nus bien aidier
Se il n ert très bien cheuauchans
Pageu02P213
Et dou cheual duis et sachans.
# |
Très apers et amaneuis
Est li ieus que ie uous deuis
Si que nus ne s en puet meller
S il ne set le cheual mener
À point et adroit cheuauchier
Et c afiert bien à cheualier
Que il soit dou cheual maniers
Car d armes est tex li mestiers
Que il i couuient aperté
Et de bien faire uolenté.
Qui bée à uenir à prouece
Il doit de cuer haïr perece.
S à haute honnour ueut auenir
De ces poins li doit souuenir.
# |
Et se il ces poins a apris
Et il ueut monter en grant pris
uoist s en au tornoi pour sauoir
Quel force il puet en lui auoir
Et quel asprece et quel uigour 
C est li drois chemins de ualour.
Et se il ueut certainement
Sauoir de lui le hardement
uoist à la guerre  là sara
Quel hardement en lui ara 
Car se il uient à poigneïs
Se il est couars ou hardis
Iluec grant partie uerra
Quel hardement en son cuer a.
# |
Et s il uient à bataille grant
Là parsara le couuenant
De lui si com d auisement
Et de seürté ensement
Pageu02P214
K à bataille couuient entendre
Ou d assaillir ou de deffendre
Ou d esparse gent raloiier
Ou de desuoiez rauoiier
Ou de uiser en quel costé
Li anemi soient greué
Ou d auoir l ueil à ses amis
Que nus n en soit à meschief mis
Dont il soit tenus de reskeurre.
À bataille n est onques heure
Que n ait mestier d estre auisez
Qui preus ueut estre à droit clamez 
Car à bataille ce dist on
Est adès prouece en saison
Et auis et apensemens
Et seürtés et hardemens.
# |
Arréée fu l arréance
De la feste sans oubliance
Riens qui apartiengne à arroi
De feste estorée pourroi.
Briément uous en dirai la sonme.
Puis que Diex fist le premier home
Ne fu nule feste ueüe
Si bel ne si bien pourueüe
Com cele fu ne iamais n iert
De tout ce k à grant feste afiert.
# |
Or uous dirai qui arréoient
Icele feste et pouruéoient 
Li doi frere que uous nonmai
Quant de la bataille parlai
Des u rois qui par fole enuie
Cuidierent tolir terre et uie
A Marcadigas qui fu rois
Droituriers et preus et courtois.
Pageu02P215
Li ainsnés des freres ot non
Fercatas. De moult grant renon
Estoit  car moult estoit uaillans
Et biaus et courtois et sachans.
Elyadas à non auoit
Li autres qui assez sauoit
De ce c on doit laissier et faire.
Moult ert chascuns de bon afaire 
Riche et poissant et preu et sage
Estoient et de grant lignage.
# |
Cléomadès fais les auoit
Maistres de tout kan qu il tenoit
Pour ce que il sage et loial
Estoient et preu et uassal.
Ie di que bien auisé sont
Grant seigneur se de tel gent font
Maistre d aus et de lor pays
Que cil que ie ci uous deuis.
Qui laisse le grain pour la paille
Et lait le noiel pour l eschaille
Quant la noisete est depecie
Il m est uis que il fait folie.
Pour ce di ie que moult feront
Que sage et bon conseil aront
Cil qui atrairont entour eus
Les sages les loiaus les preus
Car en tel gent ce m est auis
Gist adès honnours et pourfis
En chascun tans et en tous lieus 
Et si en doit on amer mieux 
Le grant seigneur quant il est tex
Que gouuernés est ses hostex
De gent qui soient desirant
Pageu02P216
D onneur et de honte doutant.
# |
Sormans li Rous Garsianis
Galdas des Mons Bondars li Gris
Et Agambars li Lons aussi
Tous ces u rois que ie uous di
Ot Cléomadès grant pieça
Mandez si que ià erent là
Des gens de chascun grant plenté.
Pris estoient et arréé
Li ostel où descenderoient
Cil roi quant là uenu seroient.
# |
De toutes pars à grant esploit
uenoient à la feste droit
Tout cil qui uenir i deuoient.
Tout li chemin charchié estoient.
Folio62u
De toutes pars de pluseur gent.
Moult s en uenoient liement
De tous pays et de tous lés.
# |
Cléomadès com auisés
Ala contre le roi Carmant.
Noblement le uint au deuant
Quant il fu uenus en Espaigne.
Auoec lui auoit grant conpaigne 
Car bien estoit aferissant.
Ioie et feste et honnour si grant
Fu faite en celi encontrée
Que n en aroie deuisée
La moitié en I iour d esté.
Li rois Carmans a acolé	
Cléomadès et festiié
L a de cuer et souuent baisié.
# |
De sa fille li demanda 
Pageu02P217
Et Cléomadès dit li a
Qu ele estoit saine et haitie
Et de sa uenue si lie
Que pas dire ne li saroit
La très grant ioie qu ele auoit
De ce que là deuoit uenir.
De uous ueöir a grant désir 
Dist Cléomadès ce sachiez.
Lors fu li rois Carmans moult liez
Quant de sa fille a entendu
K en bon point et haitie fu.
# |
Tout erranment Cléomadès
Li demanda de Lyadès
Et de sa conpaigne Florete
Et li demanda de Gayete
Si tost qu ot passé son salu.
Et li rois li a respondu
Que il les amaine auoec lui.
Dist Cléomadès  Liez en sui 
Car bien sai que lie en sera
uostre fille quant les uerra.
# |
Lors li demanda de Durbant
Et de son conpaignon Sartant.
Et il soruinrent là tout droit
El point que il d aus demandoit.
Pour ce estoient là uenu
Que il auoient entendu
Que Cléomadès là estoit
uenus dont chascuns ioie auoit.
Auoec aus uenoit Pinchonnès.
Quant les perçoit Cléomadès
Moult liement uers aus ala.
Pageu02P218
Durbant les bras au col geta
Lui et Sartan conioï si
C on doit conioïr son ami.
De cuer lie et de urai samblant.
Leur fist honnour et ioie grant.
# |
À festiier pas n oublia
Pinchonnet ainçois l embraça
Entre ses bras plus d une fois.
Se ie uous aim fait il c est drois
K à mon besoing mestier n i eustes
Et bons et bien seruans me fustes 
Enuers moi desserui auez
Par quoi bien deuez estre amez
De moi et de tous mes amis 
Si serez uous ce uous pleuis.
Et Pinchonnès moult sagement
Et à point et courtoisement
L en mercia bien et adroit
Conme cil qui tout bien sauoit.
# |
Que uous feroie ie lonc plait
Cléomadès et dit et fait
A à chascun [tout] son deuoir 
Ce puet on uraiement sauoir
Car en tous [liex] ert auisez
Et de tout si bien apensez 
Que il iamais riens n oubliast
Qui à courtoisie amontast 
Miex que ne saroie retraire
Sot kan c on doit laissier et faire.
# |
À merueille fu regardez
Cléomadès de tous costez
Pageu02P219
De ceaus qui là endroit estoient
Pour la ualour k en lui sauoient.
Quant il fu là endroit uenus
De tous fu uolentiers ueüs.
Sachiez qu il n oublia nient
De demander com faitement
La fenme Durbant le faisoit
Et la Sartant. Riens n oublioit
De chose de quoi raisons fust
Dont ressouuenir li deüst.
Durbans et Sartans sagement
L en respondirent telement
Com à tel demande apartint.
# |
Sachiez que près de lui les tint
Cléomadès andeus ensamble.
S auint en ce point ce me samble
K entre Lyadès et Gayete
uinrent là et s i uint Florete.
# |
Ià auoit d eles demandé
Cléomadès et on conté
Li ot que eles là estoient.
Ioie ont quant Cléomadès uoient
Et il d eles refu moult liez.
Tout maintenant s est aprochiez
D eles quant il les uit uenir 
Amiablement conioïr
Les sot et à point aparler.
Les puceles sans arrester
De leur dame li demanderent
Le premier mot k à lui parlerent
Et il de li tant dit leur a
Que chascune ioie mena
Des nouueles que de li oient.
Pageu02P220
De tous ceaus qui iluec estoient
Fist Cléomadès son deuoir
Ne uous puis pas ramenteuoir
Quan qu il i ot et dit et fait
Sans oublia[n]ce et sans mesfait.
Le roi et sa gent honnora.
Parmi sa terre les mena
Si bien si bel et si à point
Que de defaute n i ot point
De riens qui montast à honnour.
# |
À Sebile droit à tiers iour
uinrent qu il les ot encontrés 
Mais ains que dedens fust entrés
Li rois Carmans il ne sa gent
uinrent contre lui noblement
Cil de la cité acesmé
Com gent de grant nobilité.
# |
Que uaurroit que plus uous diroie 
Tant d onnour de feste et de ioie
Folio63r
Li firent qu il en i couuint.
u iours deuant la feste uint
Li rois Carmans ne plus ne mains
Et sachiez bien que puis ne ains
Ne fu nus rois plus liement
Receüs ne plus grandement
Qu il fu le iour que il uint là.
Parmi Sebile cheuaucha
Et Cléomadès l adestroit.
De dras d or et de soie estoit
La cité couuerte et parée.
Mainte dame bien acesmée
Et mainte damoisele aussi
I ot le iour que ie uous di.
Pageu02P221
Tant ot de richece en tous lieus
Que s uns hom eüst C mil ieux
Se fussent il tout encombré
De ueöir la très grant plenté
De coronnes et de fremaus
Et de cercles d or à esmaus
Et de gent de très noble atour
Çà et là deuant et entour.
De richece tant i auoit
C on esmerueillier s en pouoit.
# |
Maint riche rubi d Oriant
I ueïssez reflamboiant 
Mainte esmeraude de ualour
I auoit de fine colour 
Et mainte autre diuerse pierre
Peüssiez ueöir fine et chiere.
Se uous à ce iour là fussiez
Et partout ueöir peüssiez
ueöir peüssiez maint iouel
K en la uile k ens ou chastel
Assez i peüssiez ueöir.
# |
Or uous uorrai amenteuoir
Conment la royne Ynabele
Ele et Clarmondine la bele
Encontre le roi s en uenoient
Et ses filles après siuoient.
Moult orent conpaignie gente
Dont li deuisers m atalente
Quele la conpaignie estoit.
Bien CCC dames i auoit
Que damoiselles que puceles 
Et sachiez uraiement que eles
Erent filles à haus barons
Ainsi k en escrit le trouuons.
Pageu02P222
Et estraites de grans lignies.
De blans chainses erent uesties
Trestoutes fors que la royne.
Ele sans plus et Clarmondine
Estoient uestues samblans
De uestements simples plaisans
Diuers de si riche façon
Que deuiser les porrait on 
Car bien estoit séans simplece
En eles selonc la tristece
Dont la mors ot leur cuers conblés
Si que deuant oy l auez.
De ce uous lairai ore ester.
Des CCC dames uueil parler
Qui sambloient angle enpené
Car blanc estoient et ridé
Li chainse et erent orfroisie
D orfrois qui erent esmaillie 
Et i ot petis rubies
De lieus en lieus et saphires
Et petites esmeraudeles
Qui moult erent plaisans et beles
Et pelles gros par rieule mis
Blans et fins et à point assis.
# |
Ainsi contre le roi aloit
Donc Ynabele et si tenoit
Clarmondine par la main destre.
Sauoir poez que bon fist estre
Là on pot tel chose esgarder
Que uous m oez ci deuiser.
# |
Au roi Carmant forment plaisoit
Kan que de toutes pars uéoit.
Pageu02P223
Tant ala que il est uenus
Au chastel. Tantost descendus
Est que il dedenz fu entrés.
Cléomadès s ert si hastés
De descendre que erranment
Le roi Carmant par la main prent.
# |
Lors ueïssiez route auenant
Parmi cele place uenant.
Un petitet deuant uenoit
Done Ynabele et si tenoit
Clarmondine par la main blanche.
Plus k yuoires ne nois seur branche
Erent et les mains et li cors 
Car d autant com passe fins ors
De comparison le laiton
Nient plus fenme ne sauoit on
Que ele n eüst tout passé
De gente taille et de biauté
Et de bonté et de plaisance
Et de sens norri d atemprance.
De ioie ot le cuer esmeü
Clarmondine quant a ueü
Son pere le bon roi Carmant 
Et il de ioie r auoit tant
Pour sa fille que il uéoit
Que il plus auoir n en pouoit.
Moult ert chascuns liez et ioians.
# |
Conme courtois rois et sachans
A la royne saluée 
Et ele com sage et senée
À point son salu li rendi
Tout ainsi qu il i aferi.
Et lors a sa fille saisie
Entre ses bras et l a baisie.
Pageu02P224
Et ele aussi lui embraça 
Tout en lermoiant le baisa.
À paines soustenir se pot
De la très grant ioie qu ele ot
Quant son pere tint enbracié.
Que de ioie que de pitié
En ont lermoiié li plusour.
Tant sauoit de bien et d onnour
Li rois Carmans que nus hom plus.
As trois puceles fist salus
Quant salué ot la royne
Et que baisié ot Clarmondine.
Les autres dames salua
Bel et à point. Moult agréa
À chascun kan k en lui uéoient.
La maniere de lui prisoient.
Courtois lor sambloit et sachans
Et gracieus et auenans.
# |
Folio63u
Adès par la main le tenoit
Cléomadès qui bien moustroit
Samblant que il de cuer l amast
Et chose à faire desirast
Par quoi l eüst bien honnoré.
# |
En une chambre l ont mené
C on auoit noblement parée
Pour lui  car si bien arréée
Ne fu ainc puis ne iamais n iert
De kan que à noblece afiert.
# |
Se dedens la chambre fussiez
Riens fors dras d or ne ueïssiez
Ne en comble ne en paroit 
Riens fors que dras d or n i paroit
N à huis n à fenestre ensement
Pageu02P225
N à piler. Nes le pauement
Auoit on de dras d or couuert  
Losengiez ert d or et de uert
Li dras d or que ie uous deuis
Qui sor le pauement ert mis.
# |
Quant en la chambre fu entrés
Li rois lors primes acolés
Fu de sa fille et conioïs.
De ioie de soulas de ris
En cele chambre tant auoit
Qu ele toute plaine en estoit.
Plus que dire ne uous saroie
Auoit li uns de l autre ioie.
N aroie à piece recordée
La grant ioie qui fu menée
Entre Clarmondine et son pere.
Bien li souuenoit de sa mere 
Mais n en ert pas poins de parler.
Nepourquant l en couuint plorer
Que ele tenir ne s en pot 
Et li rois fist tant que il sot
Pourquoi ele ploroit ainsi.
De ce la reconfortoit si
Li rois qu il en estoit tenus.
De ce ne uous parlerai plus
C on doit passer au plus briément
Con puet issi fait parlement.
Bon fait legierement passer
Ce que on ne puet amender
Et chose qui n est profitable
Ne à deuiser agréable.
Se plus i ot plus n en dirai
Car d autre chose à parler ai.
# |
Or uous dirai conment Flourette
Pageu02P226
Ele et Lyadès et Gayete
Furent liement receü[e]s
Quant à la court furent uenues.
Cléomadès les ot mandées
Et eles s estoient hastées
Du plus que eles onques porent 
Car si très grant desirrier orent
De Clarmondine tost ueöir
Que eles ne porent auoir
De nule riens plus grant desir.
Lie fu quant les uit uenir
Clarmondine. Bien le moustra 
Car encontre eles se leua
Et les acola toutes trois
Et les baisa souuentes fois.
Toutes trois à genous estoient.
Clarmondine les mains baisoient
Et ce dont ele estoit uestue.
Dame auoir uous cuidiens perdue
Font eles mais nous uous r auons
Dont Dieu bien gracier deuons
De cuer et souuent merciier.
De leur genouls les fist drecier
Clarmondine la debonaire
Qui de tous biens ert exemplaire.
# |
Les trois damoiseles auoient
Ioie de ce qu eles uéoient
Lor dame dont maint grief torment
Auoient eü moult souuent.
Mais bien ert lor roë tornée 
Car ioie auoient recouurée.
Clarmondine moult lie estoit
De ce que ele les r auoit
Auoec li en sa conpaignie 
Car loiaument l orent seruie
Pageu02P227
Et ensaignie et doctrinée.
# |
Lors est Clarmondine r alée
uers son pere. Et Cléomadès
Prist lors par la main Lyadès
Et les autres II damoiseles.
Bien uit à lor samblant que eles
Estoient lies et ioians.
Et il com courtois et sachans
uers la royne les mena
Sa mere et les en acointa 
Et la royne receües
Les a toutes trois et tenues
Entre ses bras moult liement
Et moult très debonairement
Si conme il ert aferissant.
Et ses trois serours tout errant
Les trois damoiseles saisirent
Courtoisement les conioïrent 
Car sages et courtoises erent
Et leur frere de cuer amerent
Si que ce qu il amoit amoient
Et que ce qu il uouloit uouloient.
# |
Moult agréa au roi Carmant
La grant ioie et le lié samblant
Que on lui et sa gent faisoit
Car chascuns forment se penoit
Que il fussent si arréé
Que ce fust dou tout à lor gré.
# |
Or ne uous ai pas dit conment
Cléomadès soigneusement
Durban et Sartan honnoroit.
Adès près de lui les tenoit
Par quoi moult de gent demandoient
Pageu02P228
Que cil dui cheualier estoient
Que lors sire Cléomadès
Tenoit si près de lui adès.
# |
Conioïs les ot la royne
Forment et ele et Clarmondine.
Et mercié et aparlés
D el honnour et des grans bontés
Que Cléomadès fait auoient 
Par lui meïsme le sauoient
Car pieça lor auoit conté
Ce qu il auoit en aus trouué
Et il respondu en auoient
Ne plus ne mains si qu il deuoient.
# |
S ainc menestrex fu bien uenus
Ne conioïs ne chier tenus
Folio64r
Dont fu Pinchonnès honnorés
Et conioïs de tous costés
De dames et de damoiseles
De cheualiers et de puceles
Et d escuiers et d autre gent.
La royne meïsmement
Li fist tel feste et tel soulas
Qu ele le tint entre ses bras
Et li dit que gré li sauoit
De ce que de lui se looit
Cléomadès si grandement.
Et cil moult apenséement
L en respondi tout son deuoir 
Car moult ot en lui de sauoir.
# |
Feste de cuer et ioie fine
Li fist la bele Clarmondine
Et les serors Cléomadès.
Si honnorés fu Pinchonnès
Pageu02P229
C onques menestrex ne fu si.
Et il l auoit bien desserui
Et il ert bien qui connoissoit
Le seruice qu il fait auoit 
Car sages ert et entendans
Et en droiture connoissans
Car chascuns desserui auoit
Par quoi si honnorés estoit.
# |
Grant eür a à seruir gent
Qui aient tel entendement
Que seruice sachent merir
Ceaus qui le seuent desseruir 
Car moult souuent ont le bienfait
Cil qui n ont pas seruice fait
Par quoi le deüssent auoir.
Ce puet on en mains lieus ueöir
Que cil qui desserui aront
Le merir au merir faurront 
Et en porteront le merite
Cil qui aront esté tout quite
De desseruir le guerredon
Dont il enporteront le don.
Souuentes fois est auenu
Ce que i ai ci amenteü.
Ne sont ne auisé ne sage
Cil qui maintiennent tel usage 
Mais ie ne l amet à nului.
Bien se gart chascuns endroit lui
Qu il paie le desseruëour.
Si aura aumosne et honnour 
Car qui autrui seruice prent
Pechié fait se il ne le rent.
Pageu02P230
Que uous iroie ie contant
Honnour et feste et ioie tant
Fu faite Carmant et les siens
Que de defaute n i ot riens
De tout ce k à honnour amonte.
Ains croist de iour en iour et monte
La grant ioie c on li faisoit 
Car chascuns de cuer s en penoit.
Sachiez qu il n ot pas oublié
Que à sa fille demandé
N eüst trestout son errement 
Et ele tout si faitement
Qu ele ot esploitié et erré
Li ot tout dit et recordé
Dont li rois moult bon gré li sot
Que ele ainsi esploitié ot.
Car moult ot ouuré sagement
Ce li sambloit et soutilment.
Et très à point s onnour gardée.
Au besoing fu bien auisée.
Conme loiaus et bone et sage
Moult la prisoit en son corage.
# |
Bien auez entendu conment
Li rois Carmans très noblement
Fu honnorés et receüs
Quant à Sebile fu uenus.
Or seroit bien raisons et drois
Que ie de tous les autres rois
uous deïsse conment uenoient.
# |
Sachiez que forment se hastoient
Melocandis et Baldigans 
Car chascuns ert moult desirans
De tost uenir là où estoient
Celes que il auoir deuoient.
Pageu02P231
Chascuns si noblement uenoit
K à noble roi apartenoit.
Honnorablement se maintinrent.
II iours auant la feste uinrent.
Il ne couuint pas ensaignier
D aus honnorer et festiier
Cléomadès  car si le fist
Que de nule riens n i mesprit.
Bien fist kan qu il i aferi
Et il et la royne aussi
Et cil de la uile et sa gent.
Receü furent bel et gent.
Bel et bien se sorent auoir 
Car moult ot en aus de sauoir
Et d apensement et d auis.
Conme courtois et bien apris
Dou roi Carmant tost s acointierent.
La maniere d aus moult prisierent
Cil et celes qui iluec erent 
Kan k en aus uirent moult loerent.
Leur saluz à ceus qui là furent
Firent là où faire le durent
Conme roi courtois et sachant
Et auisé et biau parlant.
Celes auoient saluées
Et de moult lié cuer esgardées
Qui lor fenmes deuoient estre.
Moult lor plot la biauté et l estre
Que chascune d eles auoit 
Et à eles moult replaisoit
La maniere k en aus uéoient
De tant que ueüs les auoient.
# |
Celui meïsme iour auint
Que li rois Sormans li Rous uint
À Sebile et Bondars li Gris.
Pageu02P232
Lendemain uint Garsianis
Et uint li rois Galdas des Mons
Et li rois Agambars li Lons.
Chascuns des rois sa route auoit
Et o lui sa fenme amenoit
Fors un qui n ert pas mariés
Qui Galdas des Mons ert nommés.
Cil n auoit onques fenme eüe 
Rois estoit de moult grant ualue.
# |
Les roynes qui là uenoient
En lor conpaignie amenoient
Dames puceles damoiseles
Dont moult en i auoit de beles
Folio64u
Et uenoient en paremens
Si nobles si riches si gens
Que il estoit aferissant.
Haut et cler uenoient chantant
Les routes si qu eles aloient 
Ordenéement cheuauchoient
Car chascune dame tenoit
I cheualier qui l adestroit.
# |
Cléomadès à grant conpaigne
De ceaus de la terre d Espaigne
Contre chascune route aloit.
Tout ce que il i aferoit
D aus receuoir et honnorer
Faisoit sans riens nule oublier
As dames et as damoiseles
As cheualiers et as puceles
As rois as princes as barons.
N ert pas mestiers qu il fust semons
De faire à chascun son deuoir 
Car tant ot en lui de sauoir
Que à piece oublié n eüst
Pageu02P233
Riens que par droit faire deüst.
# |
O lui estoit li rois Carmans
Et si ert li rois Baldigans
Si ert li rois Melocandis.
Dux et contes princes marchis
Ot moult en cele conpaignie.
Mainte chançonnete iolie
Peüst on là oyr chanter.
Tout ainsi que m oez conter
Entrerent dedens la cité.
# |
Ie uous ai autre fois conté
Conment la citez ert parée 
Partout estoit si arréée
De tout ce qui estre i deuoit
Que nule riens n i defailloit.
Partout à destre et à senestre
ueïssiez à mainte fenestre
Maint chief de dame bien paré.
Noblece entr ele et richeté
Estoient là en point si grant
Que durement esmerueillant
Et cil et celes s en aloient
Qui la grant noblece uéoient
C on peüst ueöir à tous lés.
# |
Chascuns des u rois est alés
À son ostel si com il durent.
Leur ostel si arréé furent
Que il à aus apartenoit.
Sagement et bel et à droit
Alerent ueöir la royne
Quant poins en fu et Clarmondine
Et les autres dames aussi 
Ce ne mirent pas en oubli.
Pageu02P234
La royne à droit receüs
Les ot et liement ueüs.
Chascuns des rois s esmerueilloit
De la grant biauté qu il uéoit
En Clarmondine  et bien disoient
C onques si bele riens n auoient
ueüe conme cele estoit.
Chascuns moult durement prisoit
Et sa maniere et sa biauté.
Li et son estre ont moult loé.
En tel maniere que uous di
Se sont d ilueques departi 
À lor ostel sont reuenu.
# |
Ià ot Cléomadès ueü
Moult de dames en lor ostés 
Car de tout ce ert auisés
Que il estoit aferissant.
Entre lui et le roi Carmant
Alerent les dames ueöir 
Bien en firent tout lor deuoir.
Baldigans ert auoec tous dis 
Il et li rois Melocandis
Et de barons moult grant plenté
Par tous les lieus orent esté
Où il orent raison d aler.
Se tout uouloie recorder
Si com Cléomadès ala
Et conment tous ceus honnora
À cui il ert tenus dou faire
Ie metroie tant au retraire
Que ce seroit trop longuement.
Et pour ce uous di ie briement
Conment uers chascun se maintint.
Bien fist ce qu il i apartint.
De tout fist si bien sa partie
Pageu02P235
Qu il n est nus qui grant bien n en die.
# |
À lendemain estre deuoit
La feste à Sebile tout droit
Que li roi furent paruenu
Qui ci uous sont amenteü.
En iardins en maisons en rues
Erent plusours festes tenues
Parmi la cité de Sebile.
Feste manoit lors en la uile
Qui forment i estoit amée
Et de tous auant apelée.
# |
Encore n estoit pas uenus
Li nobles rois Meniadus 
Mais ià estoit ses ostex pris
Et arréés et à point mis
Pour lui et pour toute sa gent.
De cheualiers ot o lui cent
Ou plus et de dames autant.
Lendemain ains soleil leuant
Ot fait Cléomadès sauoir
Tous les barons qu il pot auoir
K encontre lui uorra aler.
Moult les fist priier de haster
Et il le firent tout ainsi.
De tous les rois nus n i failli
Qui lors erent là assamblé.
Bien matin uinrent tout monté.
Contre Meniadus alerent.
Assez près de là l encontrerent 
Car moult matin leuez estoit
Pour ce que la feste deuoit
Estre à Sebile celui iour.
Bien sambloit rois de grant ualour
Meniadus si com uenoit
Pageu02P236
Car li pays resplendissoit
Des chiers paremens que auoient
Il et cil qui o lui estoient.
# |
O Meniadus ert uenue
Sa mere k à enuis tenue
Se fust de cele reueöir
Qui souuent li ot fait doloir
Le cuer quant à Salerne fu
Pour le bien k en li ot ueü.
Folio65r
Dames auoit o li plenté
Des plus beles de lor regné
Et mainte pucele très gente.
La royne et sa fille Argente
Et les dames dont ie uous di
Et les damoiseles aussi
Estoient là endroit uenues
En cloches uers et en sambues
À escuciaus de riche ouuraigne
Semez fais des armes d Espaigne.
Li escuchon bien fait estoient 
Sor le uert très bien auenoient.
En tés atours que ie deuis
uenoit la royne et ses fis
Et si cheualier auoec lui.
# |
Ie n aroie pas conté hui
Com très à point fu festiiés
Meniadus et merciiés
De Cléomadès d el honnour
Qu il li faisoit à celui iour 
Dont Meniadus moult bon gré
Li sot que tele humilité
Li moustroit et amour si grant.
Lors torna uers le roi Carmant
Si tost qu il li fu ensaigniés.
Pageu02P237
Sire fait il bon iour aiez.
Et li rois Carmans erranment
Meniadus son salu rent.
# |
Dist Meniadus  Biaus dous sire
N aiez uers moi courrous ne ire
Se ie uostre fille gardai 
Car onques uers li ne pensai
Si me doinst Diex de ci partir
Riens dont me deüssiez haïr.
Ne sauoie qui ele estoit
Fors ce k entendre me faisoit 
Car sachiez bien se ie seüsse
Que o moi uostre fille eüsse
Ie le uous eüsse mandé.
Ce uous di ie par uerité.
Lors dist Carmans qu il l en sauoit
Bon gré et qu il l en mercioit
Et se peneroit dou merir
S il en pouoit en lieu uenir.
Meniadus moult l en mercie
Et moult enuers lui s umelie.
# |
Li roi li baron qui là furent
S acointierent si com il durent
De Meniadus et des siens 
Et il qui plains ert de tous biens
Se r acointa d aus ensement
Bel et à point et sagement.
# |
uers la royne debonaire
Qui auoit à non Bien-doit-plaire
S en est li rois Carmans alés
Et Cléomadès lés à lés 
Ensamble entr aus II s en alerent
Où la royne et sa fille erent.
Pageu02P238
Courtoisement ont saluée
Li et sa fille la senée
Et les dames qui là estoient.
À grant merueille regardoient
Cléomadès toutes les gens 
Biaus et bons lor sambloit et gens.
# |
Quant passé furent li salu 
Lors se sont de là esmeü.
Entre le noble roi Carmant
Et Cléomadès le sachant
uenoient delez la royne.
Parlé y ot de Clarmondine
Assez et en bonne maniere.
Bien li moustre que ie l ai chiere
Fait la royne quant pour li
ueöir uieng de mon pays ci
Pour ce que tant fait à amer
C on ne la porroit trop loer
C onques ne ui iour de ma uie
De tous biens si bien entechie.
À Cléomadès moult plaisoit
Que la royne ainsi disoit.
# |
Lors est la route acheminée
Et moult noblement aroutée.
II et II moult bel cheuauchoient.
Dames et cheualier chantoient
Bien et bel et ioliement.
Moult le faisoient liement
Cheualier dames et chascuns.
De tous ne s en faignoit nesuns.
# |
Ainsi en la cité entrerent.
Moult uolentiers les esgarderent
Cil de la uile et dou chastel 
Pageu02P239
Car moult noblement et moult bel
uenoient et moult très à droit
Li atours d aus à tous plaisoit.
Baldigans et Melocandis
Conme courtois et bien apris
Adestroient Meniadus
Quant à son ostel fu uenus
Et il et sa mere et lor gent.
# |
Et Cléomadès congié prent
Tel com il aferi à prendre 
Car il n erent pas à aprendre
Entre le roi Carmant et lui.
De là se sont parti andui.
À grant conpaignie s en uont
Enz ou chastel. Là uenu sont
Les dames n i ont pas trouuées 
Car ià s en estoient alées
Toutes ensamble grant pieça
Au lieu où la feste sera.
# |
Lors ueïssiez gens arréer
Pour dedenz le palis entrer
Où la grant feste estre deuoit.
Chascuns cele part se traioit.
Que uous feroie ie lonc conte
Maint roi et maint duc et maint conte
Et maint prince de grant ualour
Ot à Sebile celui iour.
Et mainte dame bonne et bele
I ot et mainte damoisele.
# |
Trop longuement i meteroie
Se de chascun uous deuisoie
Conment il estoient paré.
Ie l aroie trop comparé
Pageu02P240
Ains que li uoirs uous en fust dis 
Uns ans me seroit trop petis
À deuiser ent la moitié.
# |
Meniadus n ot detriié.
Sa route ot faite reparer.
uers la feste prist à aler 
Car Cléomadès li pria
De haster quant parti de là.
# |
Folio65u
Ainsi dedens la feste entrerent.
À merueilles les esgarderent
Tout cil qui uenir les uéoient 
Car si très noblement uenoient
C on n i peüst pas amender
Ià tant i seüst on uiser.
# |
Ià erent entrées les routes
En la feste et uenues toutes.
Cele ert toute la daërraine
Que li rois Meniadus maine.
# |
Chascuns durement se hastoit.
Car errant espouser deuoit
Clarmondine Cléomadès
Et li doi roi tantost après
Qui ses serours prendre deuoient.
Prest et apareillié estoient 
Et auoit on fait aporter
Les coronnes pour coronner
Cléomadès et Clarmondine.
Done Ynabele la royne
Qui sauoit kan c on deuoit faire
Ala encontre Bien-doit-plaire
Quant ele sot qu ele uenoit 
Car si grant uolenté auoit
Pageu02P241
D onnorer roi Meniadus
Que ele auoir le pouoit plus
Et sa mere et sa suer aussi.
Grant route auoit ouoeques li
De dames et de cheualiers
De damoisiaus et d escuiers.
# |
À Clarmondine moult pesoit
De ce que aler n i pouoit 
Car ele estoit toute arréée
Pour estre assez tost espousée
Si que ele raison n auoit
De partir de là où estoit
Car erranment deuoit monter
Pour deuers le moustier aler 
Car eglises erent adont
Aussi que eles ore sont
Là où lor fenmes espousoient
Selonc la loi que lors tenoient
Cil qui erent à celui tans
Dont cis liures est ramenbrans.
# |
Done Ynabele la sachant
Honnour et feste et ioie grant
Fist Meniadus et sa gent.
Bien-doit-plaire par la main prent
Et l en a auoec li menée 
À son pouoir l a honnorée
Et Argente sa fille aussi.
Cele le mist pas en oubli.
uers Clarmondine les mena
Et Clarmondine s adreça
uers eles quant les uit uenir
Car ele ne s en pot tenir
Ne ne dut si qu il li sambla.
La mere et la fille baisa 
Pageu02P242
Si faite ioie et tel samblant
Lor fist qu il ert aferissant.
Sagement les sot conioïr
De cuer plain de loial desir.
Cléomadès uint cele part
Qui de les honnorer sa part
Fist si qu il n i ot k amender.
De ce uous lairai ore ester.
# |
Si uous dirai com faitement
À celui tans coronnement
Estoient fait et estoré.
Sachiez k adont ert ordené
Que quant on les rois coronnoit
Et les roynes que c estoit
En la place trestout enmi
Là où on auoit establi
Le lieu où la feste en deuoit
Estre quant tel chose auenoit.
# |
Mais ainçois auoient esté
À lor moustiers et aoré
Les diex qu il adont aoroient
Selonc l usage qu il auoient
Au tans dont uous m oez parler
Deuant aus faisoient porter
III coronnes d or noblement.
Or uous deuiserai quel gent
Ces trois coronnes d or portoient.
C erent troi euesque et estoient
Reuestu selonc lor maniere
De uesteüre noble et chiere
Et portoit on samis uermaus
Deseur le roi et deseur aus.
Ainsi uers lor moustier aloient
Et arriere ainsi reuenoient.
Pageu02P243
Des trois coronnes uous dirai
Selonc ce que entendu l ai
Pour quoi il en i auoit trois 
Car ce est bien raison et drois.
La moienne senefioit
Que cil à droit tenir deuoit
Ceaus cui il auoit à garder
Qui on deuoit là coronner.
Et cele qui estoit à destre
Senefioit que ne doit estre
Nus rois pereceus d entreprendre
Sa terre et s onnour à deffendre.
La senestre si senefie
C on hée orgueil et felonnie
Et trayson et fausseté
Et outrage et desloiauté
Et c on ait l escu enbracié
D umilité et de pitié
Et de raison et d atemprance
Et de largece sans beubance.
# |
Et li samis uermaus desus
Senefie que rois ne dus
Ne princes ne doit pour paour
Defaillir de droit si l honnour
Aime ne s en Dieu est créans
Estre espandus en doit ses sans
Par quoi li drois soit retenus
Et de ce est chascuns tenus
Selonc lui que droit maintenir
Doit cil qui à Dieu ueut uenir 
Car Diex n a de nule gent cure
Se il ne maintienent droiture.
# |
uers l eglise alerent ainsi
Que ie l ai deuisé ici
Pageu02P244
Cléomadès et Clarmondine.
Là ueïssiez mainte royne
Et maint roi en riches atours.
Onques puis ne là ne aillours
N ot nule si noble assamblée
Que il ot là cele iornée.
Folio66r
Si riches atours i auoit
Que chascuns s en esmerueilloit.
# |
Sor I palefroi ert montée
Clarmondine si acesmée
Que uous m orrez ià deuiser.
uestue ert d un drap d outre mer
Moult merueilleus et moult diuers 
Car il n ert blans ne noirs ne pers
Ne uers ne iaunes ne uermaus.
C estoit un drois adeuinaus
K à paines pouoit nus sauoir
Quel color il pouoit auoir 
Et toute autele ert la sambue.
Palefroi de si grant ualue
Que estre pouoit palefrois
Auoit  et s estoient d orfrois
Riches ce k au frain aferi.
Par fine uerité uous di
Que li frains ert d or afiné.
Or ne uous ai pas deuisé
De quoi li arçon erent fait
De la sele  mais sans lonc plait
uous en dirai la uerité.
D or estoient bien dru semé
D esmeraudes et de rubis
Li arçon que ie uous deuis.
Une orle de gros pelles blans
Pageu02P245
I ot qui bien i ert séans.
Li poitraus le frain ressambloit 
C est chose qui aferissoit.
# |
Dou roi Carmant ert adestrée.
Meniadus l ot saluée
Et ot à li parlé assez
Et l adestroit à l autre lez.
# |
D un fil d or erent galonné
Si cheueil dont si grant plenté
Ot qu il n en i couuenoit plus
K ainc si biaus chiés ne fu ueüs.
Une petite coronnete
À riches pierres legerete
Ot la bele sor son chief mise.
Or est drois que ie uous deuise
De la coronne la façon.
Seur le cercle tout enuiron
Auoit très fins rubis perciés
En uergeletes d or fichiés 
Et seur la pointe des uergeles
Ot petites esmeraudeles 
Et autour de chascune chasse
Auoit une fine toupace
En uergeletes d or ainsi
Com li rubi dont ie uous di.
Et li cercles ert fais au miex
Que faire le pot hom soutiex
# |
À sa cote I fermail auoit
Qui moult très grant chose ualoit 
Et auoit assis en milieu
Un très precieus camahieu
Auironnés de dyamans
Dont li plus petis estoit grans
Pageu02P246
Et i ot assez d autres pierres
Qui moult erent fines et chieres.
Et ert d une ceinture çainte
Où de riches pierres ot mainte.
Moult ert riche cele ceinture 
D or et de pierres à nature
Estoit ouurée bien et bel.
En cote estoit et en mantel
Dont la penne ert riche et diuerse
De bestes qui naissent en Perse.
Les nons des bestes pas ne sai
Pour ce à nonmer les lairai.
Moult ert riche la forreüre 
I tant sans plus de uesteüre
Ot la bele ne plus ne mains.
Uns malades deuenist sains
Qui assez peüst regarder
Son très gent cors et son uis cler
Et son très biau chief crespe et blont.

Ainsi uers le moustier s en uont.

Elyador la suer ainsnée
Cléomadès si acesmée
uenoit après qu il conuenoit.
Or uous dirai qui l adestroit.
II	l adestroit Bondars li Gris
Entre lui et Garsianis.
Feniadisse après siuoit
Qui ainsi acesmée estoit
Que il estoit aferissant.
Doi roi qui erent moult poissant
Pageu02P247
Icele pucele adestroient
Et uous dirai qui il estoient 
Li uns ert Agambars li Lons
Sormans li Rous ert li secons.
Marine après eles uenoit. 
Argente par la main tenoit
La suer au roi Meniadus.
Galdas des Mons s ert embatus
Auoec eles qui moult sauoit
De bien pour ce les conpaignoit.
Dames erent de bon afaire
Done Ynabele et Bien-doit-plaire.
L une lés l autre cheuauchoient
Après cele route siuoient.
De II rois adestrées furent
Qui par raison faire le durent.
Baldigans et Melocandis
Erent li roi que ie deuis
Qui ces II dames adestroient.
Les autres roynes uenoient
Après toutes en ordenance.
Sachiez que noblece et plaisance
Et richece en la route estoient
Qui moult bien paroir s i faisoient.
# |
Or n ai pas dit qui adestrerent
Cléomadès. Mais qui il erent
uous arai ie dit moult briement
N i metrai pas trop longuement.
À son destre lés ot Durban
Et au senestre lez Sartan 
Pour ce k onnorer les uouloit
À aus adestrer se faisoit.
Sauoir uouloient pluseur gent
Qui cil erent qui telement
Adestroient Cléomadès
Que lés lui estoient adès.
Pageu02P248
Et ce n ert pas merueille grant
Ains ert chose bien aferant 
Car quant on uoit un grant seignour
Qui fait à un bon poure honnour
Aucun se painent de sauoir
Qui il est  dont cil font sauoir
Folio66u
Qui uuelent connoistre les boins
Et uuelent retenir les poins
Par quoi on puet bons deuenir
Et à haute honnour auenir
Et qu il se uueillent entremetre
Des poins de bien à œure metre.
# |
Pou uaut semers sans recueillir
Et bien oyr sans retenir.
Cil qui ot et uoit et retient
As poins de haute honnor se tient
Mais k en son cuer ait uolenté
Qu il ait le mont d onneur monté.
Et qui est li mons honnorables 
C est li haus mons qui est estables
Dont mais nus ne descendera
Puis que il montez i sera 
C est li haus mons de Paradis
Là où Diex met tous ses amis.
Tout cil qui monteront ce mont
De tous maus eschapé seront
Et seront uenu à tous biens
Si que il ne lor faurra riens.
Sage seront cil qui pener
Se uorront de ce mont monter 
Car cil qui ne s en peneront
Pageu02P249
En la male ualée iront
D enfer là où ne ua nus biens 
Car là ne claime bien fais riens
Car bien fais a son droit estage
En Paradis à heretage
De ce uous uueil briement parler.
Bon fait sa uie en bien user 
Car cil qui en bien l usera
De ioie coronnés sera
D une coronne esioïssans
Dont cil coronné à tous tans
Seront qui trespassé aront
Ce siecle ainsi qu il deueront.
# |
Au moustier uinrent. Lors descent
Cléomadès tout erranment.
Lors de toutes pars descendirent
Si tost que descendu le uirent.
Et li euesque qui portoient
Les coronnes uenu estoient
Droit à l entrée dou moustier.
Clarmondine sans detriier
Fu errant auant amenée 
Et Cléomadès espousée
L a et ele lui espousé
Dont Desirs sot Raison bon gré.
# |
Melocandis lors espousa
Elyador qu il moult ama
Tout son uiuant et ele lui 
Moult amerent l uns l autre andui.
De Melocandis ert moult près
Baldigans qui errant après
Espousa moult très liement
Feniadisse o le cors gent.
Ainsi fu fait bien et à droit
Pageu02P250
Que on à celui tans l usoit.
# |
Quant espousé orent tout troi
Si com uous ai dit li troi roi
Lors uinrent li euesque auant.
À Cléomadès tout errant
Mirent sor le chief la coronne
Dou destre lez qui moult ert bonne.
À Clarmondine ainsi le firent 
La destre coronne li mirent
Qui pour li fu là aportée
Et li fu la petite ostée
Dont deuant parlé uous auoie.
Ne demandez pas s il ot ioie
Là où uit tel gent espouser
Et errant après coronner
Conme li preus Cléomadès
Et Clarmondine qui adès
Auoit en bien usé son tans
Et fist tant qu ele fu uiuans.
# |
Chascuns dedens le moustier uint.
Fait fu kan qu il i apartint
Selonc ce que adont usoient
Cil qui à celui tans estoient.
Enz el moustier tant demorerent
Que poins en fu. Lors s en tornerent.
Quant ainsi orent aoré
Lor Diex qu il ert acoustumé
Leur II coronnes leur osterent
Cil qui seur les chiés leur poserent.
Quant dou moustier issirent fors
Les senestres coronnes lors
Leur assist on deseur les chiés.
Tout en autel point ce sachiés
Que il au moustier uenu erent
Pageu02P251
Tout ainsi arrier s en r alerent 
Fors tant que coronne portoit 
Cléomadès qui pas n auoit 
Coronne eue au uenir là. 
Autre difller]ence n i a 
Et ce k autre coronne auoit 
Clarmondine que ne souloit. 
# |
Se uous à ce point là fussiez 
Plenté d estrumens oyssiez  
uièles et sauterions 
Harpes et gigues et canons 
Leüs rubebes et kitaires. 
Et ot en pluseurs lieus nacaires 
Qui moult très grant noise faisoient  
Mais fors des routes mis estoient. 
Cymbales rotes timpanons 
Et mandoires et micanons 
I ot et cornes et douçaines 
Et trompes et grosses araines. 
Cors sarrazinois et tabours 
I auoit moult en lieus plusours. 
Estrumens de mainte maniere 
I ot et auant et arriere 
De toutes pars et de tous lés 
Que ie ne uous ai pas nonmés  
Car de maint pays i estoient 
Menestrel qui assez sauoient 
De ce k afiert à menestrel 
Li un d un et li autre d el. 
# |
Ainsi en la place rentrerent. 
Et lors Cléomadès menerent 
Tout droit au lieu où arréés 
Pageu02P252
Ert Il siege[s] où coronnés 
Deuoit estre la tierce fois. 
Tout ce qu il ert raisons et drois 
Fu fait et lui et Clarmondine. 
Lors fu rois et ele royne 
Quant les tierces corones orent. 
Ainc plus biau roi ueöir ne porent 
Folio67r
Nus ne nule ne loing ne près 
Com fu li rois Cléomadès  
Et de Clarmondine la bele 
Repot on bien dire que ele 
Fu la plus bele coronnée 
Qui ainc fu royne clamée. 
# |
Moult fu cil mariages gens 
Et graciiés de toutes gens  
Car il fu à tesmoing l estoire 
Qui est tesmoignie pour uoire 
De la plus bele et du plus bel 
Qui fussent puis le tans Abel.
# | 
Deuisé uous ai moult briement 
D aus II le tiers coronnement. 
Si ai ie fait les autres II  
Car longue riote n est preus 
Car trop plus fu grandement faite 
La chose que ne l ai retraite. 
Mais il n est mestiers ne besoins 
Que tous uous recorde les poins 
Que on fist aus coronner 
Et pour ce le lairai ester. 
# |
Le roi Cléomadès leuerent 
Dou lieu là où le couronnerent 
Li roi li prince li baron 
Dont là auoit moult grant foison. 
Pageu02P253
Lors le menerent asseöir 
Au haut dois si que bien ueöir 
Le pouoit on de tous costés. 
Clarmondine son destre lés 
Li sist  car la coustume estoit 
Adont c om ainsi le faisoit. 
# |
Sachiez que cele conpaignie 
Fu de mainte gent graciie 
Le iour et prisie et loée. 
Et lors fu li aigue cornée 
En pluseurs lieus. Lors s apresterent 
Pour seruir cil qui tenu erent 
De seruir à cele iornée. 
Mainte coupe d or ou dorée 
ueïssiez maint baron tenir 
Pour roi Cléomadès seruir. 
Bacins d or et d argent tenoient 
Cil qui au roi donner deuoient 
L aigue pour ses mains alauer. 
# |
Or uous uorrai ie deuiser 
Qui à la table le roi sist  
Ainsi que l estoire le dist 
uous en dirai la uerité. 
Après ce qu il orent laué 
Elyador sa suer ainsnée  
A li rois lés lui apelée 
À son senestre lés tout droit  
Car à son destre lés séoit 
Clarmondine car raisons fu 
Selonc ce k auez entendu 
Que il estoit acoustumé. 
Li rois Carmans au cuer sené 
Sist lés sa fille Clarmondine
La très gracieuse royne.
Pageu02P254
Et Feniadisse après sist  
Li rois Carmans lés lui la prist 
Et rois Meniadus après. 
Lés la serour Cléomadès 
Elyador la debonaire 
Sist la royne Bien-doit-plaire  
Après cele ne séoit nus. 
Tout droit après Meniadus 
Se sist Marine et puis Argente. 
Moult fu cele tablée gente. 
# |
Bien sambloit la feste roiaus. 
Quatre haus dois i ot si haus 
Que cil qui à ces dois séoient 
En pluseurs lieus ueöir pouoient 
La noblece qui i estoit. 
Done Ynabele se séoit 
Delez le roi Melocandis 
À I des dois que ie deuis 
Et delez le roi Baldigant. 
Conme bonne dame et sachant 
Ot les autres roynes prises 
Et les ot delez li assises. 
La fenme au roi Bondapt le Gris 
I sist et la Garsianis 
Et la fenme au roi Agambart 
Qui ert dame de bonne part  
Et la fenme le roi Sormant 
I sist qui moult ert auenant. 
# |
Que uous feroie ie Ione conte  
Roi roynes et duc et conte 
Cheualier dames autre gent 
Sirent au mengier noblement. 
À la feste que ie deuis 
Gent auoit de maint pays
Pageu02P255
Moult i ot de cheualerie. 
Mais la sonme ne sai ie mie 
Combien il en i pot auoir 
Ne [ie] n en diroie fors uoir  
N onques de ce ne me parlerent 
Les II dames qui me conterent 
De ceste matere l estoire. 
Mais des nouuiaus cheualiers croire 
Pouez bien ce que i en dirai. 
La sonme uraiement en sai  
Car la sonme en soi par les dames 
Cui Diex gart en cors et en ames 
Dont ie uous ai deuant parlé  
D eles en sai la uerité  
Bien en i ot M et uII cens. 
# |
Li iours fu biaus et Clers et gens
Et li airs temprés à nature. 
Ne fist trop chaut ne trop froidure 
Mais si à point k à souhaidier 
Serui furent à ce mengier  
Si que conmunaument disoient 
Cil qui à cele feste estoient 
K ainc n orent ueü en lor uie 
Feste si grandement seruie 
Com cele fu de trestous biens 
Car à nului ne faloit riens. 
Li pois Cléomadès donna 
Le iour que on le couronna 
À Durbant une duehe[t]é 
Et à Sartan une conté 
Ains qu il s assesist au mengier  
Car rans rinces ne doit laissier 
Que ses dons ne soit tost donnez
Puisque dou faire est auisez
Pageu02P256
Et que il dou faire a raison 
Courtement faire le doit on. 
Durbans et Sartans sagement 
L en mercierent bonnement 
Folio67u
Et à Dieu graces en rendirent. 
Deuant Cléomadès seruirent 
Andoi ce iour moult liement 
Et moult très afaitiement. 
# |
Ie n aroie à piece uisé 
Conment i eüsse recordé 
Com les routes erent parées 
Et très richement estofées  
À chascun més que on seruoit 
Chascuns sa route reparoit 
De ceaus qui les routes auoient. 
Li menestrel qui là estoient 
N auoient pas pouoir d entendre 
Qu il peüsseut tous les dons prendre 
C on leur offroit de tous costez. 
De paremens ert si troussez 
Cil qui tout le mains en auoit 
Que à paines aler pouoit. 
# |
Noblement seruirent ce iour 
Cléomadès lor bon seignour 
Cil qui erent tenu dou faire. 
Après mengier les napes traire 
Firent et erranment lauer  
Et quant il fu poins de leuer 
Lors se leuerent erranment 
Car moult se hastoient forment 
Partout li cheualier nouuel 
Pour aler lancier au tablel. 
Et les dames et li seignour 
S en alerent lors sans demour
Pageu02P257
Seur les eschafaus asseöir. 
De là porent à plain ueöir 
Com faitement se maintenroni 
Cil qui au tablel lanceront. 
# |
Moult apartement s arréerent 
Cil qui par raison tenu erent 
D aler ces tabliaus lancier. 
De la uile sans detriier 
S en issirent de grant randon 
Roi duc conte prince baron 
Et cheualier et damoisel. 
Maint cheual corant et isnel 
Peüssiez ueöir eslaissier 
Et mainte gent qui bien aidier 
Se sorent dou cheual mener 
Pour faire lancier et torner 
Ou pour faire grans saus pourprendre. 
N en estoient pas à aprendre. 
Assez de ceaus en i auoit. 
Chascuns durement se penoit 
De lui maintenir telement 
Que on en parlast bonement  
Car cil qui au tablel lançoient 
Là endroit regardé estoient 
En pluseurs lieus de pluseurs gens. 
Moult est li ieus apers et gens. 
# |
Galdas des Mons si s i prouua 
Ce iour que on moult l en loa. 
Aussi fist on Melocandis. 
Baldigans et Garsianis 
En refirent si Ior partie 
Que drois est que on bien en die. 
Aussi fist li rois Agambars 
Ne croi que plus droit traisist ars
Pageu02P258
Droite fleche bien enpennée 
Quant ele est adroit entesée 
Que il des iauelos faisoit 
Au tablel quant il les lançoit. 
Mais seur tous le pris enporta 
Meniadus c on li donna 
L espreuier pour le miex lançant 
Et pour le plus bel cheuauchant. 
Cil ieus à cel tans s estendoit 
Plus loing qu il ne fait orendroit. 
Par tous pays conmunaument 
Iouoient de ce geu souuent 
Li cheualier quant il uouloient 
Moustrer l aperté qu il auoient. 
# |
En pluseurs lieus par la cité 
Ert feste en grant autorité. 
Danses baus caroles et ieu 
Estoient ueü en maint leu. 
Parmi Sebile en lieus plusours 
Reuiaus et deduis et baudours 
Erent adont si sormonté 
Qu il estoient roi coronné. 
# |
Moult se sont bel esbaniié. 
Après ce qu il orent lancié 
Au tablel et assez ioué 
Se sont en la uile rentré. 
Quant poins et tans et lieus en fu 
En la feste sont reuenu. 
# |
Forment fu loez et prisiez 
[Et] de toutes gens graciez 
Meniadus et ce qu ot fait. 
Mais ie ne uous ai pas retrait 
Conment Amours l ot atorné 
Pageu02P259
À ce qu il ot son cuer donné 
Tout entierement à Marine  
Car perdue auoit Clarmondine. 
Cele ne porroit recouurer. 
Mestiers li ert d aillours penser 
Se il fenme prendre uouloit  
Car cele failli auoit 
Et il fait bon son cuer oster 
De ce e on ne puet amender. 
# |
Moult li sambloit Marine bele 
Et uraiement si estoit ele. 
Lors ne fust plus bele trouuée 
Qu ele ert ne miex endoctrinée 
Fors que Clarmondine sans plus  
Mais à cele ne deuoit nus 
Comparer nule autre biauté 
Tant en par auoit grant plenté. 
# |
Meniadus entalenta 
Que il Marine rouuera 
À Cléomadès  mais auant 
En parlera au roi Carmant 
Et à sa mere et à sa gent  
Car son cuer si entierement 
A dou tout Marine otriié 
K en sa prison le tient liié 
Amours si amiablement 
Que il n a uouloir ne talent 
De cele prison eschaper 
Ains li plaist moult à demorer 
En la prison que ie uous di. 
Sa mere et son conseil aussi 
Le moustra qu il i apartint  
Et li leur consaus à ce uint 
Que il li loerent à prendre 
Pageu02P260
Marine s ele ueut entendre 
Folio68r
À ce que la chose li plaise. 
# |
Moult fu Meniadus à aise 
Quant d aus tele parole entent. 
Lors se pensa que erranment 
uers le roi Carmant s en iroit 
Et son conseil o lui menroit 
Et li mousterroit la besoigne 
Dont il auoit au cuer grant soigne 
Conment ele fust acheuée. 
Bien-doit-plaire a o lui menée 
Sa mere cui il moult amoit 
Et à ce bien raison auoit 
Car chascuns doit sa mere amer 
Et à son pouoir honnorer. 
# |
Deuant le roi Carmant s en uinrent. 
D une part à conseil le tinrent 
La besoigne à point li moustrerent 
Pourquoi là endroit uenu erent. 
Au roi Carmant moult agréa 
Et dist que il en parlera 
Au roi Cléomadès errant. 
Que uous iroie ie contant 
Li rois Carmans sans arrester 
Ala cele chose moustrer 
À Cléomadès cui moult plot 
La chose quant oye l ot. 
Aussi fist il done Ynabele 
Et à Clarmondine la bele  
Et ceaus qui au conseil estoient 
Le mariage moult looient 
Que il ne s en descorda nus. 
Et li rois Carmans reuenus 
Est d iluec à l autre partie.
Pageu02P261
Quant Meniadus a oye 
La chose ainsi qu il la raporte 
De son cuer la ioieuse porte 
S ouuri contre celui raport  
Car Amours ot en lui pris port 
Par quoi couuint la porte ouurir 
Pour celui raport recueillir 
Que li rois Carmans raporta. 
Moult chier de cuer ce raport a 
Meniadus quant il l entent. 
# |
À Cléomadès erranmelli 
Les enmena li rois Carmans. 
Et Meniadus com sachans 
Moult bel et moult à point moustma 
La besoigne qui li toucha 
À Cléomadès sans detri. 
Sire rois fait il ie uous pri 
Que uous uostre suer me donnez 
Marine. À bonne heure fui nez 
Se uous m en otroiés le don. 
Rendu m arés biau guerredon 
De ce que gardai Clarmondine 
Se donner me uoulez Marine. 
Certes moult en seroie liez 
Se donner la me uouliiez  
Car estre moult liez deueroie 
Se ie la suer auoir pouoie 
De roi de tel adrecement 
Com uous estes se Diex m ament. 
Fait Cléomadès com courtois  
La demandés  et quant tex rois 
Com uous estes ma suer demande 
Ce seroit uilonnie grande
Pageu02P262
Et folie dou refuser  
Pour ce m i plaist à acorder. 
Liez en doi estre et ie si sui 
Si que ne sai roi auiour d ui 
À cui ie la donnasse auant 
Que à uous fors le roi Carmant 
Mon chier seigneur que ie uoi ei  
Car à lui nului n aati. 
Ie ne le di pas pour losenge 
Sachiez ne pour fausse Ioenge  
En uous est moult bien emploiie 
Ma suer et ie la uous otrie. 
# |
Lors fu li rois Meniadus 
Si liés qu estre ne pouoit plus. 
Cléomadès en mercia 
À point. Lors sont alés droit là 
Où Marine ert. Que uous diroie 
Fiancie l a à grant ioie 
Pour à lendemain espouser. 
De ce uous lairai or ester. 
Tost fu cele nouuele alée 
Par la cité. Forment agrée. 
Tous ceaus qui parler en ooient 
Ce mariage moult looient 
Et moult fu à chascun plaisans  
Car moult ert biaus et auenans 
Meniadus et afaitiez. 
# |
Quant li iours fu paranuitiez 
Chaseuns uers son osiel se trait. 
Ie n aroie à piece retrait 
La grant feste ne le deduit 
Qui en pluseurs lieus cele nuit 
Fu menée par la cité. 
De ioie auoit partout plenté. 
Pageu02P263
Quant poins en fu couchieir alerent
Li doi roi qui marié erent 
Aus Il serours si com uous di. 
Arréé furent li lieu si 
Où chascuns d aus gesir deuoit 
Que nobles rois aferoit. 
Selonc ce k adont ert usé 
Fn fait et point ordené. 
# |
S onques chambre fu bien parée 
Dont fu cele bien arréée 
Qui pour Cléomadés le roi 
Fu arréée. Tout l arroi 
N en aroie pas deuisé 
En tout le plus Ione iour d esté 
Tant i par auoit grant noblece. 
Et se dou lit la grant richece
uous disoie où conchier deuoit 
À grant merueille uous uenroit 
De la richece la deuise. 
D ouurage de diuerse guise 
Erent les estofes dou lit. 
Auoir deüst si grant delit 
Qui assez le peüst ueöir 
Que mais n en queïst remouuoir. 
Moult estoit biaus â regarder. 
# |
Ou lit que m oez deuiser 
Iut li rois auoec Clarmondine. 
Auoec aus iut une royne 
C on apele Loial Amour 
Qui coronnée ert de douçour. 
Folio68u
Cele royne moult amoient. 
Par son conseil ouuré auoient
Et firent de là auant
Tous iours tant com furent uiuant.
Pageu02P264
Adès en loiauté se tinrent 
Et loiaument Amours maintinrent. 
Icele nuit ainsi se iurent 
Si lié de cuer que estre durent. 
# |
Et lendemain quant poins en fil 
Se leuerent quant tant geü 
Orent que raisons aportoit. 
Clarmondine enpensé auoit 
K à Clèomadès rouuera 
I don et ele li rouua  
Et il le don tout erranment 
Li otroia moult liement.
# |
Sire fait ele or uous dirai 
Quels li dons est k auoir uorrai. 
Sachiez que moult lie seroie 
Se ie mariée uéoie 
Argente en I lieu soufisant  
Et li dons que ie uous demant 
C est que uous uous uueilliez pener 
De li hautement marier. 
Ce est li dons que ie uous proie.
# | 
Cléomadès l ot  s en ot ioie. 
À Clarmondine bon gré sot 
De la requeste et moult li plot  
Et il dist que il en fera 
Tout son pouoir. Lors s auisa 
Que Galdas des Mons là estoit 
Qui ainc fenme eüe n auoit  
Et pense bien que il fera
Pageu02P265
Partie de ce qu il uorra. 
À Clarmondine l a moustré 
Cui la chose uint moult à gré. 
D ainsi que moustrée li ot 
Au plus tost que il onques pot 
Fist tant k au roi Galdas parla. 
Tant li dist et li deuisa 
Qu il arréa le mariage 
De lui et d Argente la sage 
Par l assentement des parties 
Qui ioians en furent et lies. 
Si furent toute l autre gent. 
À tous plaisoit conmunaument 
Et disoient que gracieus 
Ert li mariages d aus II  
Car bonne et bele ert et plaisans 
Argente et cil preus et uaillans 
Et biaus qui auoir la deuoit. 
Que uaurroit c on plus uous diroit 
# |
Marine et Argente arréées 
Furent et au moustier menées. 
Telement arréées furent 
Que eles par droit estre durent. 
Et cil qui auoir les deuoient 
Aussi si arréé estoient 
Que de tout ce riens n i failloit 
Que à chascun d aus couuenoit. 
# |
Pour ce que on ne die pas 
Que ie de l estoire trespas 
Riens nule nonmer uous uorrai 
Ceaus ainsi que entendu l ai 
Qui les puceles adestrerent 
Quant uers le moustier en alerent.
Marine par deuant aloit 
Pageu02P266
Rois Cléomadès l adestroit 
Tout droit au lés par deuers destre 
Et Melocandis à senestre. 
Et Argente uenoit après. 
son destré lez ert moult près 
Li rois Carmans qui l adestra  
Et li rois Baldigans ala 
Delez li au senestre lez. 
Au moustier qui fu Ions et lez 
S en uinrent. Errant espouserenf 
Li roi et lors s en retornerent. 
# |
Quant fait orent tout leur deuoir 
Ie uous puis bien dire pour uoir 
Que la feste fu moult plus grant 
Celui iour que le iour deuant 
Se on la pot faire plus grande. 
Nus ne uouloit uin ne uiande 
Ne riens c on seiist deuiser 
C on ne le feïst deliurer 
Tous ceaus qui mestier en auoient 
Et qui demander le uouloient. 
Car la feste miex pourueüe 
Fu que nule qui ainc ueiie 
Fust ne deuant ne puis ce di  
L estoire le tesmoigne ainsi 
Qui est ueritable et certaine. 
# |
En la place c on claime Arainne 
Fu le iour defors les palis 
Mains riches cheuaus poursaillis  
Car tout errant après mengier 
Alerent au tablel lancier 
Trestout li cheualier nouuel. 
Prince baron et damoisel 
I alerent esbanoier.
Pageu02P267
Chascuns pour son cors auancier 
I aloit. Que sage faisoient 
Et encore demain feroient 
Que sage cil qui entremetre 
Se uorroient et paine metre 
D auancier aus et Ior honnour 
Pour ataindre non de ualour  
# |
Par dedens les palis estoient 
Mainte gent qui moult se penoient 
festiier à leur pouoir. 
En maint lieu peüssiez ueöir 
Danses caroles ieus et baus. 
En haut deseur les eschafaus 
Sist la royne Clarmondine. 
Delez li sist sa suer Marine 
Et si sist Argente la bele. 
La royne done Ynabele 
I sist et si sist Bien-doit-plaire 
Qui moult ert bonne et debonaire 
Et en toute honnour connoissans. 
# |
Entre eles sist li rois Carmans 
À cui moult durement plaisoii 
La maniere que il uéoit 
En done Ynabele la sage 
Forment prisoit en son corage 
Sa contenance et sa maniere. 
D onneur faire estoit si maniere 
Là où ele à faire aferoit 
Que chascuns amer la deuoit  
N auoit en li à amender 
Riens nule c on peüst uiser
# |
Folio69r
De iour en iour plus la prisoit
Li rois Carmans et plus l amoit
Pageu02P268
Tant k Amours I commant li fist 
Tel que à fenme la preïst 
Et que il se uousist pener
De li faire à ce acorder 
Que ele prendre le uousist. 
En tel penser Amours le mist  
Car dame estoit bel et plaisans 
Done Ynabele et auenans. 
Et il de cuer entierement 
Dou tout à ce faire s assent 
S auoir la puet que il la praigne 
Et que tost la besoigne enpraigne  
Et pensa qu il en parleroit 
Quant poins et tans et lieus seroit. 
# |
Li rois Carmans en tel point fu 
O les dames. Moult ont ueü 
Partout de ioie et de reuel 
Maint cheual corant et isnel 
Pouoient ueöir eslaissier  
Maint riche baron maint princier 
Maint bacheler maint damoisel 
Pouoient ueöir au tablel 
Lancier moult très apertement. 
Moult festioient liement. 
# |
Deuant cel eschafaut auoii 
Une estache qui soustenoit 
Un grant bacin large d argent. 
ueöir pouoient mainte gent 
La geline d or qui estoit 
En ce bacin et com aloit 
Par desus le bacin chantant 
Pageu02P269
Et si poucin après siuant. 
Seur une autre estache delez 
Ert li hom d or mis et posez 
Qui tex ert que tromper deuoit 
Qui enuers celui penseroit 
Cui il ert mal ne trayson 
Tout errant orroit on le son 
De la trompe que il tenoit. 
Et li cheuaus de fust estoit 
Lés l oume d or  ueöir le porent 
Trestout cil qui ueöir le uorrent. 
Durement s en esmerueilloient 
Cil et celes qui les uéoient. 
Diuers erent et bel et chier  
C ert bien chose à esmerueillier 
Que des ioiaus que ie deuise. 
Nul ne les uoit qui ne les prise. 
# |
Ainsi là endroit se séoient 
Les dames et si regardoient 
Le deduit de trestous costez. 
ueöir en pouoient assez. 
Quant tant orent iluec esté 
Que poins en fu lors sont leué.
# | 
Li rois Carmans pas n oublia 
Le conmant k Amours fait li a 
Ains fist tout erranment mander 
Son conseil. Sans plus arrester 
Cele besoigne leur moustra 
Et chascuns tantost li loa 
Qu il le ferst hastéement 
Se la royne s i assent 
Done Ynabele k à meillour 
Ne pouoit il donner s amour. 
Pageu02P270
Au roi Carmant uint moult en gré 
Ce que sa gent li ont loé 
Qu il la preïst. Lors s auisa 
Que à sa fille en parlera 
Ains k à Cléomadès le die. 
Ainsi le fist. Lors fu moult lie 
Clarmondine quant ce entent  
Car de cuer amoit durement 
Done Ynabele car trouué 
Auoit en li tant d amisté 
Et de douçour et de tous biens 
Qu ele l amoit sor toute riens. 
Cele besoigne moult li plot  
Moult la loa et moult la uot. 
# |
Que uous iroieie contant 
Ne la besoigne pourloignant  
À Cléomadès en parla 
Li rois Carmans. Moult agréa 
Cléomadès quant l entendi • 
À la royne en parla si 
Sa mere qu ele s otria 
À ce que son plaisir fera. 
Mais ainçois grant debat i mist 
Que ele otroier se uousist 
À li iamais remarier. 
Nepourquant l i fist acorder 
Ses fiex ou uousist ele ou non  
Et bien li moustra par raison 
Que ele pas ne mesprenoit 
S ele si uaillant roi prenoit 
Et si preudoume et si sachant 
Conme le noble roi Carmant. 
Et ele tant son fill ama 
Qu ele courroucier ne l osa
Ains fist dou tout sa uolenté.
Pageu02P271
Le mariage a créanté 
Cléomadès et pris en main. 
Les noces furent lendemain 
Si grandes et de tel afaire 
Que on les pot onques miex faire. 
Tout kan que il i couuenoit 
Fu fait grandement et droit 
Si que il ert aferissant. 
# |
Adès aloit en grandissant 
La feste en ioie et en honnour 
De plus en plus de iour en iour. 
De festiier de caroler 
Et de plenté de dons donner 
À ceaus qui tenu en estoient 
Cil qui honnour faire deuoient 
N el metoient pas en oubli. 
Plus en faisoient que ne di 
Et que ne saroie retraire. 
Et pour ce me uueil de ce taire  
Car à piece nonmés n aroie 
Ià si pener ne m en saroie 
Les dons qui là furent donné 
Tant en i par ot grant plenté. 
# |
Dou roi Cléomadès sai bien 
Que il n oublia nule rien 
K  à honnour à faire aferist 
Ainsi que l estoire le dist. 
Ainc rois à feste ne donna 
Tant de grans dons que il fist là. 
As dames et as cheualiers 
Cheuaus palefrois et deniers 
Folio69r
Plenté de dras d or et de soie 
Or monnéé et sans monnoie 
Coronnes fermaus et ioiaus 
Pageu02P272
Donna assez riches et biaus. 
Hanas d or pos platiaus d argent 
Donna li rois à pluseur gent 
Et d autres manieres de dons 
Tant que n en sai dire les nons  
Si que tout cil qui là estoient 
Entre aus conmunaument disoient 
C onques mais n auoient ueüe 
Feste de si très grant ualue 
Com cele ne mais ne feroient. 
De tout la feste moult prisoient. 
# |
Quatre iours la feste dura. 
Les trois puceles maria 
Cléomadès si com orés 
Dont uous deuant oy aués 
Qui Clarmondine orent seruie 
La bele la bien ensaignie 
Et il leur fu guerredonné 
À leur plaisir et à leur gré 
Ainsi com ie le uous dirai 
Car la chose uraiement sai.
# | 
Florete espousa Fercatas 
Et Gayete ot Elyadas  
Et à un autre grant seignour 
Riche de grant terre et d onnour 
Refu Lyadès mariée. 
Chascune fu si assenée 
Que grandes dames toutes trois 
Furent. Ce fu raisons et drois 
Car bien l auoient desserui  
Et pour ce leur fu si meri 
K à tous iours riches et manans 
Furent tant com furent uiuans. 
Pageu02P273
De Pinchonnet fist cheualier 
Li rois  car forment l auoit chier 
Et il faisoit tant amer 
C on le deuoit bien honnorer 
Car sages et courtois et nès 
Et gracieus ert Pinchonnès 
Ne mais I seul mot ne deïst 
Où on riens entendre pouist 
Fors que honnour et courtoisie 
Sa desserte li fu merie 
Si grandement qu il et si hoir 
En porent tous iours miex ualoir 
Grant terre et noble seignorie 
Li fu de par le roi baillie 
Et de lui si maistre le fist 
Li rois si com li liures dist 
Qu il ne uousist rien conmander 
Que nus li osast refuser  
Car li rois ainsi le uouloit 
Et cil ert tex qu il le ualoit. 
# |
Cléomadès com nobles rois 
Et conme sages et courtois 
Fourni sa feste et acheua. 
Or uous dirai cui il donna 
Le trompeëur d or qu il auoit. 
C ert uns ioiaus que moult amoit  
Car il faisoit moult à amer. 
De par lui le fist presenter 
Au roi Carmant et cil le prist 
Qui dou present grant ioie fist 
Car le iouel forment prisa  
Moult li plot et li agréa 
# |
Les trois poucins et la geline 
Fist presenter à la royne
Pageu02P274
Qui Bien-doit-plaire auoit à non. 
La dame prisa moult le don  
Car moult estoient riche et bel 
Et noble et plaisant tel iuel. 
Bien auez deuant entendu 
Quele cele geline fu 
Et quel estoient li poucin 
Qui estoient d or si très fin 
C on pouoit plus or afiner. 
# |
Le cheual ne uolt pas donner  
Ains pensa qu il le retenroit 
À son oes car par lui estoit 
À la très grant ioie uenus 
D amours où espoir auenus 
Ne fust iamais se ce n eüst 
Esté par le cheual de fust. 
Et pour ce le cheual retint 
À son oes que ce l en auint. 
# |
De ce à parler uous lairons  
D autre chose uous parlerons. 
N est si grans cours qu il ne couuiengne 
Departir conment qu il auiengne 
Fors la grans cours de Paradis  
Mais icele dure tous dis 
Et a duré et durera. 
Sages iert qui se penera 
Que à cele court puist uenir 
Qui durera sans departir 
Tous iours en ioie parmenable  
Icele cours est honnorable. 
Là on n a onques fors que ioie. 
Tenir couuient la droite uoie 
Qui à cele court ueut aler 
Dont uous m oez ici parler  
Pageu02P275
Car ià nus n i assenera 
Se il droite uoie ne ua. 
# |
Plenté de gent là demorerent 
Et moult grant plenté s en alerent. 
Or uous dirai qui demora 
Là endroit et qui s en ala. 
Meniadus et rois Carmans 
Melocandis et Baldigans 
Remesent et Galdas des Mons. 
Moult auoit priié et semons 
Galdas de ceaus qui là estoient 
Que il à la uenue soient 
De sa fenme quant l enmenroit 
Car grant feste à tenir baoit 
En son pays à sa uenue. 
Cele chose fu bien seüe. 
# |
Tout li autre roi s en alerent. 
La feste moult forment loerent 
Tout cil qui i orent esté 
En lor pays sont retorné. 
uraiement uous di sans mentir 
Que Cléomadès au partir 
Fist tout son deuoir à chascun 
Que il n i oublia nesun 
De ceaus dont li dut souuenir  
Et au r aler et au uenir 
Fist très grandement et droit 
Tout kan que il faire en deuoit.
# | 
Folio70r
Ie ne sai pas com lonc termine 
Done Ynabele la royne 
Et li rois Carmans demorerent 
Iluec. Mais à ce s acorderent 
Cléomadès et il ensamble
Pageu02P276
Et Meniadus ce me samble 
Baldigans et Melocandis 
Tous s acorderent ce m est uis 
K à la feste Galdas iroient. 
Par raison laissier n el deuoient 
Car tant priiés les en auoit 
Galdas que il plus ne pouoit 
Tant qu il s i erent acordé. 
À Sebile ont tant demoré 
Que estre lor sambla raison  
En leur conpaignie en saison 
Ert deduis et feste et solas. 
Enuoié ot li rois Galdas 
En son pays pour arréer 
Sa feste  car moult honnorer 
uorra Cléomadès s il puet 
Et ceaus que il là mener ueut.
# |
De Sebile se desseurerent 
Quant poins en fu et tant errerent 
Par leur iornées que uenu 
Sont en Gascoigne où receü 
Furent droit et liement  
Car Bondars li Gris telement 
Les honnora en son pays 
Que il n en dut estre repris 
De nului mais de tous loez 
Car il en fist tant que assez 
Si que de lui tous se Ioerent. 
D iluec à Toulouse tornerent 
Où la feste arréée estoit 
Si que il miex ne couuenoit. 
La feste fu si maintenue 
Qu ele pour bele fu tenue. 
ce que à grant feste apent 
Fu estofée noblement 
Pageu02P277
La feste que rois Galdas tint. 
# |
Après la feste ainsi auint 
Que droit en Toscane tornerent. 
Cil dou pays si honnorerent 
Done Ynabele à sa uenue 
Qu ele telement receüe 
Fu que il n i ot k amender. 
Grant ioie ueiSt on mener 
Ceaus dou pays pour Clarmondine 
Car tout l amoient d amour fine. 
# |
I aroie trop à deuiser 
Se ie uouloie recorder 
Des festes les estoremens 
Les richeces les paremens 
Les dons qui donné i estoient 
De ceaus qui donner les deuoient. 
Trop en seroit li contes Ions. 
Pour ce à briés mos uous disons 
Que chascuns ce sachiez de uoir 
En fist grandement son deuoir 
Si que il n i ot k amender. 
Droit deuers Salerne à aler 
Leur plot si le firent ainsi. 
Par fine uerité uous di 
Que feste bele et riche i ot  
Car li rois Meniadus sot 
Kan c on deuoit faire et laissiet . 
Si à droit les sot festiier 
Que on pas uiser ne seüst 
Que nus amender i peüst 
ne riens qui afiere à grant feste. 
Bele et riche fu et honneste 
La feste et droit estofée. 
Pageu02P278
Clarmondine com auisée 
Et conme courtoise et sachant 
Fist enuers les X fenmes tant 
Qui la garderent quant là fu 
Ainsi com auez entendu 
Que riches furent et manans 
Tous iours tant com furent uiuans. 
Et celes moult l en mercierent. 
Souuentes fois à Dieu prierent 
Que il li rendist guerredon 
Dou très grant bienfait et dou don 
Que chascune de li auoit. 
Que uaurroit c om plus uous diroit  
# |
Grandement furent honnoré 
À Salerne. Tant demoré 
Ont que raison lor sambla. 
Li rois Melocandis pria 
Moult durement au roi Carmant 
Entre lui et roi Baldigant 
K en leur pays uousist uenir  
Moult l i uorroient conioïr 
À leur pouoir et honnorer. 
Mais il ne s i uolt acorder. 
Non fist Cléomadès aussi 
Ne Meniadus. Tant uous di 
Que bien en firent leur deuoir 
Se priere i peüst ualoir 
Baldigans et Melocandis. 
Mais ainsi com dist li escris 
Là endroit fu la departie 
be la plus noble conpaignie 
Que nus qui à celui tans fust 
En nul pays ueüe eüst. 
# |
Se tout uous uouloie retraire
Pageu02P279
L anui de cuer et le contraire 
Que chascuns ot au desseurer 
I aroie trop à recorder. 
Done Ynabele chastia 
Ses filles et moult leur pria 
Qu eles fussent obéissans 
Enuers leurs seigneurs et soufrans 
Et les tenissent à amour  
Car dame ne puet graindre honnour 
Auoir que son seignor amer 
Et obéir et foi porter. 
Et eles debonairement 
Orent à leur mere en couuent 
Que eles ainsi le feroient. 
Les naues seur le port estoient 
Là où cil deuoient entrer 
Qui aler deuoient par mer. 
# |
Au bon roi Carmant congié prirent 
À point quant de là se partirent 
Et prirent congié à leur mere  
Au roi Cléomadès leur frere 
Prirent congié tout en plorant 
Et moult durement souspirant 
Et à Clarmondine la gente 
À Bien-doit-plaire et à Argente 
Et à Meniadus aussi. 
Près que li cuers ne leur parti 
Quant eles d iluec desseurerent. 
En la mer en plorant entrerent. 
# |
À Cléomadès prist congié 
Melocandis et moult priié
Li a que en son pays uiengne
Et que il de ce li souuiengne.
Et Cléomadès dit li a
Pageu02P280
Sans faille que il le fera 
Et qu il ne lairoit à nul fuer 
Que il ne reueïst sa suer 
Et lui au plus tost qu il porroit  
De ce à enuis se tenroit. 
À Baldigant tout ensement 
L ot Cléomadès en couuent. 
Moult l en alerent merciant 
Andoi. Lors entrerent à tant 
En leur nés quant congié ont pris. 
Conme courtois et bien apris 
Prirent leur congié sans mesprendre 
Partout là où le durent prendre. 
# |
Lors sont dedens leur nés entré. 
Tost furent leur uoile leué 
Après ce car li tans estoit 
Tex que meilleur ne couuenoit. 
De là furent tost eslongnié. 
Des iex et des cuers conuoiié 
Les ont cil qui là demorerent. 
Tant com porent les esgarderent. 
Done Ynabele onques oster 
N en pot ses iex tant k esgarder 
Les peüst ne petit ne grant. 
Et cil là esploitierent tant 
K en la terre Melocandis 
Arriuerent ce m est auis. 
Ainçois que en la Baldigant.
# | 
Feste et ioie et honnour si grant
Fu faite là que il couuint. 
Tout ainsi qu il i apartint 
Fu festiie et honnorée 
Elyador en la contrée 
De quoi ele royne estoit.
Pageu02P281
Chascuns durement se penoit 
De faire ioie à sa uenue  
De tous fu liement ueüe. 
Rois Melocandis feste tint 
Si riche que il là couuint 
De ce que grant feste apent.
Et lors après tout erranment 
Que cele feste fu passée 
S en alerent sans demorée 
En la terre roi Baldigant. 
Là r ot feste très noble et grant 
Riche et bele et si ordenée 
Que de tout fu bien estofée.
# | 
As II serours moult bien plaisoit 
La grant honnour qu on leur faisoit 
De toutes ars et de tous lés. 
# |
Quant là ot demoré assez 
Melocandis lors s en parti  
Droit en sa terre reuerti 
Et Baldigans là demora. 
Chascuns d aus tant sa fenme ama 
Que il par droit la dut amer. 
Moult se penoient d onnorer 
Eles et eles autressi 
Refaisoient d aus tout ainsi. 
Tant qu il uesquirent honnorerent 
Li uns l autre et tant s entr amerent 
Com gent se pueent entr amer 
De fins cuers loiaus sans amer. 
Mais d aus à parler uous lairai  
Dou roi Cléomadès dirai. 
# |
À Salerne tant demora 
Qu il li plot et qu il li sambla
Pageu02P282
Entre lui et le roi Carmant. 
Meniadus qui sauoit tant 
De bien et d onnour que nus plus 
Les a là endroit detenus 
Tant qu il les i pot detenir. 
Lors lor plot de là à partir 
Quant tant i orent demoré 
Que drois et raisons ot porté. 
Lors prist congié tout en plorant 
Clarmondine dou roi Carmant 
Son pere et de done Ynabele 
Moult très doucement conme cele 
Qui bien sot ce c on deuoit faire. 
la royne Bien-doit-plaire 
Prist congié moult piteusement 
Et moult la mercia forment 
D el honnour et de l amisté 
Qu ele ot souuent en li trouué. 
# |
Quant congié ot pris Clarmondine 
Et à Argente et à Marine 
Et partout là où le dut prendre 
Tantost après sans plus atendre 
Se parti de là erranment. 
Tout prioient conmunaument 
La gent que Diex la conduisist 
Et à bonne fin la presist  
Car tout cil qui la connoissoient 
Ou qui oï parler auoient 
Des biens de li de la biauté 
D el honnour d el humilité 
Dont en li grant plenté auoit 
L amoient  si auoient droit 
Car on doit bien tel dame amer 
Com cele dont m oez parler.
Pageu02P283
Conme courtois et bien apris 
Ot li rois Cléomadès pris 
Tel congié k à lui aferi. 
Nule riens ne mist en oubli 
K à ce à faire apartenist. 
Ains que de là se partesist 
Li ot rois Carmans en couuent 
Et Meniadus ensement 
Que courtement en lieu uenroient 
Là où reueöir se porroient  
Et ce firent il quant il porent 
Non pas toutes les fois qu il uorrent. 
# |
De ce plus ne uous parlerai. 
Mais ainsi que i entendu ai 
De ceste estoire le certain 
Li rois Carmans droit lendemain 
Que Cléomadès s en ala 
Se parti bien matin de là. 
Done Ynable ensaignie ot 
Sa fille de ce qu ele sot 
Que bon à ensaignier li fu. 
Souuent li ot amenteü 
Folio71r
Que ele son seignour amast 
Et à son pouoir l onnorast  
Et ele tout en lermoiant 
Li ot dit qu ele feroit tant 
S ele pouoit que ià de li 
N aroient honte si ami. 
# |
Meniadus son deuoir fist 
À chascun si qu il n i mesprist 
De riens que il faire i deüst 
Dont nus reprendre le peüst 
Ne de conroi ne de riens née.
Chascuns reuint en sa contrée
Pageu02P284
Ainsi que uous ai recordé. 
Mais ne uous ai pas deuisé 
Conment Bien-doit-plaire ensaigna 
Sa fille ains que partist de là. 
Com bone mere chastoiie 
L auoit et adroit ensaignie 
De ce k à bon chastoi afiert. 
De ce plus parlé ne uous iert. 
# |
Bien-doit-plaire de cuer ama 
Marine et forment l onnora. 
Et Marine conme sachant 
Fist uers li et uers chascun tant 
Que tout cil dou pays l amerent  
Car tant de biens en li trouuerent 
Et d amour et d umilité 
Que tout la tinrent en chierté. 
De Meniadus honnorée 
Fu tout son uiuant et amée  
Et il refu tant qu il uesqui 
Amez et honnorez de li. 
De ce à parler uous lairons. 
# |
Carmans et rois Galdas des Mons 
Partirent ensamble de là. 
Se Marine à ce point plora 
Ce ne fait pas à demander 
Quant ele en uit sa mere aler 
Done Ynabele qui li ot 
Ensaignié tout ce qu ele sot 
Que bon li fu à ensaignier. 
De ce plus parler ne uous quier. 
# |
Telement se maintint Marine 
Que tenue bonne royne 
Fu de tous ceaus qui ainc la uirent 
Pageu02P285
Ne qui de li parler oïrent. 
Done Ynabele ot moult priié 
Bien-doit-plaire au prendre congié 
Que ele Marine ensaignast 
À faire ce qu ele cuidast 
Que il li fist bon à sauoir. 
Et cele en fist tout son deuoir.
# | 
Li rois Carmans en son regné 
Reuint. Moult auoient mené 
Seur le chemin il et Galdas 
uie de feste et de soulas 
Et moult li uns l autre honnorerent. 
Tant esploitierent et errerent 
Que en Toscane sont uenu. 
Là a Carmans tant detenu 
Le roi Galdas qu il onques pot. 
Tant i fu k à aler l en plot. 
Lors s en ala quant poins en fu  
Mais ains que il fussent meü 
Ne il ne Argente la bele 
Ot Carmans et done Ynabele 
Fait leur deuoir entierement 
uers aus et uers toute leur gent. 
Li rois Carmans là demora 
Et li rois Galdas s en ala 
Ainsi que uous ai deuisé. 
# |
Dame plaine d umilité 
Et d onnour et de sens rassis 
Orent Toscan ce lor fu uis. 
Dieu moult très durement looient 
Dou restorier que il auoient 
De Clarmonde qui morte estoit.
Chascuns apaiez s en tenoit.
Ele et Carmans tout leur uiuant
Pageu02P286
Honnorerent l uns l autre tant 
Et la pais l un l autre garderent 
Que il tele uie menerent 
Que bone gent doiuent mener. 
# |
Or uous uorrai ie deuiser 
De Galdas et d Argente aussi. 
Par fine uerité uous di 
Que Argente si se prouua 
Que li rois Galdas moult l ama 
Et honnora tant qu il uesqui  
Et ele lui ama aussi 
Com bone dame son seigno[u]r 
Doit amer et porter honnour. 
# |
À Cléomadès reuenir 
Me plaist pour ce que parfournir 
uueil le certain de ceste estoire. 
Sachiez que à celui tempoire 
Ne fu nus rois qui se presist 
À lui ne qui le ratainsist 
De hardement ne de prouece 
De sens d onnour ne de largeee 
Ne d apensement ne d auis. 
Tels teches com ie uous deuis 
Ot Cléomadès si lonc tans 
Que il fu au siecle uiuans. 
Tant qu il uesqui monteplia 
Haute honnour en lui et monta 
De plus en plus de iour en iour. 
Ses cuers n auoit onques seiour 
Que adès ne fust sa pensée 
Conment honnours fust gouuernée  
Et tex ert li cuers Clarmondine 
Qui fu si très parfaite et fine 
De bien de sens et de biauté
Pageu02P287
De foi d onnour d umilité 
Et de tout ce c on puet penser 
C on puet à bonté atorner 
Car riens qui à amender fust 
Nus en li trouuer ne peüst. 
# |
Moult fu douce la conpaignie 
De gent de tous biens si garnie 
Que il andui ensamble estoient  
Se à soufrir en auoient 
Pour garder foi et loyauté. 
Bien leur auoit guerredonné 
Amours pour cui l auoient fait  
Car ie puis bien dire entresait 
C onques gent tant ne s entr amerent 
Qu il firent tant com il durerent. 
# |
Rois de tout parfais et entiers 
Sages et preus et droituriers 
Fu Cléomadès dont uous ai 
Dit l estoire si com la sai. 
Folio71u
Sachiez que il et ses serours 
Orent fils et filles plusours 
Dont moult issi nobles lignages. 
Moult i ot de preus et de sages 
Et de gent de bonté garnie 
En ceaus de celi là lignie. 
Mais de leur fais amenteü 
Onques nule riens ne me fu 
Pageu02P288
Dont ie seüsse la purté 
De la certaine uerité 
En quel maniere se maintinrent 
Cil qui de Cléomadès uinrent 
Et de ses serours ensement. 
Ie ne uorroie nulement 
Aiouster riens en ceste estoire 
Fors que certaine chose et uoire. 
# |
De leur hoirs parlé uous eüsse 
Se ie la uerité seüsse 
De leur fais  mais ie ne le sai. 
Pour ceste raison m en tairai. 
Mais se uous sauoir en uoulez 
Plus auant en Espaigne alez. 
Ou Toulete ou Sebile 
Ie ne sais pas en laquel uile 
De ces II plus tost trouueriez 
L estoire se ia queriiés  
Car espoir ont été ostées 
Les cronikes et remuées 
Où ceste matere fu prise 
Que nus n ot qui moult ne la prise. 
# |
Qui de ceste estoire uorra 
Auant sauoir il couuenra 
Que il la matiere tant quiere 
Que il la truist se il l a chiere  
Car les dames qui m en conterent 
Ce qu en ai dit n en deuiserent 
Fors tant que dit uous en ai ci. 
Dieu de lor conmant moult merci. 
Quant ains me firent entremetre 
ceste estoire en rime metre 
À mon pouoir me sui penez
Que leur conmans fust acheuez. 
Pageu02P289
Les dames qui me commanderent 
À faire ce liure moustrerent 
Roiaument leur humilité. 
Or me doinst I)iex que leur gré 
l aie ma paine emploiie. 
le li pri que il m en aye. 
Nonmer les uueil k en couuent l ai 
En ce liure et ie le ferai. 
Dont me couuient bien auiser 
En ce que on ne puist trouuer 
Fourme me uoie qui ensaigne 
Riens nule qui leur nons apraigne 
À ceaus qui querre les uorront. 
N en dout riens ià ne trouueront 
Chose escrite n en ai pas soingne 
En quoi on me truist en mençoingne 
Mais en uerité la plaisans  
À ce fait bon estre tendans. 
Rien ne uaut chose mençongnable  
le m en tieng à la ueritable. 
E  Diex  donnés me sens par quoi 
Nonmer les puisse si com doi  
# |
Maintenant se Diex me consaut 
Ai nonmé une qui moult uaut  
Dont me couuient l autre nonmer. 
A Diex  tant parfont amer  
Moult est chascune bonne et sage 
En fais en dis et en usage  
Bien doiuent à Dieu obéir 
Liement cuer et cors offrir  
Adès monteplient en bien  
Ne croi k en eles faille rien. 
Ce don leur donna Diex sans doute.
Haïr leur fist mauuaistié toute
En leur cuers mist ainsi le croi
Pageu02P290
Amours pour lui amer en foi. 
Nonmées les ai ce sachiez. 
Ne cuit pas k entendu l aiez 
Ne ie ne quier ne ne uorroie. 
# |
Diex leur doinst grant honnor et ioie 
Et tant faire en leur plaine uie 
Que la douce uirge Marie 
de lor ames present 
À Dieu le iour dou iugement. 
Et Diex par sa grant bonté uueille 
Que ce present en gré recueille  
# |
Ce liure de Cléomadès 
Rimai ie li rois Adenès. 
Menestrex au bon duc Henri 
Fui. Cil m aleua et norri 
Et me fist mon mestier aprendre  
Diex l en uueille guerredon rendre 
Auoec ses sains en Paradis  
Loiaus princes fu et gentis 
Et bons et biaus et dous et frans 
Et courtois. Ne fu ce duels grans 
Quant tex princes si tost moru 
Conme li bons dux Henris fu. 
# |
De sa mort fu duels et pitiez. 
Mais ne pot estre respitiez 
De la mort  car auoir le uot 
Cil qui bien pouoir dou faire Ot  
Ce fu Diex qui les bons eslit 
À son oes. Pour ce tost le prist.
Pageu02P291
Et bien i parut à sa fin 
K enuers Dieu auoit le cuer fin  
Car si son afaire afina 
Au tans qu il morut et fina 
Que ne se porroit afiner 
Nus hom miex pour en bien finer 
Que il s afina finement. 
Moult prist gracieus finement. 
Moult doit bien estre l ame fine 
De celui qui en tel point fine 
Que il fina à son finer. 
Li cors fist si l ame afiner 
K ainc afinés ne fu fins ors 
Miex que l ame afina li cors. 
# |
Diex par sa très douce poissance 
Ait en gré prise la finance 
De son daërrain paiement
Car moult le paia saintement. 
Ne li couuint pas sermonner 
Ne de Dieu riens amonester. 
Il meïsmes s amonestoit 
Lui et les autres sermonnoit 
Qui iluec erent assamblé. 
De gent i auoit grant plenté  
Car il meïsmes conmanda 
À tous ceaus qui estoient là 
Folio72r
C on fei st tous les huis ouurir 
Et peüssent à lui uenir 
Tout cil qui uenir i uorroient 
Et poure et riche s il uouloient  
Et on le fist tout ensement. 
Plenté de monnoie et de gent 
Erent assamblé entour lui  
Ie meïsmes aussi i fui
Qui puis bien dire sans doutance
Pageu02P292
K ainc plus bele reconnoissance 
Ne pot auoir nus hom mortés 
Que il ot. Diex en soit loés  
# |
Ie uous pri que pour lui priiez 
Que Diex li pardoinst ses pechiez 
Si uraiement qu il pardonna 
Sa mort le iour que l assena 
Longis de la lance ou costé 
Quant par lui fumes racheté. 
Et tout cil soient beneöit 
Qui diront  Amen Diex l otroit
# | 
De Brabant tint la seignorie 
Cil dux. Or doinst Diex bone uie 
Ceaus et celes qui de lui sont 
uenu et qui mais en uenront 
En gart le bon conte Guion 
De Flandres cui loer doit on 
Car en lui maint par uerité 
Fois et honnours et charité  
Et certes se à lui n estoie 
De la bonté plus parleroie 
De lui et de ses bons enfans 
En cui loiautez est manans. 
À tant m en uueil ore passer  
Li biens se sara bien moustrer. 
Lui et les siens Diex garder uueille 
Et tous à s amour les accueille  
# |
Et puist le duc Iehan garder 
De Brabant  en honnour monter 
Le uueille et li doinst chose faire 
Qui lui et au siecle puist plaire  
Lui et mon seignor Godefroit
Maintes fois m ont gardé dou froit
Pageu02P293
Cil dont ie faz ci mencion 
Diex lor en rende guerredon  
Car n ai pouoir dou desseruir. 
Diex le uueille à tous ceaus merir 
Qui m ont fait et donné dou leur 
Benoit soient mi bienfaiteur 
Diex gart chascun lui et les siens 
Et lor mire trestous les biens 
Que il ont moi et autrui fais 
Et lor pardoinst tous leur mesfais 
Et nous doinst par son dous plaisir 
K à bonne fin puissons uenir  
Et Diex le nous otroit ainsi  
C est la fin de ce liure ici. 
# |
ENuOI 
À noble conte preu et sage 
D Artois qui a nus son usage 
En Dieu honnorer et seruir 
Enuoi mon liure pour oyr 
Conment il est fais et dités. 
Or uueille Diex que il soit tés 
Que li quens le reçoiue en gré 
Et li doinst par sa grant bonté 
Honnour d armes et d amour ioie  
Si m ait Diex ie le uorroie. 
Ainsi soit il que ie l ai dit. 
Amen amen et explicit. 
EXPLICIT LI ROUMANS DE CLÉOMADÈS
*** END
