#META#  TextURI          BenTroieC
#META#  DEAF             http//www.deaf-page.de/bibl/bib99b.php#BenTroieC
#META#  TL               Troie
#META#  FEW              BenSMaure
#META#  ARLIMA           https//www.arlima.net/ad/benoit_de_sainte-maure.html#tro
#META#  Author           Benoît de Saint-Maure
#META#  AuthorBorn
#META#	AuthorBornAmb
#META#  AuthorDied
#META#	AuthorDiedAmb
#META#	AuthorFl1
#META#	AuthorFl2
#META#  TextTitle        Roman de Troie
#META#  TextSubtitle
#META#  Textuols         5
#META#  TextSubi         romance
#META#	TextDom          lit
#META#	Translation      true
#META#	Collection       SATF
#META#	CollectionNo
#META#  TextDescARL      uers octosyllabiques à rimes plates
#META#  TextDescuers     8
#META#  TextDateARL      1165
#META#  TextDateAdi      1165
#META#	TextDateMin
#META#	TextDateMax
#META#  EdEditor         Constans L.
#META#  EdPlace          Paris
#META#  EdPublisher      Didot
#META#	Eduol            1
#META#  EdYear           1904
#META#  EdPages
#META#  MsBase
#META#  MsOther
#META#  MsNum            58
#META#	MsDateARL
#META#	MsDateAdi
#META#	Form             u
#META#	Complete         partial
#META#	NoWords
#META#	NoLines
#META#	DialAuth
#META#	DialScribe
#META#  ScanURL          http//gallica.bnf.fr/ark/12148/bpt6k5094qrk=1287560
#META#  ScanURIOther
#META#  ArkID
#META#  LccnID
#META#  OclcID
#META#  WebAuthor        Marielle Del Carmen Caballero Ng
#META#  ORCIDWebAuthor
#META#  WebReuiewer     
#META#  ORCIDReuiewer   
#META#  MiscInfo        
#META#	CCLicense	     CC BY-NC-SA 4.0 International


Pageu01P001
# | PROLOGUE
Salemon nos enseigne e dit
E sil list om en son escrit
Que nus ne deit son sen celer
Ainz le deit om si demostrer
Que l om i ait pro e honor
Qu ensi firent li ancessor.
Se cil qui trouerent les parz
E les granz liures des set arz
Pageu01P002
Des philosophes les traitiez
Dont toz li monz est enseigniez
Se fussent teü ueirement
uesquist li siegles folement 
Come bestes eüssons uie 
Que fust saueirs ne que folie
Ne seüssons sol esguarder
Ne l un de l autre deseurer.
Remembré seront a toz tens
E coneü par lor granz sens
Quar sciënce que est teüe
Est tost obliëe e perdue.
Qui set e n enseigne o ne dit
Ne puet muër ne s entroblit
E sciënce qu est bien oïe
Germe e florist e frutefie.
Qui uueut saueir e qui entent
Sacheiz de mieuz l en est souent.
Pageu01P003
De bien ne puet nus trop oïr
Ne trop saueir ne retenir 
Ne nus ne se deit atargier
De bien faire ne d enseignier 
E qui plus set e plus deit faire 
De ço ne se deit nus retraire.
E por ço me uueil trauaillier
En une estoire comencier
Que de latin ou io la truis
Se i ai le sen e se io puis
La uoudrai si en romanz metre
Que cil qui n entendent la letre
Se puissent deduire el romanz 
Mout est l estoire riche e granz
E de grant ueure et de grant fait.
En maint sen aura l om retrait
Saueir com Troie fu perie
Mais la uerté est poi oïe.
Omers qui fu clers merueillos
E sages e esciëntos
Pageu01P004
Escrist de la destrucion
Del grant siege e de l acheison
Por quei Troie fu desertee
Que onc puis ne fu rabitee.
Mais ne dist pas sis liures ueir
Quar bien sauons senz nul espeir
Qu il ne fu puis de cent anz nez
Que li granz oz fu assemblez 
N est merueille s il i faillit
Quar onc n i fu ne rien n en uit.
Quant il en ot son liure fait
E a Athenes l ot retrait
Si ot estrange contençon 
Dampner le uoustrent par reison
Por ço qu ot fait les damedeus
Combatre o les homes charneus.
Pageu01P005
Tenu li fu a desuerie
E a merueillose folie
Que les deus come homes humains
Faiseit combatre as Troïains
E les deuesses ensement
Faiseit combatre auuec la gent
E quant son liure reciterent
Plusor por ço le refuserent.
Mais tant fu Omers de grant pris
E tant fist puis si com io truis
Que sis liures fu receüz
E en autorité tenuz.
Àprès lonc tens que ç ot esté
Que Rome ot ia piece duré
El tens Saluste le uaillant
Que l on teneit si a poissant
A riche a pro de haut parage
Pageu01P006
E a clerc merueillos e sage
Cil Salustes ço truis lisant
Ot un neuo fortment sachant 
Cornelius ert apelez
De letres sages e fondez.
De lui esteit mout grant parole 
A Athenes teneit escole
Un ior quereit en un aumaire
Por traire liures de gramaire 
Tant i a quis e reuersé
Qu entre les autres a troué
L estoire que Daire ot escrite
En greque langue faite e dite
Icist Daires dont ci oëz
Fu de Troie norriz e nez 
Dedenz esteit onc n en eissi
Desci que l oz s en departi
Mainte proëce i fist de sei
E a asaut e a tornei.
Pageu01P007
En lui aueit clerc merueillos
E des set arz esciëntos 
Por ço qu il uit si grant l afaire
Que ainz ne puis ne fu nus maire
Si uoust les faiz metre en memoire 
En grezeis en escrist l estoire.
Chascun ior ensi l escriueit
Come il o ses ieuz le ueeit.
Tot quant qu il faiseient le ior
O en bataille o en estor
Tot escriueit la nuit après
Icist que ie uos di Darès 
Onc por amor ne s en uoust taire
De la uerté dire e retraire.
Por co s il ert des Troïens
Ne s en pendié plus uers les suens
Ne mais que uers les Grezeis fist 
De l estoire le ueir escrist
Lonc tens fu sis liures perduz
Qu il ne fu trouez ne ueüz 
Pageu01P008
Mais a Athenes le troua
Cornelius quil translata 
De greu le torna en latin
Par son sen e par son engin.
Mout en deuons mieuz celui creire
E plus tenir s estoire a ueire
Que celui qui puis ne fu nez
De cent anz o de plus assez
Qui rien n en sot iço sauon
Se par oïr le dire non.
Ceste estoire n est pas usee
N en guaires lieus nen est trouee 
Ia retraite ne fust ancore
Mais Beneeiz de Sainte More
L a controué e fait e dit
E o sa main les moz escrit
Ensi tailliez ensi curez
Ensi asis ensi posez
Que plus ne meins n i a mestier.
Pageu01P009
Ci uueil l estoire comencier 
Le latin siurai e la letre
Nule autre rien n i uoudrai metre
S ensi non com iol truis escrit
Ne di mie qu aucun bon dit
N i mete se faire le sai
Mais la matire e ensiurai.
# | RESUMÉ DU POÈME
Dirai uos donc e a bries moz
De queus faiz iert li liures toz
E de quei i uoudrai traitier
Sempres ici al comencier
uos parlerai de Peleüs
Qui bien uesqui cent anz e plus.
Gente femme ot dame Thetis 
Ensi ot non ço m est auis.
D icez dous fu Achillès nez
Qui mout fu proz e renomez.
Pageu01P010
Adonc uos redirai après
Coment Iason e Herculès
Par engin e par traïson
Alerent querre la Toison 
Com Medea par son saueir
La lor fist conquerre e aueir.
Puis dirai par quel acheison
Il crauenterent Ylion
E tote Troie en iceus anz
Que ancor n esteit guaires granz 
Com Laomedon fu ocis
Qui reis e sire ert del païs.
Si orreiz com faitierement
Après icest destruiement
La refonda Prianz li reis
Qui mout fu sages e corteis
Com el fu grant com el fu lee
Et de quel gent el fu poplee 
Com li conseil furent puis pris
A dant Hector e a Paris
De querre Esiona lor ante
Pageu01P011
Come Antenor le riche cante
L ala en Grece demander.
Après orreiz dire e conter
Com danz Paris en espleita
Qui dame Heleine en amena
E com li temples fu brisiez
Ou mil homes ot detrenchiez
Les noces e l assemblement
Cui comparerent mainte gent.
Après orreiz les prophecies
Que pas ne uoustrent estre oïes
Ne creües ne tant ne quant
Dont puis mesauint a Priant
Qu Agamennon e Menelaus
E Telamon e Aïaus
Palamedès e Ulixès
Li dus d Athene e Achillès
Pageu01P012
E cent riche rei e preisié
uindrent sor Troïens irié
Par mer o nauei grant e fier 
Onc mais tant riche cheualier
Ne furent iosté ainz ne puis
Ensi com i en l estoire truis.
Le nombre orreiz de la nauie
E coment el fu establie 
Les facons e les contenances
Les mors les teches les semblances
Des reis des princes des danzeles
E des dames e des puceles.
S orreiz parler d un grant concire
E al quel om liura l empire
E la seignorie de toz
E com danz Achillès li proz
Ala en Delfon al respons
La ou il uit les uisions 
E com Calcas o lui s en uint.
Pageu01P013
Qui dist puis quant qu il lor auint 
E come Agamennon li reis
Sacrefia ueant Grezeis
Por l orage faire cesser
Qui lor toleit mer a passer.
Après orreiz de Tenedon
Coment fu pris e coment non
L eirre que fist danz Achillès
E Telephus. fiz Herculès
Sor ceus de Mese qu il uenquirent
E coment il se combatirent 
Com Telephus ot le païs
Quant reis Teütrans fu ocis.
Puis uos dirai come Ulixès
E sis compainz Diomedès
Alerent porter le message
E requerre dreit de l outrage
Qui en Grece aueit esté faiz
E les rampoignes e les laiz
Qu il oïrent que dit lor fu
E quant qu il i ot respondu 
E com Palamedès reuint
Pageu01P014
Cil qui l empire ot puis e tint.
Après orreiz com faitement
Iosterent Greu lor parlement
Com li conseil furent doné
D aler aseeir la cité 
S orreiz des riches reis parler
E l un après l autre nomer
Qui la uindrent uers Greus guarnir
E les batailles maintenir
Com les nes furent establies
La grant estoire e les nauies 
Coment Proteselaus li proz
Corut o cent nes auant toz 
Com li autre uindrent après
O cent mil cheualiers e mais 
Des Troïens quis recoillirent
E qui les porz lor defendirent
Com par force e par estoueir
S i logierent sempres le seir.
S orreiz com Troie fu asise.
Que de dis anz ne fu puis prise
E la rnerueille e la dolor
La bataille e le fier estor
Pageu01P015
Ou Hector ocist Patroclus
E bien mil cheualiers e plus
E s orrez come il fu naurez
E chierement puis comparez 
E com fu morz Cassibilant
Qui sis frere ert e fiz Priant
E com sor Greus tornast li maus
Ne fust Telamon Aïaus
Qui a Hector se combateit
Quant l uns l autre ne conoisseit.
S orreiz des triues qu il requistrent
Qu il s entredonerent e pristrent 
Le duel qu Achillès demena
De Patroclus que trop ama
Com Cassandra la fille al rei
Remist ceus dedenz en esfrei
Par ses parfonz deuinemenz
E par ses prophetizemenz.
Adonc uos redirai après
Com faitement Palamedès
Fu plaignanz de la seignorie
De la princé de la maistrie
Qu Agamennon ot sor Grezeis
Pageu01P016
Desor son uié e sor son peis
La bataille que après uint
Que mout redura puis e tint
Dirai en ordre mot a mot
E ço que chascuns i fist tot 
Com Greu en orent le peior
Par la force e par la uigor
D Ector le pro le merueillos
Sor toz hardi e uertuos 
Com li conseil refurent pris
De lui coment il fust ocis.
Puis orreiz la quarte bataille
La grant peine e la grant trauaille
Que il traistrent o ceus dedenz
Dont il i ot treis mil sanglenz
Com faitement li rei poissant
Qui esteient deuers Priant
Iosterent o ceus cors a cors
Qui plus preisié erent defors
Coment li reis Thoas fu pris
Qu Ector trencha le nes del uis
Pageu01P017
Qu en uoust li reis Prianz puis faire
Quil comanda rompre e detraire 
Come Antenor e Eneas
Troïlus e Polidamas
Furent en Chambre de Beautez
Ou assez furent sermonez
E amonestez de bien faire.
Après porreiz oïr retraire
D un orage d un grant d un fier
Qui les tentes fist trebuchier
Les tres de paile e et de samiz.
Après reconte li Escriz
Com fu de la quinte assemblee
Que par grant ire fu iostee.
Si uos dirai tot a deuise
Com fu morz li reis de Larise
Com fu morz Almenis li reis
Uns des plus hauz de l ost Grezeis
Pageu01P018
E com fu morz Epistrophus
E sis frere reis Scedius
E des autres reis set o dis
Qui mout esteient de grant pris.
Après porreiz oïr retraire
Come i uint puis le Saietaire
E sa semblance e ço qu il fist
E com Diomedès l ocist.
S orreiz après de Galatee
Com por lui sorst aspre meslee 
C ert li cheuaus Hector l eslit
Qui son peis ualeit d or recuit
Come Antenor fu pris le ior
Dont Troïen orent dolor
Com la bataille defina
Que l endemain recomença
Pesme e cruël orrible e male
Dont set mile remestrent pale.
Après orreiz dire e conter
Pageu01P019
Com Greu s en uoustrent retorner
E com Calcas par son saueir
Les fist a force remaneir.
Puis dirai com faitierement
Erent tuit liuré a torment
De la puӧr des cors porriz
Qui n esteient enseueliz
Com triues lor couint requerre
Por eus ardeir e metre en terre 
Com Diomedès i ala
E Ulixès que mout ama
Com Dolon les prist en conduit
Endreit hore de mie nuit
Com la triue fu de treis meis
Mal gré Hector e sor son peis 
Com li cors furent amassé
E come en furent grant li ré 
Com refu pris li parlemenz
De ceus defors a ceus dedenz 
Com Thoas fu quites de ioie
Por Antenor le uieil de Troie
Coment Calcas li deuinere
Pageu01P020
E li tres sages augurere
Requist sa fille e demanda
Qui aueit non Briseïda
Que Troïlus aueit amee
E com Prianz li a quitee 
E come Hector e Achillès
Oiant mil cheualiers e mès
S entraatirent cors a cors 
Mais cil dedenz e cil defors
Ne lor uoustrent pas consentir.
Après porreiz auant oïr
Com la fille Calcas la proz
Eissi de Troie ueiant toz
Le duel qu el fist al deseurer
E com la preia puis d amer
En l ost defors Diomedès.
De ço uos traiterai adès
Come o son pere fu marrie
Por sa mauté por sa folie
Des Troïens qu il ot guerpiz 
S orreiz ses responz e ses diz.
Pageu01P021
Après dirai le grant tornei
La grant bataille e le desrei
Qu Ector i fait qui toz les ueint
Come il l ont puis ploré e plaint
De ço qu il fu griefment naurez 
S orreiz la Chambre de Beautez
Que de labastre fu bastie
E coment ei fu establie.
Iluec orreiz enchantemenz
Tresgiez e merueillos e genz
Si granz com cuers puet porpenser 
Mout le fera buen escouter.
Donc uos dirai la fine amor
E la destrece e la dolor
Que sofri li fiz Tydeüs
Puis por l amie Troïlus.
Puis orreiz la bataille oitaine
Que plus dura d une semaine.
Puis uos dirai la uerité
Pageu01P022
D une estrange mortalité
Que en l ost fu une feiee
E saueir com fu esmaiee
La femme Hector Andromacha
Des forz songes qu ele sonia
E le deuié e la dolor
Qu ele fist d Ector son seignor
Qu il nen eissist a la bataille 
De part les deus li dist sans faille
S il i alot n en uendrait uis
Qu il i sereit le ior ocis.
Puis uos dirai les granz dolors
Qu en ot sa mere e ses sorors.
Adonc porreiz oïr auant
Com nel laissa eissir Priant —
N en pot aueir de lui consence —
E com la bataille comence 
Com li reis de Frise fu pris
Qui a grant peine en estorst uis
Pageu01P023
Com Troïen orent le ior
De la bataille le peior
Com li bastart s i auiuerent
Qui le ior trop i endurerent 
Come Hector naura Achillès
E com cil le rocist après.
Après orreiz le fier damage
Qu en orent cil de son lignage 
Com Troïen sont a duel mis
Par les portaus de marbre bis 
Com reis Mennon ço sauons nos
Torna contre Achillès toz sous.
S orreiz les dueus les fiers les granz
Cui d Ector fait li reis Prianz 
Paris sis frere e Troïlus
Eneas e Deïphebus 
Com fu de lui enseuelir
Del cors embasmer e uestir.
Parlerai de la sepouture
Que trop fu riche senz mesure 
Pageu01P024
Ia quant ele uos iert retraite
Ne direiz mais que tel fust faite.
Après orreiz la descordance
La tençon la maleuoillance
Que Palamedès comença
Qui Agamennon desposa 
Par son porchaz e par ses diz
Fu de la princé dessaisiz.
Puis orreiz le complaignement
Que reis Prianz fait a la gent
D Ector son fil que Greu ont mort
E li tolent son regne a tort 
S orreiz come il le uait uengier
A l espee trenchant d acier 
Mout fist le ior parler de sei
Tot le pris ot de cel tornei
Del rei Sarpedon le uaillant
E de Telepolon le grant
uos conterai le fier estor
E qui en ot le sordeior
Pageu01P025
Après porreiz oïr maneis
Come i fu morz li reis Perseis
Com Troïen estre lor gré
Furent le ior del champ torné.
Adonc porreiz oïr auant
Com faitement le rei persant
En ont en son païs porté
E come il l ont plaint e ploré
E enterré a grant hautece.
Puis parierai d une destrece
D une chierté que en l ost fu
E come il furent socoru
De l aniuersaire del grant
Que d Ector fist le rei Priant
Des sacrefices qu il i fait
E com danz Achillès i uait
Come il aama la pucele
Pageu01P026
Polixena que tant ert bele 
Come il en uoust l ost faire aler
Tant fu de li sorpris d amer 
Qu en respondi li reis Thoas
Qui ço ne teneit mie a gas
Ne nel refist Menesteüs
Cil qui d Athene ert sire e dus.
Après orreiz la descordance
E l ire e la maleuoillance
Qu a ceus de l ost a Achillès
Qui iure que ia n auront mais
Nul ior de lui socors n aïe 
A ses hommes uiee e chastie
Que uns toz sous por rien qu il oie
Ne seit noisanz a ceus de Troie 
E si porreiz oïr conter
Com laissa armes a porter.
La dozime bataille iert grant
Que li Liures retrait auant
Si com Resa li reis d Aresse
Pageu01P027
uers Troïens point e eslaisse.
Puis dirai com Deïphebus
L ocist ueiant mil Greus e plus
E com Telamon Aïaus
I ert sor toz come uassaus 
Coment Palamedès li reis
Qui sire e maistre ert des Grezeis
Ocist le ior Deïphebus
E Paris lui  ne uesqui plus.
Adonc uos dirai a dreiture
Con fu de la desconfiture
Des paueillons qui furent pris
E del feu qui fu es nes mis
Come els fussent arses le ior
Tot senz defense e senz retor
Ne fust Telamon Aïaus
Qu i perdié mil de ses uassaus.
Après dirai com faitement
Li fiz Heber cui Trace apent
uint el tref Achillès iriez.
Pageu01P028
Toz decoupez e detrenchiez 
Come il le laidenge e folie
Por ço que il ne lor aïe 
Come il chiet morz ueiant ses ieuz 
E cil par est si pleins d orguieuz
Qu il ni guarde ne ne l en chaut.
S orreiz com la bataille faut
Com Deïphebus est plorez
E de toz plainz e regretez
E reis Sarpedon autresi
E com li Greu resont marri
De lor prince Palamedès 
Ia hom si grant duel n orra mais.
Après orreiz del grant concire
La o iosta tot lor empire
E come Agamennon li reis
Par l esguart comun des Grezeis
Refu esliz a emperere
Sor l ost princes e comandere.
Puis orreiz del trezime estor
Pageu01P029
Com Troïlus le ueint le ior
E si refist il l endemain
Bien nos en fait Daires certain 
Après i rot triues donees
Que bien furent aseürees.
S orreiz coment Diomedès
Nestor li uieuz e Ulixès
Alerent Achillès preier
Qu as batailles lor uienge aidier
Mais n i porent nul bien trouer 
Por ço s en cuiderent raler.
Mais danz Calcas li deuinere
E li tres sages augurere
Par son sen e par son saueir
Les a trestoz faiz remaneir.
Après reconte li Escriz
Com raiosta li fereïz
Li doloros e li mortaus
Pageu01P030
Ou morurent mil bons uassaus
Ou Troïlus li genz li proz
D ambedous parz les uenqui toz
Come il naura Diomedès
Par mi le cors de plain eslais
E si come il le rampogna
Por s amie Briseïda 
Li reproche furent mout lait
E en mainz lieus dit e retrait.
Adonc orreiz com faitement
La fille Calcas se repent
Por ço qu ele a d amor boisié
Fausé e menti e trichié.
Après orreiz le parlement
Que Greu firent comunaument
D Achillès requerre e somondre
Mais ne lor uoust nul bien respondre 
Desor son uié e sor son peis
Lor bailla ses Mirmidoneis.
Mais Troïlus le pro le sage
Mout souent lor i fait damage
Pageu01P031
Souent lor fait les cors sanglanz 
De c est Achillès mout dolenz
Et mout ainsos e mout iriez
Quar trop se ueit endamagiez.
Puis dirai le definement
De la bataille e del content 
Com Troïlus fu desarmez
Dedenz la Chambre de Beautez
Ou sa mere fist si grant duel
Que morte fust mil feiz son uueil.
Après orreiz come il se claime
De. la fille Calcas qui aime
Son enemi pesme e mortal 
As puceles en dit grant mal.
Après porreiz oïr conter
Come Achillès muert por amer
Qui conseil ne confort n en trueue
Ne n est si hardiz qu il se mueue
Ne que il nuise as Troïens.
Adonc orreiz qu en poi de tens
I rot bataille grant e fiere
Pageu01P032
Tel dont trei mil iurent en biere 
Antilogus le pro le bel
I geta mort Brun le Gemel.
Donc uos dirai quant Troïlus
I uint que Greus ne se tint plus.
Adonc orreiz come Achillès
Ne pot sofrir n atendre mais 
Armé l en estut eissir fors
E por mort defendre son cors.
Donc porreiz merueilles oïr
De ço qu il fist a l auenir
Come en l estor dis e nouain
Ocist Troïlus de sa main
Par le grant esforz de sa gent 
Bien uos sera retrait coment.
Tot en ordre dit uos sera
La uie cui meine Ecuba 
Por ses fiz qui sont mort se muert
Pageu01P033
S orreiz quel engin el porquiert 
En traïson quar n en puet mais
Fait tot detrenchier Achillès.
Li granz esmais e li deshaiz
E li granz dueus qui en fu faiz
uos sera toz contez e diz
E com chascuns s en fust partiz
Ne fust Calcas qui prist respons
E qui lor fist par ses sermons
Querre Pirron qui mout fu proz
Qui d armes les uenqui puis toz.
Donc uient la bataille mortaus 
S orreiz coment reis Aïaus
Ocist Paris e Paris lui 
Ensi finerent ambedui.
Retraiz uos iert li dueus Heleine 
Pageu01P034
Mais io ne cuit que rien humaine
Feïst onques si angoissos
Si pesme ne si doloros.
Le monde orreiz trestot descrire
E retraire e conter e dire
Coment il est n en quel mesure
Ço qu on en trueue en escriture.
Donc uos iert l ueure recontee
Com faitement Panthesilee
uint a socorre la cité
Mais sa proëce e sa bonté
Comparerent mout li Grezeis
Ainz que passassent li dui meis.
De li porreiz oïr conter
Qu en tot le mont n ot onc sa per.
Dit uos sera come el define
E la grant eue ou l om traïne
Son cors a duel e a pechié.
Après orreiz del grant traitié
Que fait Ditis d ore en auant 
Com l on traïst le rei Priant
Pageu01P035
Coment li traïtor ourerent
Qui la traïson porparlerent
Qui il furent come orent non 
Qui embla le Palladion 
Com li cheuaus fu establiz
E el temple Minerue ofriz 
Come en fu arse la cité
E Ylion ius crauenté
E Prianz li reis detrenchiez
Dont fu granz dueus e granz pechiez.
Se orreiz la grant ocision
Et la fiere destrucion 
Ia ne direiz que tel fust faite
Quant el uos iert dite e retraite 
S orreiz quin fu menez chaitis
E ceus qui en estorstrent uis.
La meslee e la contençon
Que refu del Palladion
uos sera contee par diz
E com Telamon fu mordriz 
Come Ulixès sor cui fu mis
Pageu01P036
S en est de nuit alez fuitis.
S orreiz com fu rendue Heleine
A son seignor a mout grant peine 
Com Polixena la pucele
La fille al rei Priant la bele
Fu puis al tombel decolee
D Achillès qui tant l ot amee 
Ço fu granz dueus e grant dolor 
Puis le comparerent plusor.
Bien est que l acheison oiez
Por qu Eneas fu eissilliez 
Coment li Greu s en repairierent
E coment il reperillierent 
Come il alerent a dolor
Coment furent mort li plusor 
Come Agamennon fu mordriz
E com le uenia puis sis fiz
De sa mere demeinement
Assez orreiz uos bien coment.
Conté uos sera les ahanz
Pageu01P037
Que Ulixès sofri set anz 
D Antenor come il espleita
De sa cité que il fonda.
De Pirrus le fil Achillès
Qui assez fu fel e engrès
Porreiz saueir come il l en prist
De ses dous oncles qu il ocist
E com rocist lui Orestès
Por sa femme lonc tens après 
Come Andromacha la uaillant
En remest grosse d un enfant
Cui li fiz Hector fist puis rei
Trestot auant qu il ne fist sei 
Les songes qu Ulixès sonia
Que ia nus hom mais teus n orra 
Coment sis fiz Telegonus
Qui l aueit quis treis meis e plus
L ocist puis par mesauenture
Ensi com retrait l Escriture.
Les ueures que ci sont nomees
Sont el Liure si recontees
Pageu01P038
Qu a tote rien iert a plaisir
E mout les fera buen oïr.
# | LA TOISON D OR  AMOURS DE IASON ET DE MÉDÉE.
Peleüs fu uns riches reis
Mout proz mout sages mout corteis
Par Grece alot sa seignorie
E del regne ot mout grant partie 
Sa terre teneit quitement
Bien e en pais e sagement.
Icist reis aueit un suen frere
Fil de son pere e de sa mere 
Eson ert par non apelé 
En Penelope la cité
Ne sai s ert reis o cuens o dus
Quar li Liures ne m en dit plus.
Icist Eson un fil aueit
Qui Iason apelez esteit
Pageu01P039
De grant beauté e de grant pris
E de grant sen si com io truis.
Grant force aueit e grant uertu
Par maint regne fu coneü
Mout fu corteis e genz e proz
E mout esteit amez de toz 
Mout por demenot grant noblece
E mout amot gloire e largece 
Trop ert de lui grant reparlance
E tant aueit fait dès enfance
Que mout ert coneüz sis nons
Par terres e par regions.
Quant ço uit li reis Peleüs
Que Iason montot plus e plus
E que chascun ior s essauçot
Dotanz en fu paor en ot
Que tant creüst que tant montast
Que de la terre le getast
Et crient que s il uit longement
Qu il ne l en laissera neient.
Mout a grant dote Peleüs
Que le regne ne li laist plus 
Quar se il s en uueut entremetre
Pageu01P040
Bien len porra del tot fors metre.
Mout ot uers lui le cuer felon
Nene faiseit se penser non
Saueir par com faite mesure
Porreit ia prendre engin e cure
Come il alast a male uoë
Si que la terre ne fust soë
Ne de rien nel poüst gregier.
Mout se penot de l engeignier
Ia seit ço que mout s en celot
Ne nul semblant ne l en mostrot.
En icel tens ço truis lisant
Auint une merueille grant
En l isle de Colcos en mer
Ensi l oï l autr ier nomer.
La ot ço set l om un mouton
Qui tote aueit d or la toison
Mais n esteit rien de cel poëir
Ne par force ne par saueir
Qu il seüst engeignier ne faire
Coment d iluec le poüst traire.
A rien n esteit chose seüe
Pageu01P041
Coment la Toison fust eüe
Onques nus hom saueir nel pot
E sacheiz bien teus la guardot
Ia de l aueir n eüst enuie
Nus hom qui n en perdist la uie 
Maint s i cuiderent essaier
Cui il n en lut puis repairier.
Peleüs fu de mal porpens 
Ne uit engin ne lieu ne tens
Com faitement poüst ourer
De son neuo a mort liurer.
Ses nies esteit mout le dotot 
Mais ne uoleit pas ne n osot
Mostrer ne faire aucun semblant
Qu il le haïst ne tant ne quant.
Porpensa sei qu il requerreit
E en toz sens porchacereit
Coment Iason la en alast
Si que ia mais ne retornast 
Bien set s il l i puet faire aler
Pageu01P042
Ne l estuet mais de lui doter
Ne del repairier n a dotance
Ainz est de ço bien a fiance
Que la iert sa fin la morra
Ne ia mais n en repairera.
Ne demora pas puis un meis
C une grant feste fist li reis.
Grant fu la cort qu il aiosta
E grant la gent qu il assembla 
Assez i ot contes e dus
E cheualiers set cenz e plus
Iason i fu e Herculès
Cil qui sostint maint pesant fais
E mainte grant merueille fist
E maint felon iaiant ocist
E les bones iluec ficha
Ou Alixandre les troua 
Ses granz merueilles e si fait
Seront a toz iorz mais retrait.
Grant e pleniere fu la corz
E quant ele ot duré set iorz
S a li reis Iason apelé
Oiant toz l a areisoné 
Pageu01P043
 Oies beaus nies  fait Peleüs
 Rien que seit uiue n aim io plus
 Com io faz tei ço saches bien
 Mais mostrer te uueil une rien.
 Mout par ies beaus proz e hardiz
 S ies cheualiers granz e forniz 
 Mout as gent cors e grant uertu
 Si t ies en maint lieu combatu
Toz iorz en as uictoire eüe
 Mainte chose t est auenue
 Dont tu te puez mout faire liez
 E dont tu ies mout essauciez.
 Nus n est hui uis de ton aage
 Qui proëce ne uasselage
 Ait enuers tei de nule terre 
Trop par porras ancor conquerre.
 Mout as grant pris e grant ualor
 Mout as conquise grant honor
 Mais conquerre la puez mout maire.
 S une chose poëies faire
 S esteies si proz ne si os
Pageu01P044
 Que tu la Toison de Colcos
 Que de fin or est senz dotance
 E dont il est tel reparlance
 Poüsses par nul sen aueir
 Ne par force ne par saueir
 Si aureies plus los conquis
 Que hom qui onc fust nez ne uis.
 E saches sor les deus te[l] iur
 E leiaument t en faz seür
 Se tu la Toison puez aueir
 De mon regne te ferai heir
 E a mon tens e a ma uie
 T en liuerrai la seignorie 
 De tot seras e maistre e sire 
 Ia ne uoudras penser ne dire
 Cele chose que io ne face
 Que bel te seit ne que te place. 
Iason oï que li reis dist
E la pramesse qu il li fist 
S ot les granz biens qu il li retrait
Pageu01P045
Des granz proëces qu il a fait.
Mout li fu bel e mout li plot
E mout grant ioie en sei en ot 
Set qu il a tant force e uigor
E sen e proëce e ualor
Que la Toison senz faille aura
Dès que il s en entremetra 
Ia ne sera en lieu si fort
Ço li est uis ne l en aport.
Grant cuer a e grant uolenté
D aler en estrange regné
E de ueeir les regions
Dont a oï nomer les nons 
E mout uoudreit faire tel rien
Que l om li atornast a bien
E dont il essauçast son nom.
La pramesse ot e le gran don
Que sis oncles li prameteit 
Nul mal engin n i entendeit
Ainz cuidot bien certainement
Senz nul autre deceuement
Que por son bien li loast faire
N i entendeit mal ne contraire.
Tot bonement li respondi 
 Sire  fait il  uostre merci.
Pageu01P046
 Bien sai e uei n en dot de rien
 Que m onor uolez e mon bien 
 Haute chose me prametez 
 Granz merciz uos en rent e grez 
 La irai io quant bel uos est
 Mout uolentiers uez m en tot prest.
 Ia n en quier plus lonc soior faire 
 Se deus me guarist de contraire
 O mei s en uendra la Toison 
 Ia n iert si guardez li mouton. 
A guari se tient Peleüs 
Mander e querre fait Argus.
Engeigniere fu buens prouez
Li plus tres sages qui fust nez 
L om ne saueit soz ciel son per.
Ne qui si bien seüst ourer
Quant li reis l ot a sei mandé
Preié li a e comandé
C une nef seit faite e hastee
Fort e siglant e atornee
A endurer un fort torment
Pageu01P047
E un orage e un grant uent.
Argus respont   Iusqu a un meis
 O se deuient bien tost anceis
 Iert si aprestee la nef
 Nen iert a dire mast ne tref. 
Cil se pena de la nef faire
Qui mout en sot bien a chief traire 
Bele fut mout e grant e fort
E bien furent garni li bort.
Ço uuelent dire li plusor
Mais io nel truis mie en l autor
Que ço fu la premiere nef
Ou onques ot sigle ne tref
Ne que primes corut par mer.
Cil qu i osa premiers entrer
Ço fu Iason ço est cuidé
Mais n en truis mie autorité.
Pageu01P048
Cil ot la nef apareilliee.
E bien cloëe e cheuilliee
E encordee de funains 
E gouernauz i ot e reins
ueiles utages e hobens
E forz chaables e granz drens.
N i ot rien plus que aprester 
Dès or puet om o li sigier
Par mi la mer a hautes ueiles
E au soleil e as esteiles.
La nouele fu ia alee
Par Grece et par mi la contree
Que Peleüs li reis faiseit
Une nef faire a grant espleit
En que Iason deueit entrer
Qui en Colcos uoleit sigler
Car aueir cuide la toison
Pageu01P049
Que de fin or est el mouton.
Li plus pro e li plus uaillant
E cil qui plus erent aidant
Plus redoté plus coneü
En sont dreit a Iason uenu 
Ofert pramis e dit li ont
Qu ensemblement o lui iront.
E il trestoz les en mercie
E doucement lor dit e prie
Que quant il aureit bon orage
E il uerreient son message
Apareillié fussent e prest
De uenir la ou la nef est.
Ensi li ont tuit otreié 
Après ont pris de lui congié.
Quant uint contre le tens nouel
Que doucement chantent oisel
Que la flor pert e blanche e bele
E l erbe est uert fresche e nouele 
Pageu01P050
Quant li uergier sont gent flori
E de lor fueilles reuesti
L aure douce uente soëf
Lors fist Iason traire sa nef
Dedenz la mer ne taria plus.
Argo ot non del non Argus 
Argus l aueit faite e ouree
Por Argus fu Argo nomee.
Guarnir la fist Peleüs bien 
Ne lor defailleit nule rien
De quant que lor esteit mestier.
uenu furent li cheualier
E tuit si autre compaignon 
En la nef entrent a bandon.
Ensemble o eus uait Herculès
Qui parenz ert Iason mout près.
Li uenz corut deuers la terre
Qui la nef tost del port desserre 
La ueile ont fait el mast drecier.
Bon uent orent e dreiturier
Donc comencierent a sigler
Par mi la transe de la mer.
Tant ont siglé a ueile pleine.
Pageu01P051
Ainz que trespassast la semaine
Ariuerent as porz de Troie
A grant leece e a grant ioie 
El haure de Simoënta
Sai bien que la nef ariua.
Fors s en eissirent ambedui
Iason e Herculès o lui
E tuit lor autre compaignon 
Grant ioie meinent el sablon.
Lor eue douce ont refreschiee
Que la mer aueit empeiriee 
Sor le riuage el bel grauier
Ont fait conreer lor mangier.
Dous iorz aueient soiorné
Quar auques esteient lassé 
N aueient mie grant corage
De faire el païs lonc estage
Mais mout lor ert e buen e bel
De reposer en lieu nouel
E d auques soiorner lor cors.
Tuit esteient de la nef fors 
Mal ne damage ne faiseient
Pageu01P052
En la contree ou il esteient.
Reis de Troie Laomedon
A oï dire que Iason
Ert ariuez e Herculès
E autre cheualier adès
Plus de set cenz des plus hardiz
E de Grece des plus esliz
Sont de lor terre ça uenu 
Le païs auront confondu
Les chasteaus ars prise la preie
Se il mout tost nes en enueie 
Nes i uueille ia consentir
Quar granz maus l en porreit uenir.
Laomedon fu de grant sens 
Crienst e dota en son porpens
Se ceus de Grece consenteit
Ne en nul sen lor amordeit
Qu il ariuassent a ses porz
Il en sereit honiz e morz 
Bien en porreit perdre s onor
E quant uendreit al chief del tor
Tost li fereient lait damage.
Pageu01P053
Li reis a pris un suen message 
Cuens esteit cil de haut parage
Pro d ome aueit en lui e sage
Son talent li encharge e dit
E cil l a bien mis en escrit.
Puis est montez el palefrei
Dis compaignons mena o sei 
Tant cheuauchierent a espleit
Que al port sont uenu tot dreit
Le seignor ont tant demandé
Que li autre lor ont mostré.
Son message li dist li cuens
Qui sire e mestre esteit des suens 
 Iason  fait il entent a mei 
 Oies que di de part le rei
 A tei mande nomeement
 E a ces autres ensement
 Que tost en eissiez de sa terre
 Qu en pais la uueut tenir senz guerre.
 Senz son congié e senz son gré
 Estes en son païs entré 
Pageu01P054
 Il ne set pas por quel afaire
 Mais mout li torne a grant contraire
 Dont uos onques ci ariuastes
 Ne que dedenz sa terre entrastes.
 Ne uueut que plus i demoreiz
 Ainz uueut tres bien que uos sacheiz
 Tost uos torreit a grant folie.
 Ne uos i aseürez mie 
 Eissiez uos en grant aleüre
 Qu om ne uos face autre laidure 
S un sol ior auiëz enfrait
 Le deuié que par mei uos fait
 N en porreit puis un sol baillier
 Que tot nel feïst detrenchier
 De uos sereit faite iostise
 Ia n en sereit raençon prise. 
Iason oï la desfiance
Grant duel en ot e grant pesance 
 Par Deu  fait il  seignor Grezeis
 Grant honte nos a fait li reis
 Qui de sa terre nos congiee
 E ço nos mande e nos deuiee
Pageu01P055
 Que demain n i seions troué.
 Nos deüssons estre honoré
 Par lui e par la soë gent
 Mais de tot ço n a il talent 
 Mauuaisement nos i honore 
 Mais ancor cuit ueeir tel hore
 Qu il s en repentira mout chier.
 uassaus  fait il al messagier
 Dire poëz a uostre rei
 Que par les deus de nostre lei
 Quant nos ici preïmes port
 Damage orgueil honte ne tort
 Ne uolions faire en sa terre
 Ne n auions talent de guerre 
 E s il en Grece fust uenuz
 A grant ioie fust receüz
 Il n en fust mie congeez
 Anceis i fust mout honorez.
 A mainz sera ancor retraite
 Ceste honte qu il nos a faite
 A teus cui mout en pesera 
Pageu01P056 Ço cuit ia faille n i aura. 
Herculès a dit al message 
 uassal le port e le riuage
 Guerpirons nos hui o demain
 Mais d une chose faz certain
 Laomedon uostre seignor 
 Iusqu a treis anz uerra tel ior
 Qu en cest païs ariuerons
 Que ia congié ne l en querrons
 Ne ia por uié ne por manace
 O li seit bel o li desplace
 N i laisserons a soiorner.
 Enoier nos deit et peser
 De la honte qu il nos a fait.
 Meü deureit aueir tel plait
 Qui li tornast a deshonor
 Ainz que uenist al chief del tor
 E dont toz iorz se poüst plaindre 
 Si fera il ne puet remaindre. 
Li messages fu mout corteis 
 Par Dieu  fait il  seignor Grezeis
 Laide chose est de manacier
Pageu01P057
 Io ne uing pas a uos tencier 
 Mon message uos ai dit bien
 Ne cuit qu i obliasse rien
 Io n en ai plus o uos que faire
 Dès or me metrai el repaire 
 Se il uos plaist uos en ireiz
 E s il uos plaist uos remandreiz 
 Mais ço sacheiz io loëreie
 Que uos meïsseiz a la ueie. 
A tant s en part si s en retorne
E cil remestrent trist e morne.
Une chose puet om saueir 
S il en eüssent le poëir
Ia de la terre nen eississent
Desci que damage i feïssent 
Mais poi sont gent al comencier 
Iço le lor a fait laissier.
N i oserent plus remaneir 
En lor nef entrent uers le seir
Fortment siglerent e nagierent
De la contree s esloignierent.
Pageu01P058
Mout regrete souent Iason
Ço que lor fait Laomedon
A lui et a ses compaignons.
Tant ont tiré as auirons
Et tant siglé as pleines ueiles
E a la lune e as esteiles
Qu il ariuerent en Colcon.
De la nef est eissuz Iason
Herculès e si compaignon.
Sor le riuage el bel sablon
uestirent lor cors gentement 
Riche furent lor garnement
De dras de seie a or brosdez
De gris e d ermine forrez 
Li plus poures ot uesteüre
Riche e bien faite a sa mesure.
Une cité ot iluec près
Que l om clamot Iaconitès 
Bele ert e grant e fort e gente
Tors i aueit bien plus de trente
Close esteit tote de bon mur
De fin marbre serré e dur
Pageu01P059
Mout i aueit riches maisons
E granz palais e hauz donions
E cheualiers e marcheanz
Riches e sages e mananz 
Dames i ot mout e puceles
E borgeises cointes e beles.
Mout fu la cité bien fondee
E mout fu riche la contree 
De fruiz d oiseaus e de peissons
I ot ço sacheiz granz foisons.
Bele e riche ert Iaconitès
Li reis aueit non Oëtès 
Assez aueit riche tenue
Quar mout ert bien l isle uestue.
Beaus fu li tens e cler le ior
Come el termine de pascor
Iason li proz e Herculès
Et tuit lor compaignon après
Sont uenu dreit a la cité 
Gentement furent conreé 
Bien semblerent bone maisniee
Quar trop fu bien apareilliee.
Pageu01P060
A merueille les esguarderent
Quant il en la cité entrerent
Cil des rues e des soliers
Des fenestres e des planchiers
Et mout par sont en grant d enquerre
Dont il uienent ne de quel terre 
Mais cil ne pristrent fin ne cès
Desci qu il uindrent el palais
Ou Oëtès li reis esteit
Qui un grant plait le ior teneit.
Deuant la sale de la tor
Fors des aruous del parleor
Ot une place grant e lee
De haut mur tote auironee
Le trait durot a un archier 
La ioërent maint cheualier
As dez as eschès e as tables
E as autres gieus deportables.
Pageu01P061
Assez en i aueit le ior 
Maint bon cheual maint bon ostor
E maint chier riche guarnement
I poüst l on ueeir souent.
Par la porte entrent li Grezeis 
Oëtès uait contre eus li reis
Si baron e si uauassor
Les reçurent a grant honor.
Quant li reis sot qui il esteient
Ou aloënt e dont ueneient
Honora les de grant maniere
Et mout par lor fist bele chiere 
La nuit lor fist si bel ostel
Qu onc puis qu il murent n orent tel.
A mangier lor dona assez
E mout les a bien conreez 
Assez i sistrent longement
Pro i ot claré e piment.
Li reis es chambres enueia
E si tramist por Medea 
C est une fille qu il aueit
Que de mout grant beauté esteit 
II n aueit plus enfant ne heir.
Pageu01P062
Trop ert cele de grant saueir 
Mout sot d engin e de maistrie
De coniure e de sorcerie 
Es arz ot tant s entente mise
Que trop par ert sage e aprise
Astronomie e nigromance
Sot tote par cuer dès enfance 
D arz saueit tant e de coniure
De cler ior feïst nuit oscure
S ele uousist ço fust uiaire
Que uolisseiz par mi cel aire 
Les eues faiseit corre ariere 
Scientose ert de grant maniere.
Sot que li reis la demandot
Si s atorna plus bel que pot 
D une porpre inde a or gotee
Richement faite e bien ouree
Ot un bliaut forré d ermines
E un mantel de sambelines
Pageu01P063
Couert d un drap outremarin
Qui ses set peis ualeit d or fin.
Quant gentement se fu uestue
Si est des chambres fors eissue
Ses puceles mena o sei
Desci qu el fu deuant le rei.
Trop fu bele de grant maniere
De cors de façon e de chiere.
Bendee fu d un treceor
Onques nus hom ne uit meillor 
A ses cheueus esteit orlaz.
Autre parole ne uos faz
Mais el païs ne el regné
N aueit dame de sa beauté.
Par mi la sale uint le pas 
La chiere tint auques en bas
Plus fine e fresche e coloree
Que la rose quant ele est nee 
Mout fu corteise e bien aprise.
Oëtès l a lez lui asise.
Bien ot enquis e demandé
Dont cil erent de quel regné.
Quant ele certainement sot
Pageu01P064
Que c ert Iason mout par li plot 
Mout en aueit oï parler
E mout l aueit oï loër.
Mout l aama enz en son cuer 
Ne poëit pas a nesun fuer
Tenir ses ieuz se a lui non 
Mout li ert de gente façon.
La forme esguarde de son cors 
Cheueus recercelez e sors
A e beaus ieuz e bele face —
Dès or criem que trop ne li place —
Bele boche a e dous reguarz
Bel menton bel cors e beaus braz 
Large e grant a la forcheüre
Si a mout simple parleüre
Sage est e de bone maniere.
Mout le reguarde en mi la chiere.
Pageu01P065
Mout i a Medea ses ieuz
Douz frans e simples senz orguieuz 
Mout le remire doucement 
Sis cuers de fine amor esprent 
Mout par li plaist mout li agree.
Tost li aureit s amor donee
S il fust en lieu qu il li queïst 
Ne cuit ia l en escondeïst.
Onc mais nul ior n i entendi
N amer ne uoust ne n ot ami 
Or i a si torné son cuer
Qu el ne laira a nesun fuer
Qu ele n en face son poëir 
Poi preisera tot son saueir
S ele n aemplist son corage 
Mout le desire a mariage.
Ensi sofri a mout grant peine
Toz les uit iorz de la semaine 
N ot bien ne repos ne solaz 
Pageu01P066
Dès or la tient bien en ses laz
Amors uers cui rien n a defense.
Souent esguarde e se porpense
Coment ele ait ioie pleniere
Quar destreite est de grant maniere 
Mout en dote le comencier.
Un ior quant uint après mangier
Si l ot li reis a sei mandee
En la sale pauementee
Assez la coniot e embrace
Cent feiz li a baisié la face 
Comande li e dit après
Que o Iason e Herculès
Parout par bien tant li consent.
E cele que d amor esprent
S en uient a eus mout uergondose
De parler sage e sciëntose.
Mout par li fait Iason grant ioie
Soëf basset que l om ne l oie
Li dist   uassaus ne tenez mie
 A mauuaistié n a legerie
 Se a uos me uieng acointier 
Pageu01P067
 II ne uos deit pas enoier.
 Dreiz est e biens ço m est auis
 Qui home ueit d autre païs
 Qu il l aparout e areisont
 E que leial conseil li dont. 
— Dame  fait il  uos dites bien 
 Merci uos rent sor tote rien
 Dont il uos plot qu a mei parlastes
 E que premiere m areisnastes.
 Fait i auez que de bon aire
 E quant tant uos en plot a faire
 A toz les iorz de mon aé
 Sacheiz uos en saurai mais gré.
 Mout par poëz grant ioie aueir
 Quar pleine estes de grant saueir
 Beauté auez mout e franchise
 E de haut sen estes aprise.
—Iason  fait ele  bien sauon
 Que uos uenez por la Toison 
 Onques por el ça ne uenistes.
Pageu01P068
 Mais grant estoutie empreïstes
 Quar se erent tuit assemblé
 Cil qui furent e qui sont né
 Ne porreient il engeignier
 Ne porquerre ne porchacier
 Par qu il la poüssent aueir 
 De ço n aiez uos ia espeir
 Por neient le cuideriëz.
 Por quei uos trauailleriëz 
 Essaié s i sont ia plusor
 Quin furent mort al chief del tor 
 Onques n oï qu en eschapast
 Nus qui de l aueir se penast.
 Li deu i ont lor guarde mise
 Par tel maniere e par tel guise
 Com te dirai quar bien t est ues.
 Mars i a mis d arain dous bues 
Pageu01P069
 Quant ire e mautalenz les toche
 Par mi les nes e par la boche
 Gietent de lor cors feu ardant 
 Ia de la mort n aura guarant
 Quin iert atainz ne conseüz
 Sempres n arde com se c ert fuz.
 Par art e par coniureison
 Ont cil en guarde le mouton 
 Qui la Toison uoudra aueir
 Si couendra par estoueir
 Que il les puisse si danter
 Que traire les face e arer.
 Mars li poissanz deus de bataille
 Les i a mis ensi senz faille.
 Ancore i a el a passer
 Que fait assez plus a doter 
 Quar uns serpenz qui toz iorz ueille
 Qui pas ne dort ne ne someille
 Le reguarde de l autre part
 Par tel engin e par tel art
Pageu01P070
 Que ia rien n i aprochera
 Si tost come sempres morra 
 Quar feu giete ensemble e uenin
 Qui tost li a doné la fin.
 Granz est e fiers e trop hisdos
 Onc hom ne uit si merueillos 
 Ne porreit mie estre conquis
 Ne engeigniez a estre ocis.
 Que t en fereie lonc sermon 
 Saches ia n auras la Toison
 Por rien que seit nel cuider mie 
 Guar come as empris grant folie 
 Ainz te di bien se tu i uas
 Que ia mais n en retorneras. 
Iason respont come afaitiez 
 Dame  fait il  ne m esmaiez 
 Ne sui mie por ço uenuz
 Que m en torge come esperduz 
 Mieuz uueil morir que io n essai
 S en nul sen aueir le porrai.
Pageu01P071
 Se o mei ne l en puis porter
 Ia mais ne m en quier retorner
 Quar a toz iorz honiz sereie
 Si que ia mais honor n aureie.
 Par ci m en couient a passer 
 Tant en ai fait nel puis muër 
 Seit maus seit biens que que m en uienge
 Ne puet estre que io m en tienge.
— Iason  fait ele  bien entent
 N en querreies chastiëment.
 Seürs puez estre de morir 
 De ço ne te puet nus guarir.
 Dueus e pitiez me prent de tei 
 La en iras ço sai e uei 
 Mais se de ço seüre fusse
 Que io t amor aueir poüsse
 Qu a femme espose me preisses
 Si que ia mais ne me guerpisses
 Quant en ta terre retornasses
 Qu en cest païs ne me laissasses
 E me portasses leial fei
Pageu01P072
 Engin prendreie e bon conrei
 Com ceste chose parfereies
 Que mort ne mahaing n i prendreies.
 Fors mei ne t en puet rien aidier
 Ne aueier ne conseillier.
 Mais io sai tant de nigromance
 Que i ai aprise dès m enfance
 Que quant que io uueil tot puis faire 
 Ia ne m iert peine ne contraire.
 Quant que est grief tot m est legier 
 Ia n i trouerai encombrier.
 Or esguarde que tun feras
 Saueir se tu[l] m otreieras 
 Ton cuer m en di senz deceueir
 Tot ton corage en uueil saueir.
— Dame  fait il  io qu en direie 
 Sor toz les deus uos iurereie
 E sor trestote nostre lei
 Amor tenir e porter fei 
Pageu01P073
 A femme uos esposerai
 Sor tote rien uos amerai.
 Ma dame sereiz e m amie
 De mei aureiz la seignorie 
 Tant entendrai a uos seruir
 Que tot ferai uostre plaisir.
 Menrai uos en en ma contree
 Ou uos sereiz mout honoree 
 Tuit uos i porteront honor
 E li plus riche e li meillor 
 Plus i aureiz ioie a plaisir
 Que li cors n en porra sofrir. 
La pucele respont a tant 
 Or sai  fait el  uostre talant.
 Ço remandra iusqu eneueis
 Que se sera couchiez li reis.
 En ma chambre uendreiz toz sous 
 Ia compaignon n aureiz o uos
 La me fereiz tel seürance
 Que uers uos n aie plus dotance 
 Puis uos dirai com faitement
 Porreiz les bues e le serpent
 ueintre e danter e iustisier 
Pageu01P074
 Ia puis n aureiz d eus encombrier.
— Dame  fait il  ensi l otrei 
 Mais enueiez sos plaist por mei
 Quar ne saureie ou io alasse
 Ne a quel hore io leuasse. 
Dist la pucele   C iert bien fait. 
Congié a pris puis si s en uait
Ariere en ses chambres s en entre.
Mout li tressaut li cuers el uentre
Esprise l a forment Amors.
Mout li enuie que li iors
Ne s en uait a greignor espleit 
Mout se merueille que ço deit.
Tant a le soleil esguardé
Que ele le uit esconsé.
Mout li taria puis l anuitier
Que son plait li fait porloignier
Pageu01P075
E quant le ior en uit alé
N ot ele pas tot acheué 
Souentes feiz a esguardé
La lune s ele esteit leuee.
Crient que sempres s en aut la nuit 
Ne li torne mie a deduit
Ço que par la sale ueillierent
E ço que pas ne se couchierent.
Son uuel fussent tuit endormi 
Mout par en a son cuer marri.
As uis des chambres uait oïr
S ancor parolent de dormir 
Iluec escoute iluec estait.
N en ot tenir conte ne plait 
 Iço  fait ele  que sera 
 Ceste gent quant se couchera 
 Ont il iuré qu il ueilleront
 E que mais ne se coucheront 
 Qui uit mais gent que tant ueillast
 Que de ueillier ne se lassast 
Pageu01P076
 Mauuaise gent fole prouee
 Ia est la mie nuit passee
 Mout a mais poi desci qu al ior.
 Certes mout a en mei folor 
 De quei me sui io entremise 
 Mieuz en deureie estre reprise
 Que cil qui est trouez emblant.
 Fol corage e mauuais semblant
 Porreit l om or trouer en mei
 Que ci m estois ne sai por quei.
 Estuet me il estre en esfrei
 Que uolentiers ne uienge a mei
 Iason quel hore qu i enuei 
 O il mout uolentiers ço crei.
 Que faz io ci ne cui atent
 Tant en ai fait qu or m en repent. 
De l uis se part en itel guise.
uint a son lit si s est asise 
Mais io cuit bien certainement
Qu el n i serra pas longement.
Pageu01P077
Relieue s en n i puet plus estre
S ala ourir une fenestre.
uit la lune que ert leuee
Lores li est s ire doblee 
 Dès or  fait ele est il enuiz 
 Passee est ia la mie nuiz. 
Clot la fenestre ariere torne 
Iriee est mout pensiue e morne.
En mi la chambre s aresta
Tot en estant si escota 
La noise oï auques baissiee
Quar ia departeit la maisniee.
A l uis s en uait pensiue e pale
Si esguarda par mi la sale.
As chamberlens uit les liz faire 
Lores li est bien a uiaire
Que iusqu a poi se coucheront
E que guaires plus n i serront.
Par la chambre uait sus e ius
E souent reguarde al pertus
Tant que trestuit furent couchié.
Pageu01P078
Bien a ueü e aguaitié
Le lit ou Iason se coucha.
Une soë maistre apela 
Tot son conseil li a gehi
Car el se fiot mout en li 
 Dreit a cel lit  fait ele  iras
 Tot soauet le petit pas 
 Celui qu i gist m ameine o tei 
 De noise te guarde e d esfrei.
— Dame  fait el  premierement
 uos couchiez si sera plus gent
 De la nuit est alé partie
 Sil tiendreit tost a uilenie
 Qu a couchier fusseiz a tel hore
 Quar bien en est mais tens e hore. 
Fait la pucele   Io l otrei. 
Ne firent mie lonc conrei.
En un chier lit d or et d argent
Qu onques nus hom ne uit plus gent
Dont li quatre pecol egual
Pageu01P079
Furent tuit ouré a esmal
A esmeraudes uerdeianz
E a rubins clers e luisanz  —
Coute i ot grant uouse de paile
Onc meillor n en ot en Thesaile
Elençueus blans deugiez de seie
Ne cuit que nus hom meillors ueie 
Mout i ot riches oreilliers
Onques pucele n ot si chiers
Li couertors fu riche assez
D unes bestes fu toz orlez
Que reluisent come orpimenz
D autres mout chieres fu dedenz 
uous fu d un drap sarragoceis
D or e de seie trestot freis  —
El lit se coucha la pucele
Que mout fu sage e gente e bele 
Bien esteit digne d itel lit.
La uieille senz autre respit
Pageu01P080
De la chambre s en est eissue
Dreit au lit Iason est uenue
Tot belement e en secrei
Le traist par mi la main a sei.
E cil s en leua mout isnel
Si s afubla de son mantel
Tot soauet et a celé
S en sont dedenz la chambre entré.
Clarté i ot tres bien i ueient
Car dui cierge grant i ardeient.
La maistre a l uis clos e serré
Puis l a desci qu al lit mené.
Medea le senti uenir
Si a fait semblant de dormir
E cil ne fu pas trop uilains 
Le couertor lieue o ses mains.
Cele tressaut uers lui se torne 
Auques fu uergondose e morne 
 uassaus  fait el  qui uos conduit 
 Mout par auez ueillié anuit.
 Tel noise ai tote nuit oïe
Pageu01P081
 Qu or m ere a grant peine endormie.
— Dame  fait il  n i quier guion
 Se uos e uostre maistre non 
 S en uostre prison me sui mis
 II ne m en deit pas estre pis. 
La uieille ensemble les laissa
En autre chambre s en entra.
Iason a parlé toz premiers 
 Dame li uostre cheualiers
 Icil qui quites senz partie
 Sera toz les iorz de sa uie
 uos prie e requiert doucement
 Quel receueiz si ligement
 Qu a nul ior mais chose ne face
 Que uos griet ne que uos desplace. 
Medea respont   Beaus amis
 Grant chose m auez mout pramis 
 Se uos le uoliëz tenir
 Ne me porriëz plus ofrir.
 Seürté uueil que io en aie 
 Puis atendrai uostre manaie.
Pageu01P082
— Dame a trestot uostre plaisir 
 Senz fauseté e senz mentir
 uos en ferai tel seürtance
 Qu a tort aureiz uers mei dotance. 
Une pelice uaire e grise
uest Medea sor sa chemise
Del lit s en est a tant leuee
Si a une image aportee
De Iupiter le deu poissant 
 Iason  fait el  uenez auant.
 uez ci l image al deu des cieus 
 Io ne uueil mie faire a gieus
 De mei e de uos l assemblee 
 Par ço uueil estre aseüree.
 Sor l image ta main metras
 E sor I image iureras
 A mei fei porter e tenir
 E mei a prendre senz guerpir 
 Leial seignor leial amant
 Me seies mais d ore en auant. 
Pageu01P083
Iason ensi li otreia
Mais enuers li s en pariura 
Couenant ne lei ne li tint 
Por ço espeir l en mesauint.
Mais io n ai or de ço que faire
Del reconter ne del retraire 
Assez i a d el a traitier
Ne le uos quier plus porloignier.
Tote la nuit se iurent puis
Ensi com io el Liure truis
Tot nu a nu e braz a braz.
Autre celee ne uos faz 
Se il en Iason ne pecha
Cele nuit la despucela 
Quar s il le uoust ele autretant.
E quant ço uint à l aiornant 
 Dame  fait il  ne targera
 Desci qu a poi aiornera
 Ne porrai mais guaires ester
 Qu il ne m en estuisse torner.
 Or m est mestiers or me bosoigne
Pageu01P084
 Que de mei penseiz sens aloigne
 Quar en uos en est m esperance
 E mis conseuz e m atendance. 
Fait la danzele   Beaus amis
 Sacheiz i en ai bien conseil pris. 
Andui se sont del lit leué
Quar ia pert del ior la clarté.
Un escrin d or prist Medea
ueiant Iason le desferma
Si en a trait une figure
Faite par art e par coniure 
 Ço  fait el  porteras o tei
 Quar io te di en dreite fei
 Ia tant com tu sor tei l auras
 Rien nule en terre ne criembras. 
Après li baille un oignement
Ne sai com fu faiz ne coment 
 De ço  fait ele  seras oinz
 Car de ço t est graindre bosoinz.
Pageu01P085
 Puis n auras ia de feu dotance
 Qui a ton cors face noisance.
 Or te baillerai un anel
 Si ne uerras ia mais plus bel 
 E si saches bien que la pierre
 Ne puet estre en nul sen plus chiere.
 Soz ciel n a home qui seit uis
 Dès qu il l aura en son deit mis
 Qui ia puis crienge enchantement
 Feu arme uenin ne serpent 
 Ne li pueent faire emcombrier
 Ne en eue ne puet neier.
 Tant com l anel auras sor tei
 Mar auras dote ne esfrei.
 Ancore a il autres uertuz 
 Se tu ne uueus estre ueüz
 La pierre met defors ta main 
 Adonc puez bien estre certain
 Que ia rien d ueil ne te uerra.
 E quant ço iert qu il te plaira
Pageu01P086
 E que tu n auras d iço soing
 Clo la pierre dedenz ton poing 
 Si te uerra l om come autre home.
 Onques Oteuiens de Rome
 Ne pot conquerre cel aueir
 Qui cest poüst contreualeir.
 L anel  fait el  me guarde bien
 Quar io l aim plus que nule rien. 
Après li rebaille un escrit
E si li a mostré e dit 
 Iason quant le mouton uerras
 Ne faire ia auant un pas
 Desci qu aies sacrefiié
 Que n en seient li deu irié 
 Crieme sereit se nel faiseies
 Que chierement le comparreies.
 Par iço les apaieras
 E dementres que tul feras
 Cest escrit di tot belement
Pageu01P087
 Treis feiees contre Orient 
 Guart bien seies amenteüz.
 Or te baillerai ceste gluz
 Par tel maniere destempree
 Que ia a rien n iert adesee
 Dont ia mais deseuree seit.
 Grant aleüre ua tot dreit 
 As nes e as boches as bues
 L espant tote quar bien t est ues 
 Par ço les auras si conquis
 Ia feus de lor cors n istra puis.
 Arer les feras quatre reies
 Mais clo tes ieuz que tu nes ueies 
 Puis t en ua tot seürement
 Combatre contre le serpent.
 Bataille grant i troueras
 Mais ia mar le redoteras
 Quar ia uers tei n aura poëir.
 Or te uueil bien faire saueir 
Pageu01P088
 Trestoz les denz fors li trairas
 En la terre les semeras
 Que o les bues auras aree
 Qu ensi est chose destinee
 Qu en autre sen ne puet pas estre.
 Sempres uerras a tez ieuz naistre
 Des denz cheualiers toz armez
 E de lor armes adobez
 En poi d ore seront nascuz
 E d eumes d aubers e d escuz
 Seront mout bien apareillié 
 Mais mout seront entre eus irié.
 ueiant tes ieuz s entrociront
 Si tost come il s entreuerront.
 Adonc auras tot acheué
 Mais guar n i scies oblié 
 Por ço qu auras eü uictoire
 Si rent as deus merci et gloire 
Pageu01P089
 Treiz feiz lor fai afïlicion
 Après iras uers le mouton.
 LaToison prent lui laiester
 E net i chaut plus demorer
 Isnelement si t en repaire
 Qu enui n i aies ne contraire.
 Ne te sai plus que enseignier
 Mais doucement te uueii preier
 Que de tot ço rien n obliër.
 Dès or t en puez hui mais aler
 Ne poons or plus estre ensemble 
 Granz iorz est ia si com mei semble. 
Entre ses braz Iason la prent
Cent feiz la baise doucement 
Après apris deli congié
Dreit a son lit est repairié.
Bien a repost e bien mucié
Ço que cele li ot baillié 
A grant maniere se fait liez.
Pageu01P090
Quant en son lit se fu couchiez
Endormi s est en es le pas
Quar de ueillier esteit toz las
E quant il ot dormi grant piece
Il pot estre ia haute tierce.
Leuez s est e si s apareille 
Aler en uueut a la merueille.
Grant paor et grant sospeçon
Ont de lui tuit si compaignon.
Quant Oëtès ueit qu il uueut faire
Bonement li prent a retraire 
 Iason ço saches de ta mort
 Ne uueil estre blasmez a tort 
 Por çol te di se m en creeies
 Ia la le pié ne portereies.
 Onc ne ui nul qui i alast
 Qui ariere s en retornast.
 Li deu i ont lor guarde mise
 Qui ne uuelent en nule guise
 Que hom charneus i mete main.
 De ço somes nos bien certain 
 Se tu i uas fins iert de tei
Pageu01P091
 Mais ia ne t iert ueé par mei.
 Force sereit que te fereie
 Si sai que blasmez en sereie.
 Fai en tot ço que tu uoudras 
 Ia mar por mei le laisseras.
Tot quant qu Oëtès li reis dit
Prise Iason assez petit.
II ne se uueut plus atargier 
De la cité s en ist premier.
Li reis li prince e li baron
Herculès e si compaignon
Le conueient iusqu al riuage
Ou il deuait prendre passage.
Iluec li couint a passer
uousist o non un braz de mer
Mais estreiz ert ne durot mie
Guaires plus de liue e demie.
De l autre part ert li isleaus 
N ert guaires granz mais mout ert beaus.
Ço li ont dit la trouera
Ço que il quiert e ou il ua.
Lez le riuage el sablonei
Prist ses armes e son conrei.
Pageu01P092
Primes chauça ses genoillieres 
Onc el siegle nen ot si chieres.
D or fin furent li esporon
Taillié de l ueure Salemon.
Après a un hauberc uestu
Onques mieudres forgiez ne fu 
Tailliez ert bien a sa mesure 
La maille en ert serree e dure.
Poi li pesa quant l ot uestu.
Après laça un heaume agu
Resplendissant de bone taille 
Ia por arme ne fera faille.
Li cercles ert d or esmerez
E des nons as deus toz letrez 
Mout l en teneit om a plus riche.
Li nasaus fu d un chier oniche 
Qui meillor ne plus beau queïst
Pageu01P093
De folie s entremeïst.
Après a ceint un brant d acier —
Onques nus om ne uit plus chier
Si riche ne de sa ualor —
Cler e tranchant come rasor.
Un escu ot d os d olifant
Fort e bien fait e riche e grant 
La bocle en fu d or Espaneis
E la guige tote d orfreis.
Un grant espié cler e luisant
Li baillierent d acier trenchant.
Quant bien l orent apareillié
Si a d eus toz pris le congié.
Baise Herculès e sa maisniee
Qui de lui remaint mout iriee 
Grant duel demeinent li plusor
Quar paor ont de lor seignor.
En un batel s en est entrez
De la terre s est esquipez.
N ot o sei autre marinier
Ne n i mena point de destrier 
Pageu01P094
Ço saueit bien n i uausist guaire
A tel bosoing n a tel afaire
Dreit uers l isle nage a expleit
Al mieuz qu il sot e al plus dreit.
Medea fu en une tor 
uit le si mua la color.
Des ieuz plora nel pol muër
Quant elel uit en mi la mer.
Belement dist entre ses denz 
 Iason sire beaus amis genz
 Mout sui por uos en grant error
 Quar io uos aim de grant amor.
 En grant dotance m auez mise 
 Ne puet mais estre en nule guise
 Que io m en puisse aseürer
 Tant que uos ueie retorner.
 Grant paor ai e grant dotance
 Que de ço n aiez remembrance
 Que uos ai dit e enseignié 
 Ia mais nen aurai mon cuer lié
 Desci que uos tienge en mes braz.
 A toz les deus oreison faz
 Qu il ne seient uers uos irié. 
Pageu01P095
A tant en plore de pitié.
Iason a ia tant espleitié
Que en l isle fu essaiuié.
N i ot puis autre demorance 
Son escu a pris e sa lance
Eissuz s en est fors del batel
Puis est poiez sus en l islel.
Les bues choisi e le serpent
E le mouton qui mout resplent 
Grant clarté done l or uermeil
Contre la raie del soleil.
Des nes e des boches as bues
Eissi tel flambe e teus feus lues
Pageu01P096
Ço ert auis qui l esgardot
Que toz li isles embrasot.
Iason son oignement a pris
Son cors en a oint e son uis.
La figure a sacrefiiee
Que Medea li ot bailliee 
Mist la sor l eaume e atacha
Si come ele li enseigna.
Après fist as deus sacrefise
A la maniere e a la guise
Que la pucele li ot dit
E treis feiees list l escrit.
uers les bues ala maintenant
Tres par mi le grant feu ardant.
Sempres fu toz arz sis escuz
Mais il ne fu mie esperduz 
La gluz es boches espandi
Onques puis flambe n en eissi 
Lor uertu ne monta puis guaire.
Pageu01P097
Quatre reies lor a fait faire
Si com li ot dit Medea 
Mais onc nel uit bien s en guarda
Onques n i osa esguarder 
Ne uoleit mie trespasser
Ço que li aueit dit s amie
Quar il feïst mout grant folie.
Quant ço ot fait deliurement
Ala requerre le serpent.
Quant li serpenz le uit uers sei
En haut sifla e fist esfrei 
Ses escherdes herice e tremble
Feu e uenin li gete ensemble
Souent trait fors son aguillon
Tote la terre art enuiron 
Soz ciel n a rien que onc fust nee
Que ia eüst uers lui duree.
Ne fust Iason si bien guarniz
En petit d ore fust feniz 
Que de l arson que del uenin
Sempres fust alez a sa fin
Pageu01P098
Mais l oignemenz e la figure
Ou erent escrit li coniure
E li aneaus d or qu il portot
Le defendeit e porguardot.
Sor lui peceie son espié
Sanz ço que de rien l ait plaié
En mainte guise s i essaie
Ainz qu il li puisse faire plaie.
De l espee teus cous li done
Que toz li isles en resone 
N i puet entrer ainz s en resort
Tant a la pel e dure e fort.
Soz sei l abati mainte feiz
Si angoissos e si destreiz
Que assez en failleit petit
Qu il ne l esteint e ne l ocit.
Tel angoisse a quant il l atoche
Que le sanc rent par mi la boche 
Tel angoisse a toz en tressue 
Mais tant s esforce e s esuertue
E tant i chaple de s espee
Pageu01P099
Que la teste li a coupee.
S un poi durast plus la bataille
Sempres fust morz Iason senz faille.
Les denz en traist sin a semee
La terre qu il aueit aree 
Tantost en sont cheualier né
De lor armes tuit adobé.
En es le pas se corent sore
Ocis se sont en petit d ore.
Donc ot Iason tot acheué
E son grant trauail afiné 
Granz merciz a as deus rendues
Des uictoires qu il a eües.
II est uenuz dreit al mouton
Si en a prise la toison.
N i uoust puis faire lonc estage 
Tost i poüst aueir damage.
A son batel uint dreit errant
Si entra enz de maintenant
Destachié l a e si s empeint
Pageu01P100
De tost nagier pas ne se feint.
Medea le uit el retor
Que fu as estres de la tor.
S ele ot ioie nus nel demant
Quar onc greignor n ot rien uiuant 
Li sans li reuint en la chiere
Dès ore ataint ioie pleniere.
Herculès e li cheualier
uirent lor seignor repairier 
Tel ioie en ont nel set nus dire
Mais mout en a li reis grant ire.
Iason est a terre uenuz
Forz del batel s en est eissuz.
Receiuent le ioiosement
Tuit ensemble comunaument
Isnelement le desarmerent
lcil des suens qui plus l amerent.
Tote la gent de la contree
I est uenue e assemblee
Pageu01P101
Por esguarder la grant merueille
Qu onques ne uit nus sa pareille
Ne ia nen iert mais tel ueüe 
Fiere parole en ont tenue.
La Toison ont mout esguardee 
Diënt que c est chose faee.
Bien afichent ueraiement
S as deus ne uenist a talent
Ne poüst pas estre engeignié.
Se d eus ne li fust otreié
Com faitement e en quel guise
Poüst par home estre conquise 
Mout ont Iason entre eus loé 
Bien le tienent tuit a faé.
En la cité li reis l en meine
De lui honorer mout se peine.
Si come il el palais entra
Encontre li uint Medea
Cinq cenz feiees le baisast
Pageu01P102
Mout uolentiers se ele osast
Par mi les flans l a embracié
Soauet li a conseillié
Que la nuit uenge a li parler
Quant il iert lieus senz demorer 
 Dame  fait il  mout le desir 
 Del tot ferai uostre plaisir. 
Li bainz li fu apareilliez 
Quant lauez se fu e baigniez
Isnelement s en est eissuz 
Mout est de riches dras uestuz
Que s amie li ot transmis.
Après sont al mangier asis 
Serui furent mout hautement
N i ferai plus porloignement 
Tote la quinzaine e le meis
S i soiornerent li Grezeis.
Grant leisir ont li dui amant
De faire ensemble lor talant 
Souent demeinent bele uie.
Iason en a mené s amie
Quant ço auint qu il s en ala.
Grant folie fist Medea
Pageu01P103
Trop ot le uassal aamé
Por lui laissa son parenté
Son pere e sa mere e sa gent.
Assez l en prist puis malement 
Quar si com li Autors reconte
Puis la laissa si fist grant honte.
El l aueit guardé de morir
Ia puis ne la deüst guerpir.
Trop l engeigna ço peise mei
Laidement li menti sa fei.
Trestuit li deu s en corrocierent
Qui mout asprement l en uengierent.
N en dirai plus ne nel uueil faire
Quar mout ai grant ueure a retraire.
Quant en Grece furent uenu
AI port dont il erent meü
Ariuerent ioiosement 
De grant peine e de grant torment
Furent estors ço lor est uis.
Grant ioie en firent lor amis 
Fiere parole en demenerent
Pageu01P104
Quant la merueille remirerent.
Mout en reçut Iason grant pris
E grant honor si com io truis.
Sis oncles l a mout honoré 
Ne li a nul semblant mostré
Qu il fust iriez de sa uenue 
N esteit pas chose aperceüe
Qu il le haïst ne qu il uousist
Que damages li auenist.
De sa uie ne de son fait
Ne sera plus par mei retrait 
Io ne le truis pas en cest liure
Ne Daires plus n en uoust escrire
Ne Beneeiz pas ne l alonge
Ne pas n i acreistra mençonge.
Daires n en fait plus mencion 
Mais qui or ueut oïr chançon
De la plus haute ueure que seit
Ne que ia mais oïe seit
Pageu01P105
Des plus granz batailles crueus
Des plus fieres des plus morteus
Dont la riche cheualerie
Que a cel tens ert fu perie
E destruite la grant cité
Io l en dirai la uerité
E retrairai trestote l ueure
Si com li Autors la descueure.
# | PREMIÈRE DESTRUCTION DE TROIE
Cil orent conté e retrait
Ço qu a Troie lor ot om fait
Si com li reis les congea
Qui sa terre lor deuea
Ne pas nes i uoust consentir
E assez les cuida laidir 
Mout par en ont tenu grant conte.
Pageu01P106
Grant tort grant despit e grant honte
Lor fist Laomedon li reis 
Mout en a pesé a Grezeis
En desdeing pristrent e en gros
De ço qu il onques fu si os
De sa terre lor fist deuié 
Mout par en sont trestuit irié.
Iuré ont bien tuit e pramis
Qu il en destruiront son païs
Tote l en confondront sa terre 
Seürs puet estre de tel guerre
Dont il sera honiz e morz 
Mal lor i deuea ses porz.
Ne s en uoust pas taire Herculès 
Sor sei en prist le greignor fais
A toz ses amis le mostra 
Tant dist tant fist tant porchaça
Que ceus de Grece a esmeüz
uers Troïens toz irascuz.
Par son porchaz e par ses diz
Si com reconte li Escriz
Mut le damage e tot l afaire
Pageu01P107
Que uos orreiz hui mais retraire.
A Parte ala ne taria plus
La troua Castor e Pollus 
Frere esteient e andui rei
Riches ert chascuns endreit sei.
Cist ont grant ioie fait de lui.
Tant lor a dit que ambedui
Li ont pramis a aïdier 
 Prest sont  ço diënt  del uengier
Ia por eus n i aura tariance
Mout en iert prise grief ueniance.
Bien puet estre li reis seürs
Ia si forz tors ne si forz murs
N aura que par force nes prengent
E que sa honte ne li uengent. 
Mout par s en fait Herculès liez
E mout les en a merciiez
E parfondement les encline
Pageu01P108
Puis est alez a Salemine.
Telamon trueue le corteis 
N ot en Grece meillor Grezeis
Ne plus riche ne plus hardi
Ne Mieuz aidant a son ami.
Tote l ueure li a retraite
E la honte que lor fut faite 
 Se uos  fait il  de rien m amez
 Or i parra  si en uenez
 A Troie quar nos i alons 
 Pro aurons gent se uos auons.
 Trop sereit lait tot a estros
 Que nos i alissiens senz uos 
 Mout iert honiz qui remandra. 
Tant li a dit tant li preia
Que de l aler cil li afie 
E Herculès mout l en mercie.
Puis est uenuz en Fice ariere.
A Peleüs fait grant preiere
Que de l aler prenge conrei
E de mener ensemble o sei
Les meillors homes de sa terre
E ceus qui plus seuent de guerre.
Pageu01P109
 La terre est riche e d aueir pleine 
 Senz grant trauail e senz grant peine
 Porrons le païs eissillier
 E nostre grant honte uengier.
— Par fei  ço respont Peleüs
 Tant i menrai contes e dus
 E cheualiers proz e hardiz —
 De ço seiez seürs e fiz —
 Qu en la terre soiornerons
 Un an o dous se nos uolons. 
Fait Herculès   uos dites bien 
 Ne me poüsseiz dire rien
 Dont me feïsseiz si grant ioie
 Come d aler sor ceus de Troie. 
A Nestor est tot dreit alez
Qui riches ert e renomez.
L ueure li prent tote a retraire
E ço que il uoleient faire.
Cil ne s en fait de rien eschis
Ainz dit   Senz faille uos pleuis
 Que io serai li premerains
 A destruire les Troïains.
 Ia ne uerrai uostre message
 Sempres ne m aiez al riuage 
Pageu01P110
 Teus compaignons menrai o mei
 Qui tost mouront un grant desrei.
 Io n oï onques mais nouele
 Que plus me fust bone ne bele .
Or a quant que uueut Herculès 
Nule chose ne li faut mais.
As porz font faire quinze nes 
D ancres de ueiles e de tres
Les apareillent e guarnissent
E de uitaille les emplissent.
Quant uint el tens qu iuerz deuise
Que l erbe uert pert en la lise 
Lan que florissent li ramel
Que doucement chantent oisel
Merle mauuiz e oriol
E estornel e rossignol
La blanche flor pert en l espine
E reuerdeie la gaudine 
Quant li tens est douz e soés
Lors partirent des porz les nes.
Ceus qu Herculès aueit somons
Les dus les princes les barons
Pageu01P111
Ot toz mandez e atenduz
Ainz que des porz se fust meüz.
Puis s empeignent es hautes ondes
Par la ou els sont plus parfondes
Traient e siglent a esforz.
Dès qu il furent parti des porz
Onques ne pristrent ces ne fin
Nul ior ai seir ne al matin
Desci qu il uirent la contree
Qu il aueient tant desiree 
Mout par orent trestuit grant ioie
Quant le païs uirent de Troie.
Le ior laissierent trespasser
E quant ço uint a l auesprer
Al port de Sigeon tornerent
Totes lor nes i ariuerent.
Quant il les orent aancrees
Si les ont bien achastelees 
Par les bretesches metent armes
Haches darz iaueloz gisarmes
Pageu01P112
Que se ço esteit auenture
Que d eus fust fait desconfiture
As nes refust lor forterece
S il lor tornot a grant destrece.
Quant la nuit fu tres bien meiee
E la lune se fu couchiee
Sor le riuage el bel sablon
S en eissirent fors li baron.
Un parlement ont d eus iosté 
Peleüs a premiers parlé 
 Oëz  fait il  seignor ami
 Riche sage pro e hardi.
 En tot le siecle ne sai taus
 Si coraios ne si uassaus
 Ne qui aient le tierz conquis
 Riches terres ne bons païs.
 Mainte bataille auez uencue
 E mainte terre escombatue 
Pageu01P113
 Par tot uos est bien auenu
 Quar onques ne fustes uencu
 Ne ne sereiz ia por nul plait.
 Tant auons espleitié e fait
 Qu en cest païs some entré
 Nel seuent ancore home né.
 A ço nos couient ore entendre
 E entre nos tel conseil prendre
 Que nos ensi le poissiens faire.
 E de ceste chose a chief traire
 Que nostre en seit or la uictoire
 L onor e le pris e la gloire.
 Treis choses uos i uueil mostrer
 Que bien i font a esguarder
 E que chascuns deit bien saueir
 Que faire en deit tot son poëir.
 L une est de prendre uengement
 Del lait qu il firent nostre gent
 Quant de cest païs les chacierent
 E laidement les manacierent.
Pageu01P114
 L autre est des terres chalongier
 Qu‘il ne nos puissent damagier 
 N aura en eus que corrocier
 Quant uerront lor terre eissillier 
 Mout se peneront del defendre
 E de nos cors ocire e prendre
 Mais de ço ne m esmai de rien
 Quar uos le fereiz par tot bien.
 La tierce chose que uos dis
 Se nos uencons noz enemis 
 A Troie sont li grant tresor
 De pailes e d argent e d or
 E de tote autre manantie
 Ne nos n auons pas la nauie
 Ou la meitié en portissons
 Quant nos nos en retornerons 
 Toz iorz en serons mais manant
 En noz terres e nostre enfant
 E tote Grece en uaudra mais
 Quant serons mort mil anz après.
Pageu01P115
 Or n i a plus  la nuit s en uait
 Ne couient pas faire lonc plait.
 Tens est mais hui de nos armer 
 Iusqu a poi uerrons aiorner.
 Partons noz genz e ordenons
 E nos eschieles deuisons
 Par tel sen e par tel maniere
 Com plus nos seit chose legiere
 Que quant ço uendra a la feire
 Qu il nen i ait rien a refaire
 Que ne seiens gent esbaïe.
 E qui le mieuz saura sil die. 
Herculès respondi premier 
 Leial conseil e dreiturier
 Donez sire senz nule dote.
 Faisons armer nostre gent tote 
 A Troie en auge une partie
 L autre remaigne a la nauie.
 Io e Telamon ueirement
Pageu01P116
 Irons deuant o nostre gent 
 uos uendreiz el conrei après
 A  sostenir le greignor fais 
 Chascuns aura sa compaignie.
 Ainz que l aube seit esclarcie
 Nos embuscherons près del mur
 En lieu couenable e seür.
 Li autre qui ci remandront
 En treis conreiz se partiront 
 En l un sera li reis Nestor
 E en l autre sera Castor 
 Pollus aura le tierz conrei.
 Deuant les nes el sablonei
 Tendreiz o eus torneiement.
 Ço sai io bien certainement
 Dès que li reis ci nos saura
 O quant que il aueir porra
 S en istra sempres o le cri 
 En es le pas les aureiz ci.
 Tant uoudront estre a la meslee
 Ia la cité n iert reguardee
 E qui ainz ainz ça en uendront
Pageu01P117
 Dès que la nouele en orront 
 Mout sera tart as Troïans
 Qu il nos truissent ça fors es chans.
 Ia n i aura resne tenue
 Desci que targe i ait fendue.
 uos n aiez cure de desrei 
 Ici mantenez le tornei.
 Nostre gent sera embuschiee 
 Quant la uile sera uoidiee
 De nostre embuschement saudrons
 Tot a deliure i entrerons 
 Ia n i trouerons grant content
 Quar fors sera tote lor gent.
 Quant les portes aurons saisies
 E de nos cheualiers guarnies
 Après lor dos nos apoindrons 
 En itel sen les forsclorons
 Sorpris seront de grant maniere
 Quant escrié seront deriere
 Estrangement seront enclos
Pageu01P118
 Quant nos les assaudrons as dos 
 Se ariere uuelent torner
 Par nos les couendra passer.
 Onc ne uirent si fort passage
 Ne qui lor tort a tel domage 
 Leiaument uos iur et pleuis
 Qu ensi seront tuit mort e pris.
 Qui mieuz saura si m i ament
 Mais solonc le mien esciënt
 Io cuit aueir auques bien dit. 
N i ot un sol grant ne petit
Qui li conseil a buen ne tienge
Coment que il lor en auienge
As armes corent a eslais
Quar le ior criement qui est près.
Sor le riuage el sablonei
A chascuns d eus pris son conrei.
Pageu01P119
De blans haubers d eaumes aguz
E de maintes colors escuz
S apareillierent gentement
Après deseurerent lor gent.
Herculès cheuaucha premiers
Bien o dou mile cheualiers.
Dus Telamon auuec sa gent
Cheuauche après serreement 
Trei mile en i ameine o sei
Qui soz Ies heaumes furent quei.
Après cheuauche Peleüs
Qui des cheualiers ot le plus 
Quatre mile tuit alosé
En uont o lui uers la cité.
Mout sont riches les treis compaignes 
Couertures et entreseignes
Aueient de maintes colors.
Anceis que pareüst li iors
Pageu01P120
Se repostrent par les uergiers
Qu il trouerent granz e pleniers.
Contre le tens d esté nouel
Esteient flori li ramel
E li arbre uert e foillu
Les ont guardé e defendu
Que nus ne les i aparçut.
Li clers rnatins qui uenir dut
Ne taria guaires  l aube crieue
E li soleuz s espant e Iieue.
Li païsant de la contree
uirent la grant gent aünee
uirent les nes e les armez 
Ço les a fortment esfreez.
Li criz lieue par le païs
Dès qu il uirent lor enemis
Grant fut la noise e granz li sons
Fuient as bois e as boissons.
A la cité en uait li criz 
Li plus seürs fu esfreïz.
Laomedon ot mout grant ire
Pageu01P121
Quant il oï noncier e dire
Que li Greu erent retorné
Por lui destruire e son regné.
Isnelement arma son cors
De la uile s en eissi fors
O itant de gent come il ot
E come il onques aueir pot.
uers eus cheuauche a grant espleit
E dès que il les aparceit
Ferir les uait demaintenant 
La ot maint cheualier sanglant
E maint nauré e maint maumis
E maint abatu e ocis 
E dès qu il uindrent as espees
Mout s entredonent granz colees.
La ot maint heaume esquartelé
E maint cheualier decoupé 
Par grant ire se requereient.
Pageu01P122
Espessement s entrociëient.
Nestor auuec la soë gent
Les encontra premierement.
Le pis en ot al comencier 
Mout i ot as suens grant mestier.
Grant piece tindrent le tornei
Ainz que uenissent li conrei
Ou Castor e Pollus esteient
Mais puis que il le bosoing ueient
Si secorent lor compaignons.
Lors mut Castor o tot les sons 
Lances baissiees escuz pris
uont encontre lor enemis.
La ot grant presse e grant huëe
E mainte fort targe esfondree.
Mout se tindrent li Troïien
Estrangement le firent bien 
Onc de la place ne se murent
Toz tens espessierent e erurent.
Lor gent ueneit a granz compaignes
Pageu01P123
Par ualees e par montaignes
Une enuaïe lor ont faite
Ou mainte espee ot nue traite.
La ot mainte sele uoidiee 
Chaciez les ont plus d une archiee.
Se ne fust li conreiz Pollus
Qui a uenir ne taria plus
Sempres i perdissent Grezeis
Mais li autre qui uindrent freis
Lor laissierent cheuaus aler
La ueïsseiz estor leuer
Estrange e pesme e doloros
Lait e mortel e angoissos.
Grant sont li hu grant sont li cri 
La s aïdent li plus hardi 
Al departir sont les colees.
Quant les compaignes sont iostees
Si ront recouree la place
Mais mout dura petit la chace
E ne por quant li Troïien
I perdirent ço sai io bien
Pageu01P124
Cent cheualiers proz e uaillanz
E de toz les mieuz combatanz.
Laomedon de Troie reis
A esguardé que li Grezeis
Damagereient mout sa gent
S il ne les teneit autrement.
Trop folement se desreoënt
Nule mesure n i guardoënt 
Mout i perdeient por ço plus.
Li reis les a fait traire en sus
Seurez les a e faiz conreiz 
Dès or sera beaus li torneiz
Or i aura ioste senz faille
Ainz que departe la bataille.
Li reis Nestor fu mout hardiz
E cheualiers granz e forniz.
Armez fu bien el milsoudor
Pageu01P125
Soz ciel n en aueit nul meillor 
Uns sors baucenz ert de Castele
Ne s i tenist pas arondele.
Les menuz sauz en uient es rens
En corage ot e en porpens
Qu il ira ia ferir les lor.
Laomedon mantint l estor
Ses homes chadele e estreint 
De bien faire pas ne se feint.
Onques nus hom de mere nez
Plus richement ne fu armez 
Riches armes ot a merueille.
D une chiere porpre uermeille
Ot couerture e entreseigne
E en sa lance grant enseigne 
Les lengues l en batent as poinz.
Nestor broche uers lui toz ioinz.
Li reis le uit uers lui uenir
De plain eslais le uait ferir 
Tant com cheual porent aler
Pageu01P126
Se uont granz cous entredoner 
Par mi les bocles des escuz
Se passserent e fers e fuz.
Li reis a peceié sa lance
Mais io uos di bien senz dotance
Nestor eüst nauré a mort
Se il n eüst hauberc si fort.
Cil refiert lui par grant uigor
Si que la targe peinte a flor
Li a fendue e dequassee
E la broine li a fausee 
Auques l a nauré tot de plain
Par mi le braz e par la main
Puis l a empeint de tel uertu
Qu a la terre l a abatu.
Li reis fu merueilles iriez 
Isnelement sailli en piez.
Ainz que Nestor feïst son tor
Ot trait le uert brant de color 
Treis cous l en dona granz e fiers 
Pageu01P127
Mout ert li reis bons cheualiers.
Uns Troïens Cedar ot non
Iounes senz barbe e senz grenon —
N ert ancor pas li anz passez
Qu il aueit esté adobez. —
Mout ot grant duel mout fu marri
Por poi li cuers ne li parti
Quant son seignor uit a la terre 
Par ire uait Nestor requerre.
Tel li dona en mi le piz
Que de sa lance uole escliz 
Outre en passast le confanon
Se il n eüst hauberc si bon 
Mais ne por quant al par hurter
L a fait a la terre enuerser.
Li heaumes feri el grauier
Si quel uirent mil cheualier.
Toz li premiers qui i auint
Pageu01P128
Ço fu li reis qui le brant tint
Cler e trenchant el poing tot nu 
Parmi l eaume l en a feru
De tel aïr que le nasal
L en a abatu contre ual
Que de la leure e del menton
Puet om ueeir sor le sablon.
Bien cuit que s en ueniast li reis
Se nel hastassent li Grezeis 
Mais tant i a d eus assemblé
Que l un de l autre ont dessemblé.
Mais ainz qu il fussent remonté
I ot maint chief de bu seuré.
Li Troïen bien s i aidierent
E des Grezeis mout damagierent 
Ocis en ont tens trente sis
Qui mout esteient de grant pris.
Castor a bien Cedar ueü
Qui Nestor aueit abatu 
Mout le uit bien aidier e poindre
E mout souent o les suens ioindre.
Deuers le roi n a en la place
Pageu01P129
Un sol des suens qui mieuz la face.
Sor un cheual d Espaigne sor
Sist bien armez li reis Castor 
Par mi les rens uint eslaissiez
uers Troïens fel e iriez
Prez del damagier senz demore.
Uns Troïens li corut sore 
Seguradon aueit cil non
Bel cors bel uis bele façon
Aueit sor tote creature 
Riches hom ert a desmesure.
Il e Cedar erent cosin
Mout i aueit noble meschin.
Cil e Castor s entrecontrerent 
Enz el mi lieu des rens iosterent
De tel aïr com li cheual
Porent moueir de lor estal 
Bien i parut a lor escuz
Qu estroëz orent e fenduz.
Seguradon sa lance brise
Pageu01P130
Onques n i ot autre deuise 
Bien cuit s ele ne peceiast
Que del cheual ius le portast.
Castor le naura al ioster 
Onc li haubers nel pot sauuer 
Son confanon el cors li baigne
Li dueus des suens creist e engraigne.
Cedar uit son cosin naurer
Sempres cuida del sens desuer 
Ia morra s il nel puet uengier.
Isnelement point le destrier
Castor a pris bien en trauers.
De la lance trencha li fers 
L escu li perce e la uentaille
Iluec li fist sis haubers faille 
Par mi la chiere l a nauré
E del cheual ius enuersé.
Par la regne prent le destrier
Si l a baillié un escuier 
Par grant proëce l a conquis.
Castor dut bien estre entrepris 
A terre fu entre tel gent
Pageu01P131
Qui ne l amoënt de neient.
Cedar li dist   Sire uassal
 N en menreiz mie del cheual.
 Auques ai mon cosin uengié
 Dont mout m auiëz fait irié.
 Ia del guaaing d este contree
 N aureiz la perte restoree 
 Guage nos i auez laissié
 E plus perdu que guaaignié 
 Mil en gisent sor la marine
 Dont ia mais ior n aurons haïne 
 En cest païs nos remandront
 Ia mais Grece ne reuerront. 
Castor ert pris e retenuz
Qui mout s ert a pié combatuz
Quant reis Pollus l a socoru.
Cele part as le uos uenu 
Son frere ne lor laira mie
Pageu01P132
Tant come il ait el cors la uie.
D ire desuez en es le pas
Les est alez ferir el tas 
Set cent Grezeis de grant ualor
Le siuent après en l estor.
Ia i aura fiere meslee 
Trop iert la ioste comparee
Que Castor fist. Io n en sai al 
La s entreuienent li uassal
La s entredonent la s empeignent 
D eus entrocire ne se feignent.
La terre est cbuerte des morz.
Io qu en direie  Par esforz
Fu Castor rescos e montez
Qui bien fu en set lieus naurez 
Par uiue force lor tolirent
As branz la presse departirent.
Pollus lor i fist grant damage
Quar le fil al rei de Cartage
Lor i ocist  ço fu dolor.
Pageu01P133
Nies ert le rei fiz sa soror 
Iounes esteit de poi d aage
Mais bel uaslet i ot e sage.
Assez fu plainz e regretez 
Eliachim ert apelez.
Quant li Troïen mort le uirent
Poëz saueir grant duel en firent 
Criënt plorent e font granz dueus
Por lui derompent lor cheueus.
Li reis troua mort son neuo 
Plora des ieuz e fist un uo
Que ia mais Troie ne uerreit
Desci que il uengié l aureit.
Ses homes a trestoz somons 
 Poignons  fait il  fil a barons
Pageu01P134
 Quar destruions noz enemis
 Sin deliurons nostre païs
 Que cist coiluert uuelent destruire
 E metre a duel et a martire.
 ueez uoz freres uoz amis
 uez mon neuo qu il m ont ocis.
 Or i parra qui me siura
 E qui mon enui uengera. 
A tant a fait li reis soner
Un cor d olifant haut et cler.
Li renc fremissent enuiron
N i set coarz sa guarison 
Ias troueront feus e engrès
Hui mais les requerront de près.
Li reis cheuauche o les premiers 
Bien ot set mile cheualiers.
Les escuz pris lances baissiees
Pageu01P135
S entrassemblerent les maisniees 
La ueïsseiz estor mortel
Ia mais nus hom ne uerra tel.
Nel porent li Grezeis sofrir
Le champ lor couint a guerpir 
Iusqu a la mer ne tindrent place
Assez perdirent en la chace.
Ia ne tenissent mais conrei
Quant uns messages uint al rei 
Dircès ot non de Salemine
Parenz prochains ert la reïne.
Par mi le cors ot une plaie
Que de la mort fortment l esmaie 
 Laomedon  fait il  que fais
 Sire por quei ne t en reuais 
 Hui cest ior ies morz e traïz
 Tu seras sempres desconfiz.
 uez lor gent uenir après mei 
 Set mile sont e plus ço crei.
Pageu01P136
 Troie ont prise par traïson
 Ia mais nul ior n i rentreron 
 Es tors es murs e es portaus
 A plus de mil de lor uassaus 
 La uile ont prise e si guarnie
 Que perdue l as a ta uie.
 Part tei de ci deliurement
 Si cheuauche contre lor gent 
 Mieuz est qu encontre lor ailleiz
 Que uos ici les atendeiz. 
Mout fu espoëntez li reis
Quant il oï que li Grezeis
Aueient sa cité saisie 
S il s esmaia n en merueil mie.
Si grant duel a e si grant ire
Ne set que faire ne que dire 
Bien ueit n en puet senz perte aler.
Un graile a fait a tant soner.
Sa gent restreint enuiron sei
Mais onc n en puet seurer conrei
Quar li Grezeis ne li laissoënt
Pageu01P137
Qui de neient nes espargnoënt 
De près lor esteient ueisin
Sis font morir de male fin.
Li reis dolenz e entrepris
uait encontre ses enemis 
D ire et d angoisse uueille o non
Li chiet l eue a ual le menton 
Sa perte ueit e son damage
Por poi que toz uis n en enrage.
Teus mil en ueit uers sei uenir
Qui maintenant l iront ferir 
Ne puet mais estre en autre sen
Dès or i perdront Troïen.
Nestor e Castor e Pollus
Les asaillent ne pueent plus.
Danz Herculès e sa maisniee
Que mout fu gent apareilliee
Les ont deuant si aprochiez
Pageu01P138
Mil confanons i a baissiez.
De plain eslais lor corent sore
Mout en ociënt en poi d ore.
Cil furent las cist furent freis 
Enclos les orent li Grezeis 
Derier les fierent e deuant
Mout en ociënt maintenant.
Mout i oïsseiz granz criëes
E granz retenteïz d espees.
Sor un cheual sist Herculès
E si n orra parler iamais
Nus hom de tel ne de son per 
Pro uos en porreit om conter
Mais a peines creü sereit
Come il fu nez ne qu il ualeit.
Iriez le brant d acier nu trait
S embat es presses si lor uait 
Fiert e chaple bote e empeint
Tot detrenche quant qu il ateint 
Dous meitiez fait d un cheualier.
Pageu01P139
Si granz cous fiert del brant d acier
Entor lui muerent e fenissent
Tote la place li guerpissent.
Tant a uenu tant a alé
Laomedon a encontré.
Il ne l ala plus loing querant 
Si grant li a doné del brant
Que la teste li a tranchiee
ueiant le mieuz de sa maisniee.
Quant il uirent mort lor seignor
Onc puis ne pristrent d eus retor 
Chascuns de sei guarir se peine
Dès qu il furent senz cheuetaine
Le champ guerpissent maintenant
uers la uile s en uont fuiant.
Mais deuant lor sont li Grezeis
Qui les abatent treis e treis
Io qu en direie A grant dolor
Furent mort e destruit le ior 
Laomedon i fu ocis
Poi eschapa des autres uis.
Quant partie fu la meslee
Pageu01P140
E la bataille fu finee
En la cité trestuit entrerent 
Onques contredit n i trouerent.
De femmes e d enfanz petiz
I ert trop granz li ploreïz
Es temples as deus s en fuieient
Quar aillors guarir ne saueient.
Mainte dame mainte pucele
Mainte borgeise riche e bele
ueïst om foïr par les rues
Paoroses e esperdues 
En lor braz portent lor enfanz.
Tant par i esteit li dueus granz
Onques ne fu en nul lieu maire
Ne nus nel uos saureit retraire.
Totes ont les maisons guerpies
Pleines de riches mananties 
Mout en trouerent li Grezeis.
Bien i esturent plus d un meis 
Maint riche aueir maint bon tresor
De pailes e d argent e d or
Pageu01P141
E mainte pierre e maint anel
E d or et d argent maint uaissel
Et maint cheual e maint ostor
E maint riche drap de color
En porterent en lor contree.
Trestote ont la uile guastee
Les fortereces ont fondues
E les riches tors abatues 
Onc n i remest meison entiere
Ne mur ne temple ne maisiere
Ne bon palais ne bei maneir.
Des femmes firent lor uoleir 
Assez i ot des uergondees
Sin ont des plus beles menees.
La fille al rei Esiona —
Ia mais plus bele ne naistra
Ne plus franche ne plus corteise
Grant ire en ai e mout m en peise —
Cele en a Telamon menee 
Danz Herculès li a donee
Pageu01P142
Por ço qu en Troie entra premier.
N en ot mie mauuais loier
E s il a femme l esposast
Ia guaires donc ne m en pesast
Mais puis la tint en soignantage
Ço fu grant duel e grant damage.
Quant lor buens orent acompliz
E li nauies fu guarniz
Es nes entrerent a grant ioie
Puis partirent des porz de Troie 
Par mer siglerent e nagierent
Tant que en Grece repairierent.
Grant ioie en firent lor ami
E trestuit li autre autresi.
Granz graces ont as deus rendues
De ço qu ont uictoires eües 
Mout lor ont faiz granz sacrefises
Pageu01P143
E uoz renduz e granz seruises.
Mout ont granz aueirs departiz
A lor peres e a lor fiz
Tant en donent a lor maisniees
E as prochains de lor ligniees
Onc puis poureté ne conurent 
Riche asazé e manant furent
De Troie e de sa manantie
Fu tote Grece replenie.
Or uient ueure s est qui la die
Ia mais teus ne sera oïe.
L ueure e la chanson uos ai dite
Si com io l ai trouee escrite
Saueir par com faite acheison
Auint ceste destrucion.
Par assez petit d ueure mut
Mais mout par monta puis e crut
Pageu01P144
Onques chose si com io truis
A tant n ala ne ainz ne puis
Quar d icel tens tuit li meillor
En furent mort a grant dolor.
Por assez petit comença
La guerre que tant puis dura 
Mout par en fu l ueure dotose
E la fin en fu dolorose.
Or est la chose comenciee
Que mout sera griefment uengiee 
Mais li respiz al uilain dit
Qui onques de rien n i faillit
Teus cuide sa honte uengier
Cui en auient grant encombrier.
Mais ço puet or bien remaneir.
Qui la chose uoudra saueir
Si atende  nos li dirons
Solonc ço qu el Liure trouons
Com faitement iço ala
Pageu01P145
Qui perdi e qui guaaigna
Qui fu ocis e qui ocist
E saueir qui ueniance prist 
Qui fu riches e qui fu proz
E qui fu plus loëz de toz
E qui fu tenuz al plus sage
E qui de plus hardi corage
E qui i reçut greignor pris.
Iço que i en l Estoire en truis
Me porra oïr reconter
Qui bien me uoudra escouter.
# | RECONSTRUCTION DE TROIE  AMBASSADE D ANTÉNOR EN GRÈCE POUR RÉCLAMER HÉSIONE
Laomedon un fil aueit
Qui riche e sage e pro esteit 
Pageu01P146
Icil ert apelez Prianz
De sa femme aueit uit enfanz.
En ost esteit loing del païs
Ou sis pere l aueit tramis 
Un chastel aueit asegié.
Quant il li fu dit e noncié
Que Troie esteit e la contree
Tote arse e destruite e robee
E sis pere ocis e sa mere
E ses sorors e tuit si frere
Fors une dont ert grant domage
Qu en esteit menee en seruage 
Quant la nouele fu seüe
E Priamus l ot entendue
S il ot dolor nus nel demant 
Rien que uesquist n en ot si grant.
Assez plora e fist grant duel 
Iluec uousist morir son uuel.
Mout a son pere regreté
E sa ualor e sa bonté 
 Laomedon chier pere sire
Pageu01P147
 Tant a mon cuer mis en grant ire
 Qui uos a mort ia mais nul ior
 Ne porrai uiure senz dolor.
 Onc mais ne fu faiz teus outrages 
 Meie est la honte e li damages
 Poi pris e aim tote ma uie.
 Haï bone cheualerie
 Come estes morte en poi de tens 
 Bien deureie perdre le sens 
 Tenir se deit por confondu
 Qui tel damage a receü.
 Haï la noble gent de Troie
 De uos parti a si grant ioie 
 Come estes a honte eissilliee
 Morte e ocise e detrenchiee 
 Franches dames franches puceles
 Tant par a ci freides noueles 
 Tant sont malement departi
 De uos uostre riche mari
 uoz fiz uoz freres uoz neuoz
 E uoz amis les beaus les proz
 Toz les ont li Grezeis ocis
Pageu01P148
 E eissillié le bel païs.
 Tote ont destruite la contree
 E ma soror en ont menee 
 Bien sai uilment la tendra cil
 Qui l en a menee en eissil.
 Ha  las com puis de duel morir
 E coment puis io ço sofrir 
 Com porrai io mais ioie aueir 
 S eüsse force ne poëir
 Coment i en preïsse ueniance
 Ço me donast grant aleiance 
 E se Deu plaist ainz que io muire
 Lor cuit io tant forfaire e nuire
 Dont il auront assez que plaindre 
 Ne puet la chose anceis remaindre. 
Ses genz mande ne taria plus
Tant come il en puet aueir plus
E ses ueisins e ses amis
Si cheuauche uers son païs.
Pageu01P149
Sa femme ouuec sei en mena
Que aueit a non Ecuba.
Bele dame ert proz e uaillanz
Si aueit del rei uit enfanz
Les cinc uaslez lez treis meschines 
Dignes fussent d estre reïnes.
Hector ot non li ainz nez fiz 
Onques plus proz ne fu norriz
Tant fist de sei tant ot bonté
Toz iorz en sera mais parlé.
Li autre après ot non Paris 
Cil fu mout beaus e de grant pris.
Li tierz ot non Deïphebus
E li quarz après Helenus 
Cil fu deuins deuiner tot 
Mout par fu sages grant sen ot.
Li quinz Troïlus aueit non 
Gent ot le cors e la façon
Trop fu de grant cheualerie
Assez sera auant oïe
Pageu01P150
La merueille qu il fist de sei 
Cil ot le pris de maint tornei.
Des treis filles ot non l ainz nee
Andromacha  mout fu senee
Mout fu bele mout fu corteise
Mout ama honor e proëise.
Cassandra ot non cele après 
De deuiner sot cele adès.
Polixena fu la puis nee 
Mais a Troie n en la contree
Ço uos di bien de uerité
N ot onc femme de sa beauté.
Ço dit l Escriz que trente enfanz
Aueit ancor li reis Prianz
Qui esteient bon cheualier
Mais n erent mie de moillier.
O tant de gent com li reis ot
uint a Troie come il ainz pot.
La cité troua eissilliee
E la gent morte e detrenchiee
Tot troua ars guast e fondu
Robé maumis e abatu 
Pageu01P151
Onc n i troua meison entiere
Ne tor ne temple ne maisiere.
Les premerains treis iorz plorerent
Que de uiande ne gosterent.
Por les ames de lor amis
Qui aueient esté ocis
Firent as deus granz sacrefises
Si com dreiz ert e granz seruises.
Après ne taria pas grantment
Prist conseil Prianz o sa gent
Que la cité restorereit
Meillor e plus grant la fereient
E plus defensable e plus fort
Qu il ne criengent orgueil ne tort
Ne mauuoillance de ueisin
Ne uers rien ne seient aclin
Ne de Grezeis n aient dotance 
Après porront prendre ueniance
Del damage qu il lor ont fait.
Ne firent mie trop lonc plait 
Ouriers quistrent assez en orent
E a l anceis qu il onques porent
Comencierent le marbre a traire
Pageu01P152
E la cité tost a refaire.
Ço trueuent bien li cler lisant
E ancore est aparissant
C onques en terre n ot cité
Que la resemblast de beauté
Ne de grandor ne de largece
Ne de plenté ne de richece.
Riche i sont fait li fondement
E l ueure que desus s estent 
Mout la trouerent deguastee
Mais cent tanz mieuz l ont restoree 
Mout la refirent bele et gente.
Mout i mist Prianz grant entente 
Mout la fist clore de bons murs
De marbre hauz espès e durs 
Mout en erent haut li terrier.
Al meins le trait a un archier
Aueit granz tors tot enuiron
Faites de chauz e de sablon.
De marbre fin e de liois
Iaunes e uerz indes e blois
Pageu01P153
En esteient tuit li quarrel
Mout bien entaillié a cisel.
En plusors lieus ot fortereces
O chaafauz e o bretesches
Sor granz motes en haut leuees
De granz fossez auironees.
Teus mil maisons i ot e plus
A reis a contes e a dus
La meins fort n eüst pas dotance
De tot l empire al rei de France.
La gent des terres enuiron
E de tote la region
I ert tote atraite e uenue 
Poplee l ont e si uestue
Que treis iornees senz deuise
Durot e mout plus la porprise.
Mout en erent beles les rues
E de riches meisons uestues 
Mout i aueit de beaus palais 
Si riches ne uerreiz ia mais.
En tote Troie n ot bordel
Pageu01P154
Ou eüst pierre ne quarrel
Se de marbre non entaillié.
Ia nus hom n i moillast son pié
Quar les rues erent uoutices
Les unes as autres iointices 
Desoz erent pauementees
Desus a or musique ourees
De l une part sist Ylion
De Troie le maistre donion.
Cel fist Prianz a son ues faire
E si uos puet om bien retraire
Onques ne fu faiz autreteus
Par nul home qui fust charneus.
El plus haut lieu de Troie sist 
Trop fu maistre cil qui le fist.
Sor une roche tote entiere
Que fu tailliee en tel maniere
Que a compas tot a roont
Pageu01P155
S estreigneit auques iusqu a mont —
N esteit si estreiz de desus
Cinc cenz teises n eüst e plus —
Iluec fu Ylion asis
Dont om soruit tot le païs.
Si esteit hauz qui l esguardot
Ço li ert uis e ço cuidot
Que iusqu as nues ateinsist
Onques Deus cel engin ne fist
Qui i poüst estre menez
Par nul home qui onc fust nez.
De marbre blanc inde safrin
Iaune uermeil pers e porprin
Erent asis en tel maniere
Tuit li quarrel de la maisiere.
Ensi come il diuers esteient
Por les colors ques departeient
Si erent les ueures diuerses
A flors a oiseaus e a bestes.
Pageu01P156
Azur ne teint ne uermeillon
N i aueit se de marbre non.
D or esmeré e de cristal
Erent ouré li fenestral.
N i ot chapitel ne piler
Que l om ne feïst tresgeter
Tot d ueure estrange e deboissiee
E a cisel bien entailliee.
Riche furent li pauement
Assez i ot or e argent.
Dis estages larges e lez
Beaus e bien faiz e bien ourez
I trouot l om dès le premier
Ainz que l om fut sus al derier.
Les batailles e li crenel
Furent tuit ouré a cisel.
Images de fin or entieres
Ot mout asis par les maisieres.
Quant acheuez fu Ylion
Pageu01P157
Mout par fu de riche façon 
Mout sist en orgoillose place
Tote rien par semblant manace 
Manacier puet que rien ne crient
Se deuers le ciei ne li uient.
Toz l empires tote lo gent
Qui sont desci qu en Oriënt
N i forfereient une pome 
Trop par fu forz ço est la some.
Une sale fist Priamus
De marbre fin e de benus 
Riche fu mout l entableüre
E plus riche la couerture 
Mout ot asis de riches pierres
En plusors lieus par les maisieres 
Mout par fu grant mout par fu lee
E mout fu richement ouree.
Onc ne fu ueüz pauemenz
Teus come cil fu ne si genz 
Tant i ot des ueures leuees
Pageu01P158
Ne sai com furent porpensees
A l un des chiés fu faiz li deis.
Ou mangera Prians li reis 
Les tables i sont arengiees
Ou mangeront ses granz maisniees.
En l autre chief de l autre part
Par grant conseil e par grant art
Fist faire li reis un autel
Onques nus hom ne uit itel
Ensi com Daires le retrait
D estrange richece l ot fait
Onques ne pot estre seü
Demi l aueir qui mis i fu.
L image al deu qu il plus creeient
Ou il greignor fiance aueient —
C ert Iupiter li deus poissanz —
Cel fist faire li reis Prianz
Del meillor or qu il onques ot
Ne que il onques trouer pot.
Grant seürté e grant fiance
I aueient e atendance
Que par ço fussent defendu
Pageu01P159
Ne ia ne fussent mais uencu
Ne mais destruite lor contree
Mais n ert pas tel la destinee.
Chambres uoutices o forneaus
uerrieres clostres e praeaus
Fontaines puiz i ot adès 
Eue preneient assez près.
Quant li mur furent acheué
Qui clostrent tote la cité
Onc si riche si com io truis
Ne furent fait ne ainz ne puis.
Sis portes i ot solement
Se li autors ne nos en ment.
Ço dit Daires qui n i faut pas
L une ot non Antenoridas
La seconde que ert après
Apelot om Dardanidès
La tierce apelent Ylia
Pageu01P160
La quarte raueit non Ceca 
La quinte resteit apelee
Par non ço sai de ueir Tymbree
E cil qui a dreit l apelerent
La siste Troiana nomerent.
Richent furent mout li portal 
Sor chascune ot tor principal
Haute e espesse e defensable.
N i ot si poure conestable
Cuin fust balliee la menor 
Mil cheualiers n ait de s onor
Et de rentes al plus eschars
Plus de uaillant set mile mars.
Que serait ço que io direie 
De folie me penereie 
Ne sereit pas sempres oïe
Solement la disme partie
Des merueilles e des façons
Des murs des tors e des donions
Enuiz sereit de l escouter
Pageu01P161
E mei graindre del reconter.
Ço est la fin  nus hom uiuanz
Ne uit si riches ne si granz.
Quant Ylion fu acheuez
E Troie la riche citez
Grant ioie orent mout furent lié 
Mout ont as deus sacrefiié.
Gieus establirent e trouerent
Ou mainte feiz se deporterent 
Onques ne fu riche maistrie
N afaitemenz ne corteisie
Dont l om eüst delit ne ioie
Que ne trouassent cil de Troie 
Eschec e tables gieu de dez
I furent ço sacheiz trouez
E mainte autre ueure deportable
Pageu01P162
Riche e uaillant e delitable.
Quant li reis Prianz ot ço fait
E de ses ueures a chief trait
Sa cité uit fort e entiere
E sa terre riche e pleniere
Tens fu e lieus ço li fu uis
De requerre ses enemis 
Ne pot obliër por nul plait
Le damage qu il li ont fait
De son pere e de sa ligniee
Qu il orent morte e eissilliee.
Ior a asis de parlement 
Le mieuz i manda de sa gent.
Si fil i furent tuit fors un 
Bon cheualier ot en chascun.
Hector ot tramis senz essoine
Es granz parties de Pannoine
Lor grant afaire porchacier
E a eus le regne aleier.
O les autres qu ot assemblé
Qui sage furent e sené
Pageu01P113
Se conseilla come il dut faire.
Oëz qu il lor prist a retraire 
 Seignor  fait il  entendez mei
 uos qui m amez par dreite fei.
 Bien sauez la mesauenture
 E la laide desconfiture
 Que li Grezeis par lor outrage
 Firent de nostre bon lignage.
 Mon pere ocistrent  par nul fuer
 Ne m en istreit l ire del cuer
 Ne ne fera ia mais nul ior
 Se io n en puis prendre retor.
 Ma soror ai en lor contree
 Qu uns uassaus a asoignantee
 Ne la deigne prendre a moillier 
 Peser m en deit e enuier.
 Trop est grant honte e lait damage
 Que fille a rei est en seruage 
 Io i ai honte grant e lait.
 Qu en direie Tant nos ont fait
Pageu01P164
 Ia ne deuons grant ioie aueir
 Desci que Deus nos laist ueeir
 Le ior que lor poissiens merir
 Ço dont tant les deuons haïr.
 Fort uile auons e bien guarnie
 E de plusors parz bone aïe.
 Mout fust bien tens de guerreier 
 Ia nel loasse a porloignier
 Ne fust por ma soror raueir.
 Mais primes nos couient saueir
 Se por nul plait la nos rendront
 Car mout me peise que il l ont.
 Manderai lor qu il la me rendent
 E puis après s il la contendent
 A uos trestoz e a mes fiz
 Que ne seie del tot honiz
 Prendrai conseil del guerreier
 O del haster o del targier. 
Li fil le rei e si feeil
Tindrent a mout buen cest conseil 
Pageu01P165
Nus ne porreit meillor doner.
Li reis en a fait apeler
Un suen conte riche baron
Mout de grant sen e de grant non.
Cointes ert riches e senez
Antenor esteit apelez
Mout sot de plait mout sot de leis.
Mout bonement li dist li reis
Que la l en estoueit aler
Sa soror querre e demander.
 Ne sai  fait il  cui enueiasse
 Sire Antenor se uos laissasse 
 N i puis nul meillor enueier.
 Ore pensez de l espleitier.
 A ceus dites qui furent ça
 S il me rendent Esiona
 Ia ne m orront puis tenir conte
 Del lait del tort ne de la honte
 Qu il firent d ocire mon pere
 De mes sorors ne de ma mere.
 Li sole quier io e demant 
Pageu01P166
 Honte ai qu on la tient a soignant.
 Metez i or norme e poëir
 Coment nos la poissiens aueir 
 Mout en serai liez e ioios
 S amener l en poëz o uos. 
Fait Antenor   Co sacheiz bien
 Por message n i perdreiz rien 
 Dès que io la en dei aler
 Ne quier targier ne demorer. 
La parole est remese a tant.
Le soir quant uint a l anuitant
Fu la nef bien apareilliee
Que tost fu del port essaiuiee.
A espleit sigla a la lune 
Bon uent li a doné Fortune.
Siglé ont ensi la semaine 
Onc n i sofrirent mal ne peine.
A Manese pristrent port dreit
Ou Peleüs li reis esteit 
Pageu01P167
La cité fu soë demeine.
Danz Antenor o ceus qu il meine
uindrent a lui quis herberia
E treis iorz bien les soiorna
Tant qu il se prist a merueillier
Saueir que ueneit espiier
Antenor qui mot ne li sone
Ne de neient ne l areisone.
Mout se merueille qu il a quis
En la terre ne el païs.
uers Troïens n ot nule pais
Ne ne cuidot aueir ia mais 
Demanda li qu il ueneit querre
En la contree n en la terre.
Fait Antenor   Co est bien dreiz
 Que iol uos die e quel sacheiz.
 Ço uos mande Prianz li reis
Pageu01P168
 A tei e as autres Grezeis
 Que mout li estes tuit mesfait 
 Grant tort e grant honte e grant lait
 Feïstes de son pere ocire 
 A duel a mal e a martire
 Liurastes tote la contree.
 Quant l eüstes arse e robee
 Sin amenastes sa soror
 Qu i est a trop grant deshonor.
 En soignantage la tient cil
 Qui l en amena en eissil 
 Grant honte en fait Priant le rei.
 Or si te mande e dit par mei
 Que sa soror aueir li faces 
 II ne te fait autres manaces
 Mais qui en pais la li rendra
 En bone pais la receura.
 Il n a talent d el demander 
 Ia ne l orreiz de plus parler.
 uers uos eüst mout a requerre
Pageu01P169
 Mais ia par lui n en sordra guerre
 Noise ne tençon ne meslee
 Se sa suer li est aquitee. 
La parole entent Peleüs 
Si fu iriez qu il ne pot plus.
Por ço qu auques uers lui pendeit
La requeste que cil faiseit
Dist li que ço seüst il bien
Par lui n espleitereit il rien 
 Io n ai  fait il  de ço que faire 
 Por poi que ne uos faz desfaire.
 Se danz Prianz cui tiens a rei
 En enueiot ia mais uers mei
 Estrangement le comparreit
 Toz li premiers qui i uendreit.
 Or uos metez tost a la ueie
 Si guardez ia mais ne uos ueie
 N en ma terre plus n arestez 
 Guardez mais n i seiez trouez.
Pageu01P170
 Si me doint Deus honor e ioie
 Ia mais ne reuerriëz Troie. 
Antenor n i fist plus demore
A sa nef uint en mout poi d ore 
N i a un sol qui ne se hast.
La ueile traient sor le mast 
Mout s esioïrent cil dedenz
Quant enz se fu feruz li uenz 
Onc ne furent seür de mort
Tant qu esloignié furent del port
Lez le riuage de Boëce
Qui siet es parties de Grece
S en passerent un bien matin 
Onc ne pristrent cesse ne fin
Desci qu as porz de Salemine.
Sor le riuage en la marine
S en eissirent defors al plain 
La nuit suefrent iusqu al demain.
Demandé orent e enquis
Pageu01P171
Se Telamon ert el païs
E om lor dist qu en la cité
Aueit grant piece demoré 
 Qui besoing a d o lui parler
En la uile le puet trouer. 
Antenor gent s apareilla
A merueilles bel s atorna 
Mout richement son cors uesti
E si compaignon autresi.
Puis sont es palefreiz monté.
Ne furent pas trop esfreé 
Ia a cel tens reguart n eüst
Nus messages qui que il fust.
Par mi la uile cheuauchierent
L ambleüre  tant espleitierent
E tant quistrent e demanderent
Rei Telamon qu il le trouerent.
Delez la sale en un herbier
Desoz l ombre d un oliuier
Descendirent cil que uos di.
Pageu01P172
Ia esteit bien près de midi 
Delez la tor en uns uergiez
Lor fu Telamon enseigniez 
Par un guichet les i menerent
Trei cheualier que il trouerent.
Sor un feutre d un paille bis
Iut en l ombre d un ciparis.
Nen ert pas sous cele feiee 
Cent cheualiers de sa maisniee
Aueit o lui riches e beaus 
De lui teneient lor chasteaus.
Antenor fu sages parliers 
 Sire nos somes messagiers.
 Par mer nos a a tei tramis
 Prianz li reis en cest païs.
 Nel laisserai que nel te die 
 Par mei te mande mout e prie
Pageu01P173
 Que tu li rendes sa soror
 Que as ia tenue maint ior.
 Fille a rei est de grant parage 
 Ne la deis plus en soignantage
 Tenir n aueir quar trop est lait.
 Rent li si auras mout bien fait 
 Ancor sereit bien mariee
 S il la raueit en sa contree. 
Telamon art e esprent d ire
De mautalent prist a sozrire 
 uassaus  fait il  o uostre rei
 N ai rien a faire n il o mei 
 Ne sai qu il est onc nel conui
 Ne rien ne fereie por lui.
 Ço sai io bien qu a Troie alames
 Por un tortfait que nos ueniames 
 Por ço que i i entrai premier
 Me rendirent itel loier
 Une pucele fille al rei 
 Icele en amenai o mei.
 Tenue l ai tenir la uueil
Pageu01P174
 Quar mout est franche senz orgueil.
 Amer la dei e tenir chiere 
 Bele est e sage a grant maniere.
 De ma uictoire est guerredon
 Qu ensi le uoustrent li baron 
 Par grant proëce la conquis.
 De ço ai bien mon conseil pris
 Que ia nul ior ne la rendrai
 Tant com io sains e uis serai.
 De ma uictoire fu loiers 
 Ia ne serai puis cheualiers
 Que uos ne autre l en meneiz.
 N i enueit il pas autre feiz
 Quar assez tost le comparreit
 Toz li premiers qui i uendreit.
 A uos meïsme di io bien
 Que uos guardeiz sor tote rien
 Que en cest païs n aresteiz
 Isnelement uos en railleiz 
Pageu01P175
 Pesera mei d ore en auant
 Se io uos i truis soiornant. 
Antenor e si compaignon
Ne firent mie lonc sermon 
Dreit a lor nef s en repairierent
En mer parfonde s esloignierent.
Dreit uent orent e bon oré 
Del lonc de la mer ont siglé
Dreit en Achaie sont uenu
Iluec pristrent port e salu.
Conreerent sei gentement
E senz autre porloignement
Ont Castor e Pollus tant quis
Qu il les trouerent el païs.
Antenor lor a dit tres bien
Son message n i laissa rien 
 Seignor  fait il  Prianz uos mande
 E par mei uos dit e comande
 Que sa soror li faceiz rendre
 E se mis sire uueut dreit prendre
Pageu01P176
 De uos si en seit uns iorz pris 
 Trop auez esté enemis.
 Buene en sereit la benestanee 
 Trop a duré la mauuoillance. 
Castor e Pollus respondirent
Qu onques a Priant tort ne firent 
 Mais co set om certainement
 Que sis pere premierement
 Forfist uers nos e uers les noz
 Dont damages uint puis as uoz.
 Laomedon le comença
 Qui laidement le compara
 E qui de rien nos en apele
 Ne nos puet aporter nouele
 Dont meins nos seit. Nos ne preison
 Ceus de Troie se petit non 
 Mieuz amons nos lor mauuoillance
 Que estre o eus en benestanee 
 E qui ça uos en enueia
 De petite amor uos ama.
Pageu01P177
 uoz genz ne les noz ne sont une
 N ensemble n ont nule comune.
 Ne uolons que ça nus en uienge 
 Iço que chascuns a ço tienge.
 Metez uos or tost el repaire
 Quar tote honte e tot contraire
 uos fereit l om ço sacheiz uos 
 Ia n en sereit parlé o nos.
 E quant uos ça preïstes port
 Mout dotastes petit la mort. 
Antenor entent le respons
Qui ne li fu ne beaus ne bons 
Mout li est tart qu il seit ariere
Quar mout li font cil laide chiere.
Senz congié prendre s en retorne
Iriee chiere fait e morne.
En lor nef entrent si s en uont 
O dreite bise cui il ont
Pageu01P178
Ont tant nagié e tant siglé
Que a Pile sont ariué.
Li dus Nestor en esteit sire
Qui mout ert fel e de grant ire 
De ses armes esteit mout proz
E uns des plus uaillanz de toz.
Mout ert bien de sa terre sire
Poi li esteit d un home ocire 
Maint en aueit o ses mains mort
Qui ne li faiseient nul tort.
Mout ert engrès e de put aire
E mout li ert poi de mal faire.
Antenor a tant dit e fait
Son message li a retrait
Tot mot a mot  rien n i oblie
Que bien ne li recont e die
Ço que Prianz li encharia 
Onques por paor nel laissa.
Nestor le reguarde en trauers
D ire deuint pales e pers 
Pageu01P179
 Fiz a putain  fait il  bastarz
 Por poi des ieuz ne uos desfaz.
 Par cui congié par cui otrei
 uos osastes metre sor mei
 Por poi io ne uos faz desfaire
 O uilment a cheuaus detraire.
 uers uostre rei hontos mauuais
 Ne querrai ia ior aueir pais.
 Sis pere li chaitis dolenz
 A mout grant tort laidi noz genz
 Qui rien mesfait ne li aueient
 N en sa terre ne forfaiseient 
 E cuidereit or uostre sire
 uengier la mort e le martire
 Que nos feïmes des chaitis
 Quant destruisimes le païs 
 Cuidereit nos il faire acreire
 Qu amor ne pais nos tenist ueire 
 Dahé ait hui la soë amor
Pageu01P180
 Ne qui s i fiera nul ior
 De grant folie se porpense 
 N a pas l aueir ne la despense
 Dont uers nos puisse forceier
 Ne dous meis de l an guerreier.
 Tot quant qu il a ouré e fait
 S il ne se guarde de fol plait
 Li aurons tost ars e guasté.
 Guardez que ne seiez troué
 Demain en la cité de Pile 
 Eissez uos en tost de la uile
 Quar il n est genz cui io tant hee
 Com ceus de la uostre contree.
 Dahé ait qui les amera
 Ne qui ia o eus pais aura  
Antenor n esteit pas seürs 
Mout uousist estre fors des murs.
Bien ueit qu il uait querant folie 
Por poi sor lui n est reuertie.
A la nef uint plus tost que pot
Pageu01P181
O itel uent come il i ot
S est tost de la terre esloigniez 
Or uoudroit estre repairiez.
Ia ne prendra mais port son gré
Desci qu a cel seit ariué
Dont il mut. Bien treis iorz entiers
Lor a duré uns granz tempiers 
Mout fu la mer neire e hisdose
Oscure e laide e tenebrose.
Grant paor ot mout se demente
Antenor por la grant tormente 
Li uenz e la mer le desfie
N a esperance de sa uie.
Cil de la nef gisent a denz
Mout se claime chascuns dolenz 
Ia n en cuida uns eschaper.
Pageu01P182
Mout lor fu fort a endurer 
A grant dolor e a grant peine
Ainz que trespassast la semaine
Ariuerent en lor païs.
Grant ioie en fu a lor amis 
Li reis e li baron de Troie
Les reçurent a mout grant ioie.
Par les temples Antenor ua
Mout doucement les deus ora
Un sacrefise lor ofri
Por ço que de mort l ont guari.
Après est el palais uenuz.
Ne se fist pas taisanz ne muz 
Oiant le rei oiant ses fiz
Oiant cent cheualiers esliz
A tot conté e tot retrait
Com faitement il aueit fait
E dist   Por poi que cist messages
 Ne m est tornez a granz damages.
 Tant par nos heent cil de la
 Ia mais n ameront ceus de ça.
Pageu01P183
 A Peleüs alai premier
 Cui mout trouai enrieure e fier.
 Sacheiz mout en failli petit
 Quant mon message li oi dit
 Qu il ne me fist deshonorer.
 Comença mei a congeër
 Mout laidement de son païs 
 Ia ne sereit ço dist amis
 A ceus de Troie nul ior mais
 N o eus n aureit triue ne pais.
 O lui ne poi io al trouer.
 Puis me remis ariere en mer 
 Telamon quis e demandai
 Tant que a peine le trouai.
 De par uos li dis e requis
 Mout m en penai e entremis
 Qu il uos rendist uostre soror
 Car tenue l aueit maint ior.
Pageu01P184
 Cui chaut Assez me foleia
 E uos meïsme laidenia 
 Por uos ço dist rien ne fereit
 Ne bien ne mal ne tort ne dreit.
 Pollus me redist autretel
 Mout me laidi en son ostel 
 Mout me fist mauuais acoilleit
 E dist que Troïens haeit 
 Ne fereit por uos nule rien
 Ço dist ne que por un uil chien 
 Nos i atendisseiz uos mie.
 Assez me dist honte e folie.
 Io sofri tot o morne chiere
 Puis me remis en mer ariere.
 Nestor quis tant qu a lui parlai
 uostre message li contai.
 Cui chaut  quar il me dist tres bien
Pageu01P185
 Sire que nos amot de rien.
 Des dous ieuz me uoleit desfaire
 O uilment a cheuaus detraire 
 Manaça uos a eissillier
 Et tote Troie a trebuchier.
 Onc ço sacheiz ior ne conui
 Nesun plus orgoillos de lui
 Ne plus peruers ne plus sorfait.
 Que uos en fereie lonc plait 
 Ne uos prisent ne ne uos aiment
 Ne ceus qui de part uos se claiment.
 Nos i poëz de rien fiër
 Ainz uos estuet d eus a guarder.
 Il reseuent ço sacheiz bien
Pageu01P186
 Que uos ne les ames de rien.
 Prenez conseil qu en deuez faire
 Tel dont uos poisseiz a chief traire
 Al pro de uos e a l onor
 Quar ço nos diënt li autor 
 Qui grant chose uueut enuaïr
 La fin a qu il en deit uenir
 Deit esguarder se il est sages
 Que n en uienge honte e damages 
# | DÉLIBÉRATION L EXPÉDITION DE PARIS
EN GRÈCE EST DÉCIDÉE
Mout fu iriez Prianz li reis
Quant il oï que Li Grezeis
Aueient despit son message 
Mout l en pesa en son corage.
Les manaces ot e le lait
Que Antenor dit e retrait
Pageu01P187
E les reproches e les diz
A ses homes et a ses fiz
Le prist a dire e a mostrer 
 Seignor en uos me dei fiër.
 Oïr poëz l adrecement
 E la pais e l acordement
 Que cil de Grece nos fereient
 Se lieu e tens e aise aueient.
 De nos n ont crieme ne dotance
 Mout prisent poi nostre poissance 
 Ma soror ne me rendront mie.
 Or ne sai io mais que io die
 Mais assez nos uient mieuz morir
 Que ceste honte en pais sofrir.
 Dahé ait qui la soferra
 E qui a tant ne s en metra
 Que l om ne nos en blast a tort.
 A morir auons d une mort 
 Assez souent a l om ueü
 Que cil qui esteient uencu
 Reuenqueient lor enemis
Pageu01P188
 Si qu a eus erent puis sozmis.
 Fort uile auons  iusqu al ioïse
 Ne sereit el par force prise.
 Cheualerie auons assez
 E de genz a pié granz plentez 
 De la uitaille auons adès.
 Mout nos deuons metre en grant fais
 Que de l ire dont somes plein
 Querons mecine a estre sain
 O faire a ceus honte e damage
 Qui le firent nostre lignage 
 Si serons sain lié e ioios.
 Cest afaire met io sor uos.
 Que qu om die ne que que non
 N en ferai rien se par uos non.
 Non pas por ço ma uolenté
 E mon corage e mon pensé
Pageu01P189
 Est biens e dreiz que uos en die
 O seit saueirs o seit folie.
 Eslisons tant de nostre gent
 Come il uos uendra a talent
 De cheualiers proz e hardiz
 De totes armes bien guarniz
 Sis enueions en lor contree
 Tot belement e a celee 
 Ainz que la chose seit seüe
 Puet la terre estre confondue
 Lor home mort lor preie prise.
 Ne cuident pas en nule guise
 Que l om osast sor eus aler
 Ne en lor terre a force entrer.
 Haï haï franc cheualier
 Qui lor orgueil porreit baissier
 Come aureit grant aumosne faite
 Or me dites que uos en haite.
 Iço uos di io bien de ueir
 Se uostre aïde en puis aueir
 Qu a mei ne la guarront ia mais
 Ne n i auront triue ne pais. 
N i a un sol qui l en desdie
Chascuns li pramet e afie
Pageu01P190
Qu il en feront tot son uoleir
A lor force e a lor poëir
 Comant e die son plaisir
Quar il sont prest de l obeïr. 
Mout s en est li reis esioïz
Puis a parlé a toz ses fiz 
Si lor dit qu al suen esciënt
A fait en eus bon norriment
Quar beaus les ueit hardiz e proz 
 Maistre sereiz  fait il  sor toz.
 Chascuns aura sa compaignie
 Bien ordenee e establie.
 Chascuns sera princes des suens
 E dus e sire e maistre e cuens.
 Or i parra qui plus dorra
 E qui les suens plus amera.
 Or guart chascuns que teus lor seit
 Qu autre seignor nus ne coueit
 E que nesuns d eus ne se plaigne
 Qu il aient mauuais cheuetaigne
Pageu01P191
 Ne qu il ne perdent lor ualor
 Por defaute de lor seignor.
 Or iert ueüe l esperance
 La norreture e l atendance
 Que io ai faite e atendue
 Dès or sera bien coneüe
 La proëce que g i espeir.
 Par la fei que dei Deu le ueir
 Por neient s atendreit a mei
 Cil qui mauuais sereit de sei.
 Mais cil qui porra endurer
 Les granz peines d armes porter
 Les sofraites e les haanz
 Qu i seit seürs e combatanz
 Cil iert mis fiz lui amerai
 Tot quant que il uoudra ferai
 Tot le mien prenge e doint e ait 
 Ia ne l en sera dangier fait.
 Hector beaus fiz tu ies li maire 
Pageu01P192
 Sire seras de cest afaire 
 Tu en seras li chies de toz
 Quar mout par ies sages e proz.
 En tei sera lor recourier
 A tei se uenront conseillier 
 Ne uueil qu i ait fil de baron
 Qui rien face se par tei non.
 De toz auras la seignorie
 La poësté e la maistrie.
 E tu guarde que sauue i seit 
 Por ço auras en m onor dreit
 Por ço me seras fil e heir.
 Li deu en facent mon uoleir 
Hector respont come senez 
 Sire  fait il  uoz uolentez
 uueil io mout faire quar dreiz est.
 De uostre plaisir uez me prest 
 uolentiers m en entremetrai
 E tot mon poëir en ferai.
Pageu01P193
 A toz les deus pri e requier
 Que mon aiuel puisse uengier 
 Lor uoleir seit e lor plaisir
 De nos guarder e maintenir
 Tant qu eüssons ueniance prise
 De cele gent que poi nos prise 
 Trop sera lait se lor enfant
 Se uont de nos escharnissant
 Ne s il remaneient en paiz
 Des laiz des torz qu il nos ont faiz.
 Bien nos deuons tuit essaier
 De nostre grant honte uengier 
 Mout par m est tart e mout coueit
 Que de noz genz bataille seit
 Enuers la lor  bien la uoudreie
 uolentiers m i essaiereie.
 Ço peise mei que ne portons
 Armes uers gent que nos haons 
 Contre eus les uueil io bien porter
 Mais mout nos couient a guarder
Pageu01P194
 Que en tel sen le començons
 Que traire a bon chief le poissons.
 Mout sont fort gent mout ont aïe
 Mout dure loing lor seignorie 
 Grant honte aurons al comencier
 Se nos nel poons auengier.
 Qui bien comence que li uaut
 S en la fin del tot pert e faut 
 Comencement deit l om haïr
 Dont l om ne puet a chief uenir.
 Li uilains dit   Mieuz uient laissier
  Que mauuaisement comencier. 
 Bien sauons tuit qu en tot le mont
 N a si tres fort gent come il sont.
 uez Eürope que il ont
 Que tient la tierce part del mont
 Ou sont li meillor cheualier
 E li mieuz duit de guerreier 
 Onc al ne firent a nul ior
 Ne ne seruent d autre labor.
Pageu01P195
 Ceus pueent bien en ost mener
 O eus e par terre e par mer 
 Ceus auront toz a lor talent
 E ceus d Aise tot ensement.
 Cil d Aise nen ont cure d al
 Mais toz iorz seient a cheual
 Plus uuelent guerre qu autre rien.
 Onc n amerent repos ne bien.
 Iço resauons nos de ueir
 Que cil resont a lor uoleir.
 Si guardez bien quos en fereiz 
 Ia mar por mei le laissereiz.
 Io n en di rien por coardie 
 Ensorquetot n auons nauie
 Par que sor eus poissons passer
Pageu01P196
 A ço ne sai conseil doner.
 Senz nes ne sai com faitement
 Lor poissons faire nuisement.
 Mout i auons poi d apareil
 Sin fait a prendre tel conseil
 Dont l om puisse a tel chief uenir
 Ne nos en plaignons al partir 
 Quar l onor de nos e le bien
 En desir io sor tote rien. 
A ço redistrent lor talant
Li plusor d eus e li auquant 
En plusors sens le loënt faire
Mais enuiz est de tot retraire.
Après eus toz parla Paris 
 Tot iço  fait il  rien ne pris.
 Riche gent somes e uaillant
Pageu01P197
 E d aïde e d aueir manant 
 Ceste uile ne crient nul home.
 De mon conseil est ço la some
 Que des Grezeis querons ueniance
 Quar io sai de fi senz dotance
 Qu il nos en auendra toz biens 
 De ço seit toz li blasmes miens.
 Seit la nauie apareilliee
 E si seit en Grece enueiee
 Deliurement iusqu a brief ior.
 Li deu en uuelent nostre honor
 E dirai uos coment iol sai.
 L autr ier es calendes de mai
 Chaçoë en Inde la Menor
 Un cerf ço m est uis coreor.
 Lo ior le chacierent mi chien 
 Assez corui ainz ne pris rien.
 Mout fist grant chaut d estrange guise 
 Le ior ne uenta guaires bise.
 Mes ueneors e toz mes chiens
 Perdi es uaus Cithariiens.
Pageu01P198
 Lez la fontaine ou rien n abeiure
 Tres desoz l ombre d un geneiure
 M estut dormir nel poi muër 
 Onques auant ne poi aler.
 Sempres maneis en m auison
 ui deuant mei Mercurion 
 Iuno uenus e Minerua
 Ces treis deuesses m amena.
 Treis feiz m apela dreitement
 Puis dist   Paris a mei entent.
 Cez deuesses uienent a tei
 Por le iugement d un otrei.
 Une pome lor fu getee
 D or massice tote letree 
 Les letres diënt en Grezeis
 Qu a la plus bele d eles treis
 Sera la pome quitement
 Entre eles en a grant content 
 Chascune plus bele se fait
 Chascune est dreiz ço dit qu el l ait 
 N i a celi de sei ne die
Pageu01P199
 Que por beauté n en perdra mie.
 L une la uueut l autre li uiee
 Ancor n est a nule otreiee
 Ancor n en est nule saisie 
 Mout est l une a l autre marrie.
 Conseil ont pris — io lor donai
 E par bone fei lor loai —
 Que a ço que tu en direies
 E celi cui tu la dorreies
 Des autres li seit otreiee
 De beauté seit la plus preisiee.
 Totes treis l ont ensi greé
 Com de ta boche iert deuisé 
 Cele l aura cui tu diras
 E de beauté plus loëras.
 Par tei le couient a saueir
 Qui la pome deura aueir.
Pageu01P200
 Chascune conseilla a mei
 Priueement e en segrei 
 Soz ciel n a rien que io uousisse
 Qu a icele hore n en traisisse 
 N i ot celi que ne m ofrist.
 E uenus m afia e dist
 Se la pome li otreioë
 E de beauté plus la looë
 Femme de Grece me dorreit
 La plus preisiee qu i sereit.
 La pome ensi li otreiai
 E de beauté plus la loai 
 A li m en tinc por la pramesse
 Si sai tres bien que la deuesse
 M aïdera n en dot de rien.
 Se uos sire le uolez bien
 G irai ço sacheiz uolentiers.
 Tant aie gent e cheualiers
 Qu en lor terre poissons forfaire 
Pageu01P201
 Ainz que nos metons el repaire
 Lor aurons tel damage fait
 Qui a toz iorz iert mais retrait. 
Anceis qu a ço respondist nus
Parla premiers Deïphebus 
 Bien lo  fait il  e bien agré
 Le conseil qu a Paris doné.
 A lui m en tieng mout a bien dit 
 N i deit aueir nul contredit.
 Bien cuit e crei se il i uait
 Que li Grezeis nos feront plait
 E qu il rendront Esionan 
 Anceis que uienge al chief de l an
 Plait nos feront tot a noz grez.
 Seit li nauies aprestez
 E si en aut hastiuement 
Pageu01P202
 N i ait autre porloignement .
Après parla danz Helenus
Frere Paris fiz Priamus.
En piez s estut deuant le rei
 Sire  fait il  entendez mei.
 Io sai auques de deuiner 
 Ne ueïstes onques mon per.
 Mainte chose ai prophetiziee
 Que est prouee e essaiee 
 Onques chose ne fis acreire
 Que n ait esté prouee a ueire 
 De rien que die n i faudrai.
 Mais ço sacheiz une rien sai 
 Se Paris a de Grece femme
 Ne de la terre ne del regne
 Se Troie n en est eissilliee
 Arse e fondue e trebuchiee
 I otrei que i en seie dampnez
Pageu01P203
 E en un feu ars e uentez.
 ueü en ai les uisions
 Par treis feiz e deuins respons 
 De ço me faz deuins e maistre
 Que il ne puet autrement estre 
 Se de Grece femme en ameine
 Senz mort senz dolor e senz peine
 N en porra eschaper uns sous
 Quar li Grezeis uendront sor nos
 Par uiue force e par bataille
 Ylion abatront senz faille 
 Ia n i aura si haut terrier
 Que il ne facent trebuchier.
 Peres e fiz toz ociront
 E tot le regne destruiront
 A grant dolor e a torment 
 Ia nos i remaindra parent.
 Por ço sereit bien ço m est uis
 Que n i alast pas danz Paris 
 Remaigne sei quar grant damage
Pageu01P204
 Nos puet uenir par son passage.
 Grant chose deit l om desuoleir
 Por piz oster e remaneir .
Quant Helenus ot acheuee
La parole qu il ot mostree
Tuit furent a la cort taisant
Onc n i parla petit ne grant.
N i aueit un sol mot tenti
Quant Troïlus en piez sailli.
Des fiz le rei ert le menor
Mais ço nos retrait bien l Autor
Poi ert meins forz en son endreit
Ne meins hardiz qu Hector esteit 
 Auoi  fait il  franc cheualier
 Por quei uos uei si esmaier
 Por la parole d un proueire
 Qui ci nos fait mençonge acreire
 Trop par est fous qui cuide e creit
Pageu01P205
 Que il sache qu auenir deit
 D ui en treis anz  io nel cuit mie.
 Ço li fait dire coardie 
 Proueire sont toz iorz coart
 De poi de chose ont il reguart.
 Cist ne fait mie a escouter 
 Dehaiz ait hui son deuiner
 Que quiert il entre cheualiers 
 Mais aut orer en cez mostiers
 E guart qu il seit e gros e gras.
 Nos uies ne s acordent pas 
 Penst bien de son cors aaisier
 Qu il n a d autre chose mestier.
 Peine e trauail por pris aueir 
 Itel uie deuons aueir.
 E qui por son deuinement
 Laira a prendre uengement
 De la grant honte e del grant lait
 Que li Grezeis nos ont tant fait
 Cil seit a toz iorz mais honiz
Pageu01P206
 E de trestoz les deus partiz. 
A cele parole ot grant bruit 
 Mout a bien dit  ço dient tuit.
Chascuns loë chascuns otreie
Que Paris se mete a la ueie 
 Por les paroles Heleni
O ait ueir dit o ait menti
Ne remaigne.  Non fera il 
Por ço furent tuit a eissil.
Ensi fu li conseuz greez 
 Seit li nauies aprestez
En Grece en aut pas ne remaigne
Qui que s en lot ne qui s en plaigne. 
A cele feiz ne distrent plus.
Prianz tramist Deïphebus
En Pannoine lui e Paris
Por cheualiers querre el païs.
La en alerent senz demore 
Assez en orent en poi d ore 
Pageu01P207
Tant en iosterent come il uorent
Puis s en tornerent come ainz porent.
Après manda li reis Prianz
Un parlement qui mout fu granz 
Tuit i uindrent cil de s onor
E li plus riche e li meillor
Mandé furent comunaument.
Mout par i assembla grant gent
Quar bien uoleit li reis Prianz
Saueir lor cuers e lor talanz 
 Seignor  fait il  mandez uos ai 
 Sauez por quei Iol uos dirai.
 Bien oïstes la grant dolor
 Com furent mort nostre ancessor
 Que cil de Grece detrenchierent
 E Troie e la terre eissillierent.
 N en a esté prise ueniance 
 Or si sacheiz bien senz dotance.
 Ne remandra mais por nul plait
 Que autre chose n en seit fait.
Pageu01P208
 Dreiz ert qu o uos me conseillasse
 Ainz qu autre chose començasse.
 Antenor i tramis l autr ier 
 Saueir uoleie e essaier
 S il me rendreient ma soror
 Qu il tienent a grant deshonor.
 II ne m en uoustrent rendre mie
 Mout li distrent lait e folie.
 Or n i a plus  i ai conseil pris
 Que g i uueil enueier Paris
 Por forfaire por uengement
 Del lait qu il firent nostre gent
 Mais tot en uueil ancor saueir
 Le los de uos e le uoleir 
 Quar se uos plaist il i ira
 E se uos plaist il remandra.
 E se aucun de uos desplaist
 C est folie que il s en taist
 Mais die en ço qu a uis l en iert 
Pageu01P209
 Conseil creie qui conseil quiert .
Panthus uns uassaus mout senez
De letres sages e fondez
A comenciee sa reison
Si que l oïrent li baron 
 Reis sire oëz que uueil retraire
 Par fei io nel dei mie taire 
 Ne dei chose celer uers tei
 Dont io trespas la meie fei
 Mei est auis cil n aime bien
 Qui a son seignor ceile rien
 Par que il seit desheritez
 Ne morz ne pris ne encombrez.
 Treis cenz e seisante anz e plus
 Ot mis pere Eüforbius
 Ainz qu il passast de ceste uie
 Mout ot grant sen e grant clergie.
 Des arz e del conseil deuin
 Esteient tuit a lui aclin 
 Onc cele chose ne pramist
 Que a son terme n auenist.
Pageu01P210
 Io li oï mainte feiz dire
 Que tote Troie e tot l empire
 Empirereit e tot le regne
 Se Paris de Grece aueit femme.
 Por çol te di se il i uait
 E de la prenge femme e ait
 La prophecie auerera
 Que mis pere prophetiza.
 N aies mie ço en despit
 Que li sages sot e poruit 
 Mieuz te uient tot ensi ester
 E ton bon regne en pais guarder
 Qu estre en tomoute e en esfrei
 Que n en chiee li maus sor tei.
 Mout bone pais mout grant franchise
 As a ton gré a ta deuise
 Ne querras pas se tu bien fais
Pageu01P211
 Com franchise perdes e pais.
 Mout dessert cil male merite
 Qui de son gré se desherite
 De noble uie e de gentil
 Te uueus embatre en grant peril .
Li pueples toz comunaument
Qui ert iostez al parlement
Contredistrent l autorité
Que Panthus ot dit e mostré 
N en firent rien n en orent cure 
Bien i ert lor mesauenture.
Al rei diënt qu il lor comant
Trestot son buen e son talant 
Ia del faire n aura respit
Cui que place ne cui qu enuit.
Mout les en mercia li reis
E solonc l estre de lor leis
Lor a a toz doné congié.
Après a quis e porchacié
Pageu01P212
Ouriers uaillanz por les nes faire.
Ne uos en quier lonc conte faire 
Tost furent prestes e guarnies
E de uitaille replenies.
Dès or lor targe bons orez
Hector li proz en fu alez
Ost aioster e porchacier 
Maint uaillant riche cheualier
I amena par sa preiere
Qui onc ne torna puis ariere.
Cassandra fu fille le rei
Que mout sot de deuin segrei 
Respons preneit e sorz getot.
Cele conut tres bien e sot
Se de Grece a femme Paris
Destruite iert Troie e li païs.
Mostré lor a e dit tres bien 
 Nel uos penseiz  fait el  por rien 
 Quar s en Grece uait li nauies
 Poi porrons puis preisier noz uies.
Pageu01P213
 Troie en reuertira en cendre 
 Ne nos en porra rien defendre.
 A mal irons e en peril
 E li plusor en lonc eissil. 
Mout lor defent e mout lor uiee
E mout s en fait triste e iriee
Bien lor anonçot chose ueire 
Cui chaut  qu il ne la uoustrent creire.
Se Cassandra e Helenus
En fussent creü e Panthus
Ancor n eüst Troie nul mal
Ne li noble riche uassal 
Mais Fortune nel uoleit mie
Que trop lor esteit enemie.
# | ENLÈuEMENT D HÉLÈNE
El meis que chantent li oisel
Fu la mer queie e li tens bel.
Pageu01P214
Les nes furent apareilliees
E de la terre en mer ueiliees.
uint e dous furent e non plus 
Mout lor uenta dreit Eürus.
Li cheualier o les barons
Que Paris ot quis e somons
E sis frere Deïphebus
En Pannoine trei mile e plus
Furent uenu d armes guarni
Defensable pro e hardi 
En batailles ne en estors
Ne poüst l om trouer meillors.
Li reis Prianz a toz parla
E si lor dist bien e mostra 
 Seignor  fait il  or iert ueüe
 La grant proëce e coneüe
 Que l om cuide que en uos seit.
 Grezeis ont tort nos auons dreit.
Pageu01P215
 Sor eus uos enuei por forfaire 
 Guardez quant l om l orra retraire
 Que si richement l aiez fait
 Que n i aiez honte ne lait.
 Paris sera princes de uos
 De la ueniance desiros 
 Son plaisir faites e son bon.
 O uos aureiz Deïphebon.
 uos ireiz  fait il  Eneas
 Ensemble o uos Polidamas.
 De rien n ai crieme ne esueil
 La ou sache uostre conseil.
 Ne soferreiz folie faire 
 S Esiona en poëz traire
 Si en faites uostre poëir
 E se ne la poëz aueir
 Si renueiez mout tost a mei
Pageu01P216
 E io Ieiaument uos otrei
 Se mestier auez de socors
 Tel gent trametrai après uos
 Ia n i aura si fort cité
 Chastel si clos ne fermeté
 Que il ne prengent par destrece
 Dès qu à la maistre forterece. 
N i ot puis autre parlement 
Es nes entrent comunaument.
Dreit uent orent e bone mer
Por corre tost e por sigler.
Souent saluënt lor amîs
Tost esloignieren t le païs.
uers Grece ont dreciees lor ueiles
Tot dreit a l asen des esteiles.
Endreit les iorz d icel termine
Si com la Letre nos deuine
Anceis qu il en Grece ariuassent
Ne qu il onques a port tornassent
Fu Menelaus entrez en mer 
Pageu01P217
Dreit a Pile uoleit sigler.
Nestor l aueit mandé a sei
Mais ne sai pas dire por quei.
Menelaus fu mout riches reis
Mout proz mout sages mout corteis.
Mout ot femme de grant beauté 
Onc en cest siegle trespassé
Ne nasqui nule de son pris
Ne donc ne ainz n auant ne puis.
Quant cil des nes s entrechoisirent
E li un d eus les autres uirent
Ne sorent dire ne penser.
Quel part chascuns uoleit aler 
Ne se uoustreut tant aproismier
Que l uns poüst l autre areisnier.
A la cité de Climestree
Pageu01P218
Que mout ert riche e renomee
Ert en cez iorz Castor alez
E Pollus sis frere l ainz nez.
A icez dous fu suer Heleine
Dont il orent puis assez peine.
Cist Menelaus esteit sis sire
Qui par mer en alot a Pire 
Heleine une fille en aueit
Qui o ses dous freres esteit.
Hermiona ert apelee
Mout ert de ses oncles amee 
Mout l amoënt e cherisseient
A grant chierté la norrisseient.
Li Troïen tant espleitierent
Tant siglerent e tant nagierent
Qu il ariuerent el païs
Qui esteit a lor enemis.
Citherea ço dit l Autor
Aueit non l isle a icel ior
O il ariuerent lor nes
Pageu01P219
Mout ert li tens douz e soés.
Un riche temple merueillos
Mout anciën e precios
Aueit en cel isle en l onor
uenus la deesse d amor.
Tuit cil del regne d enuiron
I ueneient a oreison.
Mout ert li temples chiers tenuz 
La aoroënt lor uertuz
La faiseient lor sacrefise
Icil de la terre a lor guise
E ofreient de riches dons
E preneient deuins respons.
Lors i faiseient lor grant feste
Ço dit l estoire de la geste.
Cil del païs i erent tuit
A grant ioie e a grant deduit.
Par anz s i suelent assembler
Por la grant feste celebrer
De la grant deuesse des cieus
Pageu01P220
Ne la faiseient mie a gieus 
C ert de Iuno la soueraine.
Paris o ceus qu o sei ameine
En est uenuz al temple dreit
Ou la grant assemblee esteit.
Mout fu de grant beauté Paris
De cors de façon e de uis 
Sor les autres fu li plus genz
Si ot mout riches guarnemenz.
II n ot si poure compaignon
Ne resemblast prince o baron.
Un sacrefise apareilla
A la deuesse Diana
A la troïene maniere
O simple uout e o preiere 
Mout le fist acetablement
En la presence de la gent.
Cil del païs mout demandoënt
As Troïens a qu il parloënt
Pageu01P221
Qu il esteient ne qu il quereient
Ou aloënt ne dont ueneient.
E cil respondirent briefment
Fiz ert Priant demeinement
Qui sire e reis de Troie esteit
En cest païs le trameteit
Por Castor e Pollus requerre
Qui iadis furent en sa terre
Une pucele en amenerent
Quant Troie e le païs guasterent 
 Ante est cestui e suer le rei
 Si la tient hom a grant beslei
 Querre la uient  se l auïons
 Mout uolentiers l en menriӧns
 S el n est rendue estre porra
Pageu01P223
 Que granz damages en sordra. 
Mout est isnele Renomee 
Saueir fist tost par la contree
Que Paris ert auuec ses nes
Iluec en l isle al port remés.
Heleine en oï la nouele
Que sor autres dames ert bele
E riche e sage e auenant.
Ne se prise ne tant ne quant
Se ele a la feste ne uait.
A ses priuez dit e retrait
Qu ele a pieç  a un uo uoé
Rendre a cel ior determiné 
Sor l autel uueut ses dons ofrir
E les deuins respons oïr.
Son eirre fist apareillier
Puis esploita dei cheuauchier 
Al temple uint o sa maisniee 
Mout par s en fist ioiose e liee.
Quant Paris sot qu ele ert uenue —
Pageu01P223
II ne l aueit onques ueüe —
Mout la coueita a ueeir.
Oï aueit dire por ueir
Que c ert la tres plus bele rien
Que fust el siegle terriien.
Tant fist tant dist tant porchaça
E tant reuint e tant ala
Que il la uit e ele lui 
Mout s entresguarderent andui.
Ele ot demandé e enquis
Cui fiz e dont esteit Paris 
Fiere beauté en lui mirot 
Mout l aama e mout li plot.
Paris fu sage e sciëntos
ueiziié cointe e enartos
Tost sot tost uit e tost conut
Son bon semblant e aparçut
E que uers lui a bon corage 
Ne li fu mie trop sauuage
Pageu01P224
Anceis s en est mise en itant
Qu auques li dist de son talant.
El ueeir e el parlement
Que il firent assez briefment
Naura Amors e lui e li
Ainz qu il se fussent departi.
En lor aé en lor enfance
En lor forme e en lor semblance
Les a griefment saisiz Amors 
Souent lor fait muër colors.
Tant erent bel ne me merueil
S il les uoleit ioster pareil 
Nes poüst pas aillors trouer.
Tel leisir orent de parler
Pageu01P225
Qu auques i distrent de lor buens.
Paris o tot ses Troïens
Ont pris d Eleine le congié 
Dreit a lor nes sont repairié
Mais ele sot tres bien de ueir
Qu il la uendreit ancor ueeir.
Quant al port furent repairié
Auques fu li soleuz baissié.
Paris a sa gent aünee
Priueement e a celee 
Danz Antenor e Eneas
Deïphebus Polidamas
E li autre comunaument
Sont assemblé al parlement.
Paris parla auant eus toz
Qui mout esteit sages et proz 
 Seignor  fait il  en cest païs
 Nos a li reis Prianz tramis
Pageu01P226
 Por faire a ceus honte e damage
 Qui le firent nostre lignage.
 Il n est rien de m antain raueir
 De ço n aiens ia nul espeir 
 Ne l ont mie en tel lieu enclose
 Que de l aueir seit nule chose.
 Quant mener ne l en porrions
 Por rien que faire poüssons
 Si nos couendreit engeignier
 Com nos les poissiens damagier
 E que tel chose poissiens faire
 Dont il aient honte e contraire.
 En cest païs somes uenu
 S est ia en plusors lieus seü.
 uos sauez bien certainement
 Que il n aiment pas nostre gent.
 Tant lor ont fait hontes e laiz
 Qu il n en sera ia mais ior paiz.
Pageu01P227
 N ont en nos nule sëurté 
 Se il s esteient apensé
 Enui e honte nos fereient
 S en lor terre nos ateigneient.
 Por ço les nos couient deceiure
 Ainz qu il se puïssent aparceiure.
 Une grant chose ai esguardee
 Que ia uos iert dite e mostree 
 Cil del païs assemblé sont
 A ceste feste que il font 
 Tuit li plus riche e li meillor
 I sont uenu d iceste honor.
 Assez i a or e argent
 E maint riche chier guarnement 
 Aueir i a trop amassé
 Mout en i a l om aporté 
 Mout i a une bele femme
 Que est dame de tot cest regne
 La plus preisiee senz sorpeis
Pageu01P228
 Que seit el regne des Grezeis 
 Reïne est femme Menelaus.
 Assez i a de teus uassaus
 Ou mout aureit riches prisons.
 Or esguardez quel la ferons.
 Ne porrions mais tant aler
 Ço cuit par terre ne par mer
 Qu en poüssons a tant uenir 
 Chascuns en die son plaisir.
 Nos n auons pas gent amenee
 A forceier en lor contree 
 Ia par la gent que nos auons
 Cité par force ne prendrons
 E se nos bien l auions prise
 Ne uaudreit tant en nule guise
 Li gaainz que nos ferions
 Com cist fereit que ci ueons.
 Mout i a riche troueüre 
Pageu01P229
 ueeir poëz quel auenture.
 Mout laisserons noz enemis
 Hontos e dolenz e pensis 
 Iusqu a mil anz en iert parlé.
 Chascuns en die son pensé
 E tot son buen et son plaisir
 Quar n auons mie grant leisir 
 Haster nos couient cest afaire
 A quel que chief en deiens traire
 O de ço faire o del laissier
 O d autre chose comencier. 
Diuersement i respondirent
Cil qui ceste parole oïrent 
Mais a la parfin s acorderent
E bien uoustrent tuit e Ioerent
Que li temples fust enuaïz
En icele nuit asailliz
Par force e peceiez e pris 
 Or n i a plus  ço dist Paris
 Sempres quant la lune iert couchiee
 E la grant noise iert abaissiee
 Nos armerons comunaument.
 O tot le mieuz de nostre gent
Pageu01P230
 Tot belement e a celee
 Senz noise faire e senz criëe
 Les sorprendrons en tel maniere
 Senz ço que nus d eus ia nos fiere
 Les aurons sempres toz conquis
 E tot l aueir robé e pris.
 E cil qui remandront as nes
 Aient sus trait ancres e tres
 Que dès que nos aurons chargié
 Seions tost del port esloignié.
 Teus entreseignes lor donrons
 Qu il sauront bien qui nos serons. 
Mout deuisent bien lor afaire.
Li iorz s en uait la nuit repaire.
Cil mangierent qui mestier orent
S il orent quei e se il porent.
La lune prist cler a raier
Dès que il uint a l anuitier 
Ainz prinsome se fu couchiee.
Armee se fu lor maisniee 
Pageu01P231
Le petit pas estreit serré
En sont tot dreit el temple alé.
Cil del païs ueillierent tuit
Grant ioie i ot e grant deduit
Mais des autres nuiz las esteient
Par dreite force s endormeient 
N aueient paor ne reguart
Maus lor uenist de nule part
Mout ert la contree seüre.
Ha Deus com grant mesauenture
Auint por ço que la fu fait 
Ne uos en quier faire lonc plait 
Li Troïen ont tant alé
Qu al temple uindrent tuit armé.
Un graile sonent a l entree
Chascuns a trait nue s espee 
Isnelement e en poi d ore
Fel e irié lor corent sore 
Maint en detrenchent e ociënt
E maint en i prenent e liënt.
La bele la pro dame Heleine
Pageu01P232
I pristrent tote premeraine
Ne se fist mie trop laidir
Bien fist semblant del consentir.
Maintes dames plusors puceles
Pristrent o li riches e beles.
Cil del temple sont esbaï
Qui d armes furent desguarni 
Ne seuent d eus prendre conrei
Muçant s en fuiënt trei et trei.
Pris e liëz en ont assez.
Mout fu li temples tost robez 
N i laissierent or ne argent
Drap de seie ne guarnement.
Tant en i pot chascuns trouer
Ne l en pueent demi porter 
Onc teus guaainz ne fu mais faiz.
Granz fu li criz granz fu li braiz.
Cil qui n est pris est detrenchié.
Mout eüssent bien espleitié
Mais sor le port ot un chastel
Pageu01P233
Helee ot non mout par sist bel 
Fort gent i aueit e hardie.
Dès qu il orent la noise oïe
Tuit esfreé se sont uestu
Puis sont a lor armes coru 
Onc gent ne fu plus tost armee.
Tot dreit en uont a la criëe
Failles porterent e brandons
Toz en resplendist l enuirons.
Les Troïens ont encontrez
D aueir e de prisons trossez
uirent lor gent qu il en menoënt
Qui braeient e qui crioënt
Tel noise font e tel tomoute
Que nus n i poëit oïr gote.
Cil del chastel furent ensemble 
Hardi cuer a cui il ne tremble.
Pageu01P234
De maintenant les uont ferir 
La oïsseiz testes croissir
Ferir de lances e d espees
E de gisarmes acerees
De maçues e de coigniees.
Trop i sofrirent granz haschiees
Li Troïen por eus defendre
E cil del chastel por eus prendre 
Se desarmez les trouissant
Ia mais Troie ne ueïssant.
Cil d Elee mout les laidissent
Por poi que toz nes desconfissent 
Merueille esteient agregié
Por ço qu il esteient chargié 
Ne lor esteit mie bosoinz
Que lor nes fussent guaires loinz .
Maint bot maint hurt mainte colee
Orent anceis prise e donee
Qu il i poüssent paruenir
Pageu01P235
Assez en i estut morir.
Mais dès qu il orent lor prisons
Bailliez as autres compaignons
E la robe fu mise es nes
O ceus qui esteient remés
Recourerent sor les Grezeis.
Donc lor alerent de maneis 
Les escuz pris espees traites
Lor ont de morteus plaies faites.
Il meïsme s entrocieient
Quar nuit esteit poi i ueeient.
Mout en i ot la nuit ocis
Plusors naurez e plusors pris.
Desconfit sont cil del chastel
N en orent mie le plus bel 
Iusqu as portes les embatirent
A grant dolor s en departirent.
Li Troïen ne se targierent 
Pageu01P236
Dreit a lor nes s en repairierent.
L eschec de la desconfiture
Ont sempres chargié a dreiture
Puis entrerent dedenz lor nes.
Des uis n i a nul d eus remés
Mais des morz en i laissent tant
Dont lor ami seront dolant.
Ainz que des porz fussent parti
uirent le ior mout esclarci.
Mout fu bele la matinee
Qu il partirent de la contree 
uent orent buen a lor uoleir
Trestot le ior desci qu al seir.
Li uenz baissa a l auespree
Mout deuint queie mer salee 
N i pareisseit onde ne rible
De grant maniere esteit paisible.
Pageu01P237
La nuit traistrent as auirons.
Paris fu liez de ses prisons
Del grant guaaing e de l onor
Del damage qu ont fait as lor 
Auques les ont estouteiez
Assez en i laissent d iriez.
A tant ne remandra il mie 
Dès ore engroisse la folie.
Li Troïen erent en mer
Mout desirant de l ariuer.
Set iorz i furent acompliz
Quar toz lor est li uenz failliz 
Mais tant ourerent o lor reins
Par mi la mer que tote ert plains
Qu il pristrent port a Tenedon 
A grant ioie les reçut l om.
Tenedon esteit uns chasteaus
Sor la marine genz e beaus 
Pageu01P238
De murs de marbre ert clos e ioinz
De Troie esteit set liues loinz.
Tor i aueit mout bien asise
S en esteit mout fort la porprise
Mout par i aueit gent repaire.
Ne uos en quier lonc conte faire 
Li Troïen issent des nes
La nuit se sont iluec remés.
Mout i furent bien herbergié.
Paris a mout tost enueié
Un message tot dreit batant
Noueles dire ai rei Priant.
Cil s est mout tost mis a l estree 
Le seir quant uint a l auespree
uint a Troie le rei troua
Trestote l ueure li conta
Coment Paris ot espleitié
A Tenedon sont herbergié.
Pageu01P239
Quant li reis oï les noueles
Ioioses li furent e beles 
Grant ioie en orent teus i ot
Cui mout pesa puis e desplot
Tel en furent ioios e lié
Qui puis en furent tuit irié.
Paris e tuit si compaignon
Iurent la nuit a Tenedon.
Dame Heleine faiseit semblant
Qu ele eüst duel e ire grant 
Fortment plorot e duel faiseit
E doucement se complaigneit.
Son seignor regretot souent
Ses freres sa fille e sa gent
E sa ligniee e ses amis
E sa contree e son païs
Sa ioie s onor sa richece
E sa beauté e sa hautece.
Ne la poëit nus conforter
Quant les dames ueeit plorer
Que esteient o li rauies.
Mout preiseient petit lor uies
Pageu01P240
Quant lor seignors ueeient pris
Auquanz naurez plusors ocis
Por poi li cuer ne lor parteient.
Ceus esguardeient e ueeient
Qui lor erent seignor e pere
Oncle neuo e fil e frere
E de leisir n aueient tant
Qu o eus parlassent tant ne quant 
Les dames mistrent par esguart
Par sei les homes autre part.
Onques teus dueus ne fu oïz
Come il faiseient ne teus criz
Paris nel pot plus endurer
Heleine ala reconforter 
S entente meteit chascun ior
A li reconforter de plor.
Pageu01P241
Tot dreit a li en est uenuz
Semblant fist que fust irascuz 
 Dame  fait il ço que sera
 Ne si fait duel qui soferra 
 E ço ne faut ne ior ne nuit 
 Cuidez que mout ne nos enuit
 Dur cuer aureit e reneié
 Cui uos ne feriëz pitié
 Nule rien quos oie plorer
 Ne puet de ioie remembrer.
 Auoi  dames confortez uos
 Quar par la fei que io dei uos
 Plus aureiz ioie en cest païs
 E plus aureiz de uoz plaisirs
 Que uoz n auiëz es contrees
 Dont l om uos a ça amenees.
 Cil se deiuent bien esmaier
 Qui sont tenu en chaitiuier 
Pageu01P242
 uos ne sereiz ia uius tenues
 Ne a ceus ne sereiz tolues
 Qui uos aiment ne quos ameiz
 Quites deliures les aureiz.
 Celes que lor seignor ont ci
 Ne s aucune i a son ami
 Si l aura tot quite e deliure.
 En ceste terre porreiz uiure
 A grant ioie e a grant baudor 
 Ia ne uos iert fait deshonor.
 Empor l amor ma dame Heleine
 N i soferreiz ne mal ne peine 
 Ele sole uos en guarra
 Que ia torz faiz ne uos sera
 E au uoleir de son plaisir
 Ferai tote Troie obeïr.
 Cist regnes iert en sa baillie
 Soë en sera la seignorie.
 Ia mar aura paor de rien
Pageu01P243
 Cil a cui el uoudra nul bien 
 Riches mananz les porra faire 
 Ia rien ne l en fera contraire.
 A la plus poure que ci est
 Porra doner se bon li est
 Greignor aueir c onques n en ot
 La plus riche ne aueir pot.
 Confortez uos ne plorez mie. 
Chascune donc merci li crie —
As piez li chieent les plusors —
Qu il ait merci de lor seignors
Qui sont destreit e en liëns 
 Toz en ferai  fait il  uoz buens
 E le plaisir a la reïne. 
Ele parfondement l encline 
 Sire  fait el  s estre poüst
 Ia ne uousissc qu ensi fust 
 Mais quant iço uei e entent
 Que il ne puet estre autrement
Pageu01P244
 Si nos couendra a sofrir
 Peist o place uostre plaisir.
 Deus le guart qui bien nos fera
 E qui honor nos portera 
 Aumosne i porra grant aueir. 
— Dame  fait il  uostre uoleir
 Sera si fait e acompli
 Com de uostre boche iert gehi.
Par mi la main destre l a prise 
Sor un feutre de porpre bise
Sont andui alé conseillier
Si li comença a preier 
 Dame  fait il  ço sacheiz bien
 Onques mais n amai nule rien
 Onc mais ne soi que fu amer
 Onc mais ne m i uous atorner
 Or ai mon cuer si en uos mis
 E si m a uostre amor espris
 Que del tot sui enclins a uos.
Pageu01P245
 Leiaus amis leiaus espos
 uos serai mais tote ma uie 
 D iço seiez seüre e fie.
 Tote rien uos obeïra
 E tote rien uos seruira.
 Se uos ai de Grece amenee
 Plus bele e plus riche contree
 uerreiz assez en cest païs
 Ou toz iert faiz uostre plaisirs.
 Tot ço uoudrai que uos uoudreiz
 E ço que uos comandereiz.
— Sire  fait el  ne sai que dire
 Mais assez ai e duel e ire 
 N en puet aueir nule rien plus.
 Se io desdi e io refus
 uostre plaisir poi me uaudra.
 Por ço sai bien qu il m estoura
 uueille o ne uueille a consentir
 uostre buen e uostre plaisir.
 Quant defendre ne me porreie
 De dreit neient m escondireie 
Pageu01P246
 Nel puis faire ço peise mei.
 Se me portez honor e fei
 Sauue l aureiz son ma ualor. 
Donc ne se pot tenir de plor.
Mout l a Paris reconfortee
E merueilles l a honoree
Mout la fist la nuit gent seruir
Ços puis bien dire senz mentir.
# | DOULEUR DE MÉNÉLAS ENTRÉE D HÉLÈNE A TROIE
LES GRECS SE PRÉPARENT A LA GUERRE.
Renomee que tost s espant
Ne se taria ne tant ne quant 
Par tote Grece a reconté
Coment le temple orent robé
Com Paris e sa compaignie
Ont Heleine prise e rauie 
Tot a conté tot a retrait
Ensi come il l aueient fait.
Mout en furent Grezeis irié.
A Menelau l a l om noncié
Pageu01P247
Qu il aueit sa femme perdue 
Paris la li aueit tolue
A Troie l en aueit menee
Ia poëit estre en sa contree.
Mout fu Menelaus angoissos
Dolenz e tristes e ploros 
Mout fu destreiz mout l en pesa.
Ariere a Parte s en torna.
Nestor en amena o sei
Qui mout l amot par bone fei 
De sa honte e de son damage
Li pesa mout en son corage.
Menelaus un message prent
Si l enueia deliurement
A un suen frere qu il aueit
Qui mout bons cheualiers esteit
N aueit en Grece plus uaillant
Ne plus riche ne plus sachant 
Agamennon fu apelez.
Icil fu a Parte mandez.
Paris qui fu a Tenedon
II e si autre compaignon
Quant l endemain furent leué
E del ior parut la clarté —
Pageu01P248
Bel tens fist mout come en pascor
Qu es arbres pert e fueille e flor —
Monté furent es palefreiz
Assez orent riches conreiz.
L aueir e la robe ont chargiee
De que Grece esteit despoilliee
Si l en enueient dreit a Troie
E lor prisons a mout grant ioie.
Paris tint par la regne Heleine
De li honorer mout se peine 
Sis cors de grant beauté resplent.
Prianz o le mieuz de sa gent
Fu par matin de Troie eissuz
Treis liues est contre eus uenuz.
Estrange ioie demenerent
La ou primes s entrecontrerent.
Icil qui les prisons guioënt
E qui le grant aueir menoënt
De tot ont fait al rei present
Pageu01P249
E il s en esioï fortment.
Son fil Paris aime et ioïst
E cil li conta tot e dist
Par ordre ensi come il alerent
Ou e coment il ariuerent
Coment li temples fu brisiez
E del grant aueir despoilliez
E come il furent asailli
Ainz qu as nes fussent reuerti.
Conta li la desconfiture
Que il firent par nuit oscure
E mostra li celi qu il meine
Que pas n est laide ne uilaine
Mout s en tint li reis a guariz
Qu or cuide estre seürs e fiz
Que por Heleine seit rendue
Sa suer que il ont tant tenue 
Dreit aura d eus a sa merci
Ainz qu il en seient mais saisi.
Mout fu li reis proz e corteis 
Pageu01P250
Les regnes a noaus d orfreis
Prist del palefrei dame Heleine
Il toz sous la conduit e meine.
Mout la conforte e mout li prie
Qu ele s esioie e ne plort mie 
Assez li a li reis pramis
Qu el sera dame del païs.
Tant cheuauchierent tant parlerent
Que es rues de Troie entrerent.
Onques nus hom a icel ior
Ço nos recontent li autor
N aueit oï anceis parler
De si grant ioie demener
A nule gent qui fussent uis
Com le ior firent el païs.
La nuit furent mout celebré
Mout essaucié mout honoré
E l endemain a grant hautece
A grant ioie e a grant leece
A Paris Heleine esposee.
Pageu01P251
Li reis Prianz li a donee 
Mout li a riches noces faites
Ia mais n ierent iteus retraites.
Tuit cil de Troie festiuerent
Uit iorz que onques ne finerent 
Grant ioie aueient que Paris
Aueit laidiz lor enemis.
Por essaucement de la gloire
E por l onor de la uictoire
Dura la feste uit iorz e plus
Si come il l aueient en us.
Heleine fu mout honoree
E mout ioïe e mout amee
Del rei Priant e de sa femme
E de toz les autres del regne.
Li frere Paris l orent chiere
E ses sorors de grant maniere
Fors la deuine Cassandra
Que mout grant noise demena 
Qui qu onques fust liez ne ioios
Ele faiseit duel angoissos.
Pageu01P252
A haute uoiz a toz diseit
Que tot certainement saueit
Qu or sereit Troie desertee
Ia ne sereit mais rabitee 
Mout en esteit la fin prochaine.
Mout maudiseit souent Heleine
Mout maudiseit le mariage
Et lor diseit que tel damage
Lor auendreit prochainement
Qui durreit pardurablement 
 Lasse  fait ele  quel dolors
 lert quant charront cez beles tors
 Cist riche mur e cez meisons
 E cist palais e cist donions 
 Ha quel dolor quant mi bel frere
 En seront mort e mis chiers pere 
 A tart se clamera chaitis
 Quant les uerra morz e ocis.
 Ecuba mere queus pechiez 
 Tant sera uostre cuers iriez 
Pageu01P253
 Tant par a ci fort auenture
 Com dolorose porteüre
 As fait dame de tes enfanz
 Ocis les t a li reis Prianz
 Qui cest mariage a iosté.
 Haï  Troie noble cité
 Com grant dolor qu or fineras
 Ia mais ior ne restoreras
 Franches dames franches puceles
 N atendez mie les noueles
 Qu orreiz souent de uoz mariz
 De uoz freres e de uoz fiz 
 Fuiez uos en bien en est termes.
 Ou prendriëz uos tantes lermes
 Com uos couendra a plorer
 Ha  com porra ueeir pasmer
 L une de uos l autre souent 
 Mout desirasse chierement
 Mort auenir s estre poüst
 Ainz que li termes uenuz fust
Pageu01P254
 Qui s apareille chascun ior
 De la laide mortel dolor. 
Ensi braeit ensi criot
Si faite uie demenot
Cassandra  ia repos n eüst
Por nul chasti qui faiz li fust
Tant qu il nel porent endurer.
Lors l a li reis faite enfermer
En une chambre loinz de gent
Ou puis fu assez longement.
Endementres que ço fu fait
Que io uos ai dit e retrait.
Es uos Agamennon uenu
Cui Menelaus ot atendu.
A Parte uint dreit ou il ere
Mout troua dehaitié son frere
Por le hontage de sa femme
Por le damage de son regne
Que li Troïen li ont fait 
Ne puet muër ne s en dehait.
Agamennon esteit mout proz 
Pageu01P255
Son frere conforta sor toz 
 Iço  fait il  mais ne pensez.
 Guardez que ia hom qui seit nez
 Se puisse aperceueir ne dire
 Que uos en aiez duel ne ire.
 Li preisié home del uieil tens
 Qui tant orent ualor e sens
 Ne conquistrent pas les honors
 En duel en lermes ne en plors
 Mais quant hom lor faiseit laidure
 Si preneient engin e cure
 Come il s en poüssent uengier
 Si deiuent faire cheualier.
 Qui n a guerre n auersité
 Ne damage ne poureté
 Coment conoistra sa ualor
 Mais cil a cui hom tout honor
 Qui les granz cous a a sofrir
 E les maisniees a tenir
 Qu il seit poures e sofraitos
Pageu01P256
 Or seit riches or bosoignos
 A la feiee guaaignanz
 Et a la feiee perdanz 
 Que sis pris creisse e mont e puit
 Ne de bien faire ne s enuit 
 Ensi conquistrent lor honor
 Ça en ariers nostre ancessor 
 Ensi puet l om en pris uenir.
 Or n i a rien del plus sofrir
 La honte e le damage grant
 Que nos a fait le rei Priant 
 Or porchaçons deliurement
 Que en prenons tel uengement
 Que nostre honor i seit seüe
 E par tot le mont conëue.
Pageu01P257
 Que cil qui naistront a mil anz
 Puissent bien dire a lor enfanz
 Qu onques si hauz dreiz ne fu pris
 Come de ço qu a fait Paris.
 Grant parole n a ci mestier
 Mais or pensons de l enueier
 Par tote Grece sus e ius
 As reis as contes e a dus 
 Somons seient d aler a Troie.
 N i a celui qui de grant ioie
 Ne s apareut a son poëir
 O quant que il porra aueir.
 Quant nostre gent sera iostee
 E por bataille conreëe
 Soz ciel n a uile ne cité
 Tor ne chastel ne fermeté
 Que de nos se puisse defendre 
 E qui Paris porra uif prendre
 Sil pende l om come larron.
 Si asprement nos en uenions
 Que tote Troie en seit fondue
 E crauentee e abatue. 
Pageu01P258
Senz autre respit quin fust pris
Ont par Grece lor mes tramis.
N i ot rei ne duc n aumaçor
Riche conte ne uauassor
Qui ne seit baniz e somons 
Oïr poëz d auquanz les nons.
Danz Patroclus danz Achillès
E li tres proz Diomedès
E li beaus Eürialus
E li forz reis Telepolus
uindrent a Parte ou cil esteient
Qui de l ueure s entremeteient.
Conseil pristrent comunaument
Quant aureient iosté lor gent
Qu il ireient senz demorance
D Eleine prendre la ueniance 
De l ost ioster ont conseil pris
E del nauie qu il seit quis.
Pageu01P259
Icil que io uos ai nomé
O ceus qu i erent assemblé
Firent Agamemnon seignor
E sor eus toz empereor.
Tote la gent qu il iosteront
E qui al siege a Troie iront
Seront desoz sa seignorie
E de toz aura la baillie 
A lui del tot obeïront
Son buen e son plaisir feront.
Autresi riches reis e dus
Iostisera quatorze e plus
Come il esteit mais nequeden
Par grant esguart e par grant sen
L ont il eslit desor eus toz
Quar mout esteit sages e proz.
Mout est ia ceste ueure aatie 
De rechief ont Grece banie
Pageu01P260
Si faitement par tel maniere
O seit par force o par preiere
Ia n i aura grant ne petit
De remaneir quiere respit.
De nes d armes e de conreiz
Firent par tot granz apareiz
Si qu al terme qui mis i est
Fussent trestuit guarni e prest 
A Temese dreit al riuage
Aiosteront tot lor barnage
Puis mouront tuit comunaument
Dès qu il auront oré e uent.
S a Troie pueent ariuer
Mout en seront fort a geter
Mout en seront ainz lances fraites
E espees de fuerre traites
Pageu01P261
Mout i aura ainz cheualiers.
Abatuz morz de lor destriers.
Adès en estoura morir 
Autrement ne puet auenir.
# | DISPARITION DE CASTOR ET POLLUX
Dedenz les iorz de la quinzaine
Que Paris ot raui Helein
Se mistrent si dui frere en mer
Por li socorre e ramener 
Mais a male hore s i esmurent.
Quant al port de Lesbion furent
Si tost n orent terre perdue
Quant tormente lor est creüe 
Toz les treis iorz uenta si fort
Que nes n osa uenir a port.
Mout fu la mer fiere e orrible
Pageu01P262
Onques d uit iorz ne fu paisible.
N en pot estre nouele oïe
Fors que fole gent esbaïe
Qui legier creient maintes riens
Cui il cuident que il seit biens
Par iceus fu dit e cuidé
Qu il n erent mie tempesté.
 Ne poëient mie morir
N en mer ne en terre perir  
Ensi distrent la gent uilaine.
O lonc trauail e o grant peine
Les quist om puis desci qu a Troie.
Mais qui qu en feïst duel ne ioie
Ne pot estre por rien seü
Saueir qu il erent deuenu.
Castor e sis frere Pollus
Ensi finerent n en sai plus.
Pageu01P263
Cist ont ia receü estreine
De lor bele soror Heleine 
A mainz la couint a receiure
Qui en seront des ames seiure.
# | PORTRAITS DES HÉROS ET HÉROÏNES DE LA GUERRE
DE TROIE
Beneeiz dit qui rien ni lait
De quant que Daires li retrait
Qu ici endreit uoust demostrer
E les semblances reconter
E la forme qu aueit chascuns
Qu a ses ieuz les uit uns e uns.
Quant cil de Troie e li Grezeis
Aueient triues par dous meis
O par meins o par plus d espaces
Pageu01P264
En tres en loges e en places
Les alot Daires reguarder
Por lor semblances reconter 
S estoire uoleit faire pleine
Por ço s en mist en si grant peine.
Des dous qui sont peri en mer
Oï retraire e reconter
Que il furent andui d un grant
E d une groisse e d un semblant.
Cheueus aueient lons e blois
Sor les espaules par granz trois.
Ambedui aueient gros ieuz
Pleins de fierté e pleins d orguieuz.
Mout aueient les faces beles
E les boches e les maisseles.
Lonc cors aueient e bien fait
Si com l Estoire nos retrait.
D Eleine que ert lor soror.
Pageu01P265
De trestotes beautez la flor
De totes dames mireor
De totes autres la gençor
De trestotes la soueraine —
Ausi come color de graine
Est mout plus bele d autre chose
Et tot ausi come la rose
Sormonte colors de beautez
Trestot ausi e plus assez
Sormonta la beauté Heleine
Tote rien que nasqui humaine —
Ço diseient bien li auquant
Qu a ses dous freres ert semblant.
Enz el mi lieu des dous sorciz
Pageu01P266
Qu ele aueit deugiez e soutiz
Aueit un seing en tel endreit
Que merueilles li aueneit.
Li cors de li ert blans e gras
Mout se uesteit bien de ses dras 
Simple esteit tant e de bon aire
Come l on porreit plus retraire.
Agamennon qui esteit reis
E duitre e maistre des Grezeis
Fu merueilles granz e membruz 
Mout ot grant force e granz uertuz
Merueilles esteit aïros
E penibles e trauaillos.
Sa char e sa crine deugiee
Ert plus blanche que neif negiee.
Pageu01P267
Ia de parler ne fust atainz
Sages ert cointes e macainz
Mout ert nobles e glorios
E d aueir riches e penos.
Menelaus n ert granz ne petiz 
Ros ert e beaus proz e hardiz.
Mout esteit liez e acetables
E a tote rien agreables.
Achillès fu de grant beauté
Gros ot le piz espès e lé
E les membres granz e pleniers
Les ieuz el chief hardiz e fiers 
Crespes cheueus ot e aubornes.
Ne fu mie pensis ne mornes 
La chiere aueit liee e ioiose
E uers son enemi irose.
Larges esteit e despensiers
Pageu01P268
E mout amez de cheuliers
Grant pris aueit d armes porter 
A peines trouast hom son per.
Mout ert hardiz e coraios
E de uictoire coueitos.
Patroclus ot le cors mout gent
E mout fu de grant esciënt
Blans fu e blonz e lons e granz
E cheualiers mout auenanz 
Les ieuz ot uairs n ot pas grant ire
Beaus fu mout a la uerté dire
Larges donere merueillos
Mais mout par esteit uergondos.
Aïaus fu gros e quarrez
De piz de braz e de costez 
Auques ert granz e espauluz
Toz iorz ert richement uestuz
Mout esteit forz mout esteit durs
Pageu01P269
Mais n esteit mie mout seürs 
De parole ert auques legiers
E mout se ioot uolentiers.
Mais un autre Aïaus i ot
Qui Telamon en sornon ot 
Icist fu mout de grant ualor.
Mout ot en lui bon chanteor
Mout aueit la uoiz haute et clere
E de sonez ert bons trouere.
Neir chief aueit recercelé 
Mout par ert de grant simpleté
Mais encontre son enemi
Aueit cuer cruel e hardi 
Ia en estor ne en tornei
Ne portast a nul home fei.
Soz ciel n aueit tel cheualier
Ne qui meins se seüst preisier.
Pageu01P270
De grant beauté ço dit Darès
Les sormontot toz Ulixès.
N ert mie granz ne trop petiz
Mout par ert de grant sen guarniz.
Merueilles esteit beaus parliers
Mais en dis mile cheualiers
N en aueit un plus tricheor 
Ia ueir ne deïst a nul ior.
De sa boche isseit granz gabeis
Mais mout ert sages e corteis.
Forz refu mout Diomedès
Gros e quarrez e granz adès 
La chiere aueit mout felenesse 
Cist fist mainte fausse pramesse.
Mout fu hardiz mout fu noisos
E mout fu d armes engeignos 
Mout fu estouz e sorparlez
E mout par fu sis cors dotez.
Pageu01P271
A grant peine poëit trouer
Qui contre lui uousist ester 
Rien nel poëit en pais tenir
Trop par esteit maus a seruir
Mais por amor traist mainte feiz
Maintes peines e mainz torneiz.
Nestor fu granz e lons e lez 
Force deueit aueir assez.
Le nes ot corbe  de parler
Ne poüst hom trouer son per.
Mout donot bien un bon conseil
A son ami a son feeil
Mais quant ire le sorportot
Nule mesure ne guardot.
Neif n est plus blanche qu il ert toz
Mout ert hardiz e mout ert proz.
Pageu01P272
Or ne resteit de rien itaus
De semblance Proteselaus
Quar merueilles esteit isneaus
E genz e proz e forz e beaus.
Neptolemus fu granz e lons
Gros par le uentre come uns trons.
Merueilles par ert uertuos
E de mainte chose engeignos.
Bel uout aueit e bele chiere
Si baubeiot de grant maniere.
Les ieuz aueit gros e roonz 
Neir chief aueit — n ert mie blonz —
Les sorcilles grosses e lees
Come s il les eüst enflees.
De plaiz saueit trop e de leis
E merueilles par ert corteis.
Palamedès nel semblot pas 
Gent cors aueit n ert mie gras 
Pageu01P273
Grailes ert mout par mi les flans
Douz e soés simples e frans
Hauz Ions e blois e beaus e dreiz
E les mains blanches e les deiz.
Polidarius ert si gras
Qu a granz peines alot le pas.
En plusors choses ert uaillanz
Mais toz iorz ert tristes pensanz.
Ainz cerchast l om par mainte terre
Qui plus orgoillos uousist querre.
Machaon ert reis merueillos
Mout esteit fiers e coraios.
Le cors aueit trestot roont
Pageu01P274
E poi cheueus en mi le front 
Mout par manaçot richement
E mout ert fel a tote gent.
N ert pas trop granz ne trop petiz
Toz iorz s endormeit a enuiz.
Li reis de Perse fu mout granz
E mout riches e mout poissanz.
Le uis ot gras e lentillos 
De barbe e de cheueus fu ros.
Briseïda fu auenant 
Ne fu petite ne trop grant.
Plus esteit bele e bloie e blanche
Que flor de lis ne neif sor branche 
Mais les sorcilles li ioigneient
Que auques li mesaueneient.
Beaus ieuz aueit de grant maniere
Pageu01P275
E mout esteit bele parliere.
Mout fu de bon afaitement
E de sage contenement.
Mout fu amee e mout amot
Mais sis corages li chaniot 
E si ert el mout uergondose
Simple e aumosniere e pitose.
De ceus de Grece uos ai dit
Les semblances solonc l Escrit 
Itant com io en ai troué
uos ai tot dit e reconté
Io n i ai mis ne plus ne meins.
Or uos dirai des Troïains.
Mout par fu beaus e lons e granz
Ço dit l Escriz li reis Prianz.
Le nes e la boche e le uis
Ot bien estant e bien asis 
La parole aueit auques basse
Soëf uoiz ot e douce e quasse.
Pageu01P276
Mout par esteit bons cheualiers
E matin maniot uolentiers.
Onques nul ior ne s esmaia
Ne onques losengier n ama.
De sa parole ert ueritiers
E de iostise dreituriers.
Contes e fables e chançons
E estrumenz e noueaus sons
Oëit  souent s i delitot
E cheualiers mout honorot.
Onques nus reis plus riches dons
Ne sot doner a ses barons.
Des Troïens li plus hardiz
Esteit Hector sis ainz nez fiz.
Des Troïens  uoire del mont
De ceus qui furent ne qui sont
Ne qui ia mais ior deiuent estre.
Des biens le fist Nature maistre
Pageu01P277
E des bontez qu on puet aueir 
En lui mostra tot son saueir
Fors que plus bel le poüst faire
Mais nus ne set meillor retraire.
Se en lui rien mesaueneit
Par le bien faire le coureit 
Ço sauez bien haute proëce
Abaisse bien cri de Iaidece.
Or uos dirai d Ector la some
Ia ne l orreiz mieuz par nul home 
De pris toz homes sormontot
Mais un sol petit baubeiot.
D andous les ieuz borgnes esteit
Mais point ne li mesaueneit.
Chief ot blont e cresp blanche char
E si n aueit cure d eschar.
Pageu01P278
Cors ot bien fait e forniz membres
Mais il nes aueit mie tendres
Ne puis qu il uint al grant bosoing
Ne que il traist uers lui le soing
Onques as armes n ot si dur
En tot le mont ne si seür.
De sa largece ne fu rien
Quar se li mondes fust toz sien
Sil donast tot a bones genz.
Lui ne durot ors ne argenz
Ne bons destriers ne palefreiz
Ne riches dras ne bons conreiz 
Sol proëce li remaneit
E li frans cuers quil somoneit
De toz iorz faire come ber.
Pageu01P279
Puis qu il n aueit a armes per
Ne n eüst nul de sa largece
De tant ualeit mieuz sa proëce.
De corteisie par fu teus
Que cil de Troie e l oz des Greus
Enuers lui furent dreit uilain 
Onc plus corteis ne mania pain.
De sen e de bele mesure
Sormontot tote creature
N onques por ioie ne por ire
Ne fu menez iusqu al mesdire
Ne a sorfait n a nule faille 
Ia mais n iert cors d ome quil uaille.
De uis de boche e de menton
Pageu01P280
E de cors ot gente façon
Bruns cheualiers ert de uisage
Le cuer ot franc e douz e sage 
Tant par esteit de riche cuer
Qu il ne deïst a nesun fuer
Parole laide ne uilaine.
Onc ne nasqui hom de sa peine
D armes porter ne del sofrir
Ne de faire tot son plaisir
Ne uit onques nus hom meillor
E mout amot pris e honor.
Onques nus hom de mere nez
Ne fu en uile tant amez
Com cil de Troie lui amoënt
Petit et grant qui i estoënt.
Douz e pius ert as citeiains
E contre amor n ert pas uilains.
Pageu01P281
Toz autreteus ert Helenus
E sis frere Deïphebus
Come Prianz lor pere esteit.
Entre eus dessemblance n aueit
De cors de forme fors d aage
E fors de cuer e de corage.
Des formes erent mout semblanz
Mais diuers erent de talanz.
Forz esteit mout Deïphebus
E de grant sen ert Helenus
Sages poëtes bons deuins 
Des choses diseit bien les fins.
Troïlus fu beaus a merueille
Chiere ot riant face uermeille
Cler uis apert le front plenier 
Mout couint bien a cheualier.
Cheueus ot blonz mout auenanz
Pageu01P282
E par nature reluisanz
leuz uairs e pleins de gaieté 
Onc ne fu rien de lor beauté.
Tant come il ert en bon talent
Par esguardot si doucement
Que deliz ert de lui ueeir
Mais une rien uos di por ueir
Qu il ert enuers ses enemis
D autre semblant e d autre uis.
Haut ot le nes e par mesure 
Bien sist as armes sa faiture.
Boche ot bien faite e beaus les denz
Plus blans qu iuoires ne argenz
Menton quarré lonc col e dreit
Tel come as armes coueneit 
Les espaules mout bien seanz
A ual traitices descendanz
Pageu01P283
Le piz formé desoz les laz
Bien faites mains e beaus les braz.
Bien fu tailliez par la ceinture 
Mout li sist bien sa uesteüre
Endreit les hanches fu pleniers
A merueille ert beaus cheualiers.
Iambes ot dreites uous les piez
Trestoz les membres bien tailliez
E ot mout large aforcheüre
Si fu de mout bele estature.
Granz ert mais bien li coueneit
O la taille que bone aueit.
Io ne cuit or si uaillant home
Ait iusque la ou terre asome
Qui tant aint ioie ne deduit
Ne meins die qu a autre enuit
Pageu01P284
Ne qui tant ait riche corage
Ne tant coueit pris ne barnage.
Ne fu sorfaiz ne outraios
Mais liez e gais e amoros.
Bien fu amez e bien ama
E maint grant fais en endura.
Bachelers ert e iouenceaus
De ceus de Troie li plus beaus
E li plus proz fors que sis frere
Hector qui fu dreiz emperere
E dreiz sire d armes portanz 
Bien nos en est Daires guaranz.
Flor fu cil de cheualerie
E cist l en tint mout bien frarie 
Bien fu sis frere de proëce
De corteisie e de largece.
Paris esteit lons e deugiez
Pageu01P285
E mout par ert isneaus des piez.
Les cheueus aueit blois e sors
Plus reluisanz que n est fins ors.
Sages esteit e uertuos
E d empire mout coueitos
Seignorie mout desirot.
Bien faite chiere e beaus ieuz ot.
Traire saueit merueilles bien
Si sot de bois sor tote rien 
Hardiz e proz e combatanz
De ses armes bien aïdanz.
Mout ot en lui bon cheualier
E bien se sot d arc aïdier.
Eneas fu gros e petiz
Sages e en faiz e en diz.
Mout saueit bien autre areisnier
E son pro querre e porchacier.
Merueilles esteit beaus parliers
Pageu01P286
E en causes dreiz conseilliers.
Mout aueit en lui sapiënce
Force e uertu e reuerence
Les ieuz ot uairs le uis ioios 
De barbe e de cheueus fu ros.
Mout ot engin mout ot ueisdie
E mout coueita manantie.
Antenor fu grailes e lons
Mout ot paroles e sermons.
Cointe home i ot e ueiziié
uiste a cheual e uiste a pié.
Sages esteit e emparlez
Del rei de Troie mout amez.
Souent ioglot ses compaignons
Quant il i trouot acheisons.
Un fil aueit Polidamas
Dont li Liures ne se taist pas
Quar merueilles esteit preisiez
Pageu01P287
E beaus e genz e enseigniez
Graisles e dreiz e brun le uis
De bons afaitemenz apris
Forz e hardiz e defensables
E en toz estoueirs metables.
Nus de son cors plus ne ualeit
Larges e douz e frans esteit.
Point n esteit feinz poi ert iros
Mais as armes ert uertuos.
Li reis Mennon fu genz e granz
E cheualiers mout auenanz 
Si ert ço conte li Escriz
Par les espaules bien forniz
O un dur piz o uns forz braz
O un chief cresp e aubornaz
O un lonc uis o un traitiz
O uns gros ieuz e tres hardiz
Poi enueisiez poi emparlez
Pageu01P288
E as armes desmesurez.
Rien ne dotot rien ne cremeit
E par tot bien li aueneit.
Maint dur estor rendi e prist 
Merueillos fu merueilles fist.
Sa grant proëce e si grant fait
Seront a toz iorz mais retrait.
D Ecuba ne uueil mie taire
Ce que Daires en uoust retraire 
Ensi aueit non la reïne
Mout esteit de bone dotrine.
Grant fu assez e bele adès
De cors semblot home a bien près 
N aueit pas femenin talant
Ne corage ne tant ne quant.
Iuste ert e pie e dreituriere
E sage dame e aumosniere.
Andromacha fu bele e gente
E plus blanche que n est flor d ente.
Pageu01P289
Blois fu sis chiés e uair si ueil 
Franche ert e simple senz orgueil 
Le col aueit de lonc espace.
En li n ot rien que bien n estace 
En son cors ne en sa semblance
N aueit un point de mesestance.
Legerie ne fol semblant
N aueit en li ne tant ne quant.
Cassandra fu de tel grandor
Que ne pot estre de meillor.
Rose ot la chiere e lentillose.
Merueilles ert esciëntose 
Des arz e des segreiz deuins
Saueit les somes e les fins 
De la chose que aueneit
Diseit tot quant qu il en sereit.
Les ieuz ot clers e reluisanz.
Pageu01P290
Toz ert diuers li suens semblanz
E sis estres e sis pensez
Ert d autres femmes deuisez.
De la beauté Polixenain
uos porreit l om parler en uain 
Ne porreit pas estre descrite
Ne par mei ne par autre dite.
Haute ert e graile e longe e droite
Par les flans deugiee e estreite 
Le chief ot bloi les cheueus lons
Qui li passoënt les talons 
Les ieuz clers uairs e amoros
Les sorciz deugiez ambedous 
La face blanche cler le uis
Plus que rose ne flor de lis.
Mout aueit de gente façon
Le nes la boche e le menton.
Le col aueit auques longuel 
Pageu01P291
Gent s afublot de son mantel.
N ot pas espaules encroëes
N erent trop corbes ne trop lees.
Plus li blancheot ia peitrine
Que flor de lis ne flor d espine.
Lons braz aueit e blanches mains
Les deiz traitiz deugiez e plains.
Onc pucele ne fu meins fole.
Le cuer ot douz e la parole
E bei semblant e bon corage.
Onc fille a rei ne fu plus sage
Ne plus large ne plus corteise 
D afaitement ne de proëise
Ne de beauté ne de ualor
N aueit mieuz guarnie en l onor.
Se la beauté de l autre gent
Fust trestote en un solement
Si somes nos de ço certain
Pageu01P292
Plus en ot en Polixenain 
Plus bele ert e mieuz enseigniee
E de totes la plus preisiee.
Autre gent ot a Troie assez
Riches sages e renomez
Dont n est ci faite mencion
Ne recontee lor façon
El Liure n en truis plus escrit
Ne de nul Daires plus n en dit.
# | DÉNOMBREMENT DES NAuIRES.
uait s en iuers estez repaire
E li termes de cest afaire
Qui ne pot mais guaires targier.
Trestuit ainz la fin de feurier
Furent li Grezeis assemblé
A Athenes la grant cité.
Quant qu il porent de gent aueir
Pageu01P293
Ne par force ne par poëir
Par gré ne par autre maniere
Par somonse ne par preiere
A Athenes fu assemblee 
Onques si grant ne fu iostee
Ne ia si grant n iert mais oïe.
Aprestee fu la nauie.
Lor nes i orent aiostees
Tuit li riche home des contrees
Bien aprestees ços pleuis
Contre lor morteus enemis.
Ne uos en cuit de rien mentir 
De Miceines i fist uenir
Agamennon cent nes guarnies
D omes e d armes replenies.
De Parte en i ot Menelaus
Seisante pleines de uassaus
E de Boëce e de l onor
Entre Archelaus e Prothenor
En i orent cinquante beles
Trestotes fresches e noueles.
Pageu01P294
Ascalaphus e Almenus —
Li uns ert cuens li autre dus —
En orent trente a lor partie
De la terre d Orcomenie.
Epistrophus e Scedius
En orent cinquante e non plus
Bien guarnies iol uos pleuis
De la terre de Phocidis.
Telamonius Aïaus
I uint tres bien come uassaus 
Cinquante en ot en la marine
Qu ot fait uenir de Salemine.
Teücer ot a compaignon
E Amphimac e Dorion
Pageu01P295
Polixenart e Theseüs 
Li plus poure fu cuens o dus.
De Pile en i aueit oitante
Li uieuz Nestor totes a cante 
Cinquante en i aueit Thoas
De la cité de Tolias
Hunerius quarante e treis
De la terre d Essimiëis.
Trente e set en ot li uassaus
Oïleïus Aïaus
Pageu01P296
De Logres sa terre demeine 
N i aueit celi ne fust pleine
D omes d armes e de uitaille
Toz uolenteïs de bataille.
Trente en aduist de Caledoine
Senz escondit e senz essoine
Philitoas e Antipus 
Li uns fu reis li autre dus.
Idomeneus e Merion
De Crete e de la region
En i amenerent oitante
Beles e granz totes a cante.
D Achaie granz e forz adès
Pageu01P297
En i ot cinquante Ulixès.
Emelius en i ot dis
De la contree de Pigris
De la terre e de la contree
Que Pilaca est apelee
En ot cinquante Potarcaus
E il e danz Proteselaus.
Danz Machaon danz Polidri
Qui furent fil Escolapi
En i aduistrent trente e dous
De la terre de Tricios.
De Phice que de mer est près
En i ot cinquante Achillès.
Pageu01P298
De Rode une isle desor mer
En fist dis pleines amener
Telepolus uns riches reis
Qui mout ert amez de Grezeis
Euripilus d Orcomenie
Uns reis de mout grant seignorie
En ot cinquante bien guarnies
Bien chargiees e bien emplies.
D Elide une terre sauuage
En ot o sei onze al riuage
Danz Antipus e Amphimaus 
N en ert a dire tref ne maus.
Si com la Letre me deuise
Pageu01P299
Seisante en i ot de Larise
Polibetès e Leontins
Qui esteient germains cosins.
Diomedès e Sthelenus
E li beaus Eürialus
I aduistrent oitante barges
De la cité de l onor d Arges.
De la terre de Melibee
Que donc n ert guaires habitee
En i ot set Philotetès
Qui mout esteit fel e engrès.
Uns reis de Cipe Cuneüs
Onze en i ot e neient plus.
Cinquante en i ot de Manese —
Pageu01P300
N en i aueit nule remese —
Prothoïlus quin esteit sire
Riches poissanz de grant empire.
Agapenor de Capadie
En rot cinquante en la nauie
E de Pise en i ot Crenos
Trestot par conte uint e dous.
Menesteüs li dus d Athenes
En i aueit cinquante teles
Forz e guarnies des meillors.
Ço dit e conte li autors
Quarante e nuef furent par non
Pageu01P301
Tuit riche rei e fort baron
Qui mil e cent nes amenerent
E trente  a itant les nombrerent.
# | ACHILLE A DELPHES  CALCHAS PASSE DU CÔTÉ DES GRECS
SACRIFICE A DlANE.
Ensi com uos poëz oïr
De uerité e senz mentir
Fu a Athenes l assemblee 
Ia mais si grant n iert aiostee.
Cil qui tant ert sages e proz
E qui la cure aueit sor toz —
Ço ert Agamennon li reis —
Manda les princes des Grezeis
Les dus e toz les cheuetaignes
Fors de la cit eu unes plaignes 
Mout i ot riche parlement
Quar mout i ot de haute gent.
Pageu01P302
La ont conté lor cheualiers
Qu en a chascuns e quanz milliers
Mais tant en i aueit uenu
Qu a peines pot estre seü.
Agamennon lor prist a dire 
 Sire  fait il  riche concire
 Auez iosté en ceste place.
 Trop pesant fais prent e embrace
 Qui uers uos s aatist de guerre 
 Petit aime sei e sa terre.
 Tel cent en uei al mien espeir
 Dont cil qui a menor poëir
 Deureit bien par force acheuer
 Ço que nos a fait assembler.
 Li laiz e la honte est mout grant
 Que nos a fait li fiz Priant 
 Meü somes por la ueniance
 Quar ne uolons que reparlance
 Ne uilanie ne hontages
Pageu01P303
 Seit reprochiez a noz lignages.
 Onc ne firent nostre ancessor
 Rien que nos tort a deshonor
 Ne nos ne redeuons sofrir
 Noz heirs abaissier ne honir.
 La seignorie e la noblece
 Qu a Grece eü e la hautece
 Ne deit pas endreit nos baissier
 Anceis deureit mout essaucier
 Quar tant somes d une acordance
 E tant uait loinz nostre poissance
 Qu il n est nus reis qui faire osast
 Chose uers nos que nos pesast
 Ne mais que ceste gent honie
 Qui mar uirent lor grant folie.
 Bien pert que mauués conseil ont
 Quar tuit seuent cil qui uif sont
Pageu01P304
 Que ne sai quant de nostre gent
 Destruistrent Troie si uilment
 Que un sol uif n en i laissierent
 La contree tote eissilierent 
 E ço que porent faire sis
 Ne porront faire cent e dis
 Puet cel estre  Qui sil laireit
 E qui ueniance n en prendreit
 Ancor nos fereient sordeis
 Sis en deuancissons anceis.
 Quar gent qui font honte e contraire
 Ne deit hom pas sor sei atraire
 Ainz les deit hom si deuancir
 Qu il n aient mie grant leisir
 D eus guarnir ne d eus enforcier
 Ne d aiutoire porchacier.
 Ço sai io bien tot a estros
 Que guarni se sont contre nos
 E que granz genz ont assemblees
Pageu01P305
 De plusors diuerses contrees 
 A lor poëir se defendront
 Tant come il onques plus porront.
 E sos plaiseit io loëreie
 E endreit mei conseillereie
 Qu anceis que de ci meüssons
 A Apollo enueïssons
 Prendre conseil de cest afaire
 Saueir a quel en porrons traire.
 Li deus nos en dira bien ueir
 Senz faillir e senz deceueir.
 Bon conseillier se fait a lui 
 Quar bien sacheiz si com io cui
 Ia de rien puis ne doterons
 Qu il nos aura doné respons.
 De ço nos est mout granz bosoinz
Pageu01P306
 Ne n est mie Delfos si loinz
 Que tost ne puissent repairier
 Cil qu i iront sacrefiier. 
Ceste parole ont agraee
Tuit cil a cui ei fu mostree.
Par le comun esguart de toz
I uait danz Achillès li proz.
Patroclus meine ensemble o lui 
En Delfon uindrent ambedui.
Senz eschars faire e senz nul ris
Entrent el temple Apollinis
O crieme e o deuocion
Firent al deu lor oreison.
Un sacrefise apareillié
A Achillès sacrefiié.
La nuit oï e sot de ueir
Ço qu il esteit uenuz saueir.
Li respons li a dit en bas 
Pageu01P307
 As Grezeis  fait il  nonceras
 Que al disme an senz nule faille
 lert tote fin de la bataille.
 Ço ait bien chascuns en memoire
 Que en l an disme auront uitoire
 E bien sachent de uerité
 Qu adonc auront tot acheué
 Quar Troie iert prise e abatue
 E la gent destruite e uencue. 
Tot ço que li respons a dit
A Achillès mis en escrit.
Le deu aoree sil mercie
E deuant l autel s umelie.
Oïr poëz com faitement
A icel ior demeinement
Esteit Calcas iluec uenuz
Sages poëtes coneüz.
Fiz ert Testor un Troïen
Trop par aueit Calcas grant sen 
Pageu01P308
Dons aportot Apollini
Al deu ueneit criër merci
Por ceus de Troie qu il fereient
E coment il se contendreient.
Li reis li pueples del païs
I aueient Calcas tramis
Por ofrir sor l autel lor dons
E por oïr deuins respons
E saueir come il lor prendreit
De la gent que sor eus ueneit.
Ço distrent li respons deuin 
 Guarde  fait il  que par matin
 Auges tot dreit a la nauie
 De la Grezesche compaignie.
 Ensemble o eus a Troie iras 
 Sages iés sis dotrineras.
 Tis sens lor aura grant mestier 
 Nes en lai mie repairier
 Deuant qu il aient Troie prise
 E de la gent faite iostise.
Pageu01P309
 Ensi l estuet a auenir
 Quar ensi me uient a plaisir. 
Entre Calcas e Achillès
Qui ne s erent ueü onc mais
Se sont el temple entrencontré
Puis ont entre eus dous tant parlé
De lor segreiz se descourirent 
Estrange ioie s entrefirent.
Achillès o sei l en mena
A son ostel le herberia
Mout se pena de lui seruir
Et de faire tot son plaisir.
De porter fei e compaignie
Sont otreié par fei pleuie.
Tant ont alé e espleitié
Qu a Athenes sont repairié.
Achillès conta as barons
Ço que li ot dit li respons 
Tote lor a dite e retraite
Pageu01P310
La pramesse que lor est faite 
 uitoire auront ço sachent bien 
Ia mar en doteront de rien. 
Onc tel ioie ne fu oïe
Com cil ont fait de la nauie.
Calcas lor a dit e conté
Tot en ordre la uerité
Com cil de Troie l enueoënt
Al deu cui lor dons presentoënt.
 E por oïr e por saueir
 Que Apollo lor deïst ueir
 Com faitement lor auendreit
 Ne se Troie se defendreit
 Ne s il se porreient tenir
 uers uos qu i deuiëz uenir
 Mei i eslurent e tramistrent
 E sor mei la parole en mistrent.
 uenuz i esteie endreit eus
 Mout en uoleie le pro d eus.
 Tot mon poëir fait en aueie 
 Dedenz le temple al deu esteie
 Sor l autel oi les dons posez
Pageu01P311
 Que de Troie aueie aportez 
 Fait li aueie sacrefise
 A la maniere e a la guise
 Cui ie soi qu il faiseit a faire.
 Ne uos en quier lonc conte faire
 Mais ço me dist la uoiz deuine
 Qu a Athenes sor la marine
 uenisse ça a uos parler
 Por dire e por amonester
 Que ne departisseiz ia mais
 N as Troïens n eüsseiz pais
 Deuant que Troie fust fondue
 E la gent ocise e uencue.
 Comandé m a qu o uos remaigne
 Por enseignier uostre compaigne 
 O uos m estuet a Troie aler
 Por uostre gent a dotriner.
 Ço qu Apollo uient a plaisir
 Me couient faire e obeïr 
 Dès que li plaist que auge o uos
Pageu01P312
 Ne m en uueil faire refusos.
 Son damage quiert e porchace
 Qui as deus fait que lor desplace.
 Mais une chose uos di bien 
 Blasme en aurai sor tote rien 
 Tuit li Troïen m en harront
 E mout par s en merueilleront
 Quant il orront qu o uos serai 
 Mais ia por ço ne remandrai.
 Mieuz me uient as deus obeïr
 E lor buen faire e lor plaisir
 Qu a ceus de Troie ço m est uis.
 Iço que uos auez empris
 Faites senz lonc porloignement 
 Bon oré auez e bon uent.
 Ainz demain nuit s en sui creüz
 Iert li nauies toz meüz. 
Mout esteient haitié anceis
E plein de ioie li Grezeis
Pageu01P313
Mais or les a Calcas guariz
E mout les a plus esbaudiz.
A grant ioie l ont receü
E a grant ioie retenu 
Or sont de l aler tuit certain.
Ne demora que l endemain
Qu il se ueilierent en la mer 
Dreit a Troie uoustrent sigler
Mais ne pot estre qu uns orages
Lor a defendu les passages.
Une tormente merueillose
Laide e oscure e tenebrose
Lor a ne sai quanz iorz duré 
Mout en furent desconforté.
Por poi que tuit n i sont neié 
Trop en furent desconseillié.
Calcas fist ses esperimenz 
Tost sot par ses auguremenz
Pageu01P314
Que cist tempiers senefiot
Qui de passer les destorbot.
Les barons a mandez a sei 
 Seignor  fait il  or sai e uei
 Por quei tel tens auons eü 
 Por poi ne somes deceü.
 Mout s est Diana corrociee
 E mout par est uers nos iriee
 De ço que ne l auons requise
 E qu el n a eü sacrefise.
 Mout le nos a bien demostré 
 Nos n aurons ia tens ne oré
 Desci que li uienge a plaisir.
 Mais mon conseil e mon auir
 E ço que nos couient a faire
 uos uueil a toz dire e retraire.
 En la grant selue renomee
 Que Alida est apelee
 Nos couendra a repairier
 La li estuet sacrefiier.
 Agamennon qui la maistrie
Pageu01P315
 A de nos e la seignorie
 Fera ceste ueure de sa main
 Après serons fi e certain
 Qu o bel oré e a grant ioie
 Porrons prendre les porz de Troie. 
D iço n i ot rien porloignié 
En Alida sont repairié.
Agamennon sous sacrefie
uers la deuesse s umelie 
Del tot se met en sa manaie
A li s acorde a li s apaie.
Après sont as nes repairié
A toz a l om dit e noncié
Que del passer nus ne remaigne 
Dès or n i a nul qui s en f eigne.
Mout s esioïssent li Grezeis 
Lor ancres traient demaneis
Haut sor les maz traient les ueiles 
Pageu01P316
La nuit corurent as esteiles.
Par mi la mer les nes s espandent 
Itel uent ont come il demandent.
Duitor meneor e guion
Aueient tel com uos diron 
Philotetès uns uassaus proz
Mais uieuz esteit e mout de iorz —
Cil ot esté premierement
Al premerain destruiement —
Cil les conduist quar bien saueit
Par ont li cors esteit plus dreit.
A un chastel sont ariué
Que Troie aueit en poësté.
Granz fu e riches beaus e forz
Mais sempres fu pris par esforz.
Sorpris furent trop malement 
Pageu01P317
Defense n i ualut neient
En poi d ore l orent conquis.
De ceus dedenz ont mout ocis
Assez i ot guaaignié preie
Or e argent e dras de seie.
# | PRISE DU CHATEAU DE TÉNÉDOS AMBASSADE D ULYSSE ET DE DIOMÈDE A TROIE
A Tenedon d iluec alerent
Maneis onc plus n i demorerent.
Mais cil cui n en fu mie bel
Clostrent les portes del chastel.
En crieme sont e en esfrei
Grant paor a chascuns de sei 
A defendre s apareillierent.
Cui chaut Trop sont cil quis requierent.
Ne se porent guaires tenir 
Quant il se uirent assaillir
Si se defendirent assez.
Pageu01P318
Li chasteaus fu mout bien fermez 
Sor les portes e par le mur
S en monterent li plus seür.
Fort se defendent de chaillous
A ceus defors donent granz cous
Des tors lor lancent peus aguz 
Haubers ne heaumes ne escuz
Nel puet guarir quin est ataint 
Ius es doues en chieent maint.
A ço que haut sont li terrier
Cui l om en fait ius trebuchier
Ne montera ia mais ariere 
Maint en i ot la nuit en biere.
Cil qui trebuchent contre ual
Font as montanz merueillos mal
Quar uns en abat plus de dis
Qui ia n en releueront puis.
Pageu01P319
Mout sont li tai grant e parfont
Li terrier roiste e dreit a mont.
As portes fu li assauz maire 
La ueïsseiz lancier e traire
La ueïsseiz heaumes croissir
E cheualiers espés morir.
Mout se sont cil dedenz tenu
E chierement se sont uendu
Mais malement le comparerent
Quar onc d iluec nen eschaperent 
Tuit i morurent poure e riche
Si com l Estoire nos afiche.
Onc cil defors merci n en orent
Quar de lor gent grant perte i orent 
Mout lor en aueient ocis
Por ço lor en fu mout de pis
Onc nus n en uint a raençon
Mout i ot grant ocision
Tot destruistrent tot trebuchierent
Pageu01P320
E tote la terre eissillierent.
La contree est mise a dolor 
N i a uilain ne uauassor
Qui ne guerpisse son maneir
N en i ose uns sous remaneir.
Li coreor ne li forrier
N i laissent rien a peceier
N i Iaissent blé n i Iaissent preie
Ne chose que l on mangier deie.
Cil del païs sont en esfrei
Grant paor a chascuns de sei 
Ne seuent lor guarissement
Ne mais a Troie solement.
La s en fuient e la s en uont 
La s il pueent se defendront
La reseront il bien requis
E de durable siege asis.
Quant conquis furent li chastel
Tenedon et Lauriëntel —
Assez en a l om aueir trait
Trop par i ot grant guaaing fait —
Agamennon a fait ioster
Pageu01P321
Tot quant que il en pot trouer
Puis le departi en comun 
Sa dreite part done a chascun.
Après ne tarda pas grantment
Iosterent Greu un parlement 
Li rei li prince e li baron
I furent tuit mandé par non.
Agamennon parla premiers
Qui mout fu sages cheualiers
E de grant sen e engeignos
E de l afaire curios 
 Seignor  fait il  mostrer uos uueil
 Que mout deit om haïr orgueil 
 N i uei nul home guaaignier
 Par orgueil sort maint encombrier.
 Qui par orgueil uueut s ueure faire
 A peine en puet a bon chief traire 
 Se l om s en loë al començail
 Si s en plaint om al definail 
 Ne ia orgueil ne orgoillos
Pageu01P322
 Ne uueil que s acompaint o nos.
 Li deu n orent onc d orgueil cure
 Ainz le heent a desmesure 
 Mainte feiz en ont pris ueniance
 E si aperte demostrance
 Que nus ne deit rien plus haïr
 Qu orgueil en sei a maintenir.
 Perte e damage e destorbier
 Fait orguieuz souent comencier.
 Contre un ami o contre dous
 Que ia aura uns orgoillos
 A il cent enemis mortaus.
 De toz uices est li plus maus
 E qui mal aime e en mal creit
 Se maus l en uient c est a bon dreit.
 Por ço uos uueil dire e mostrer
 Ço dont nos couient a penser 
 Estre en deuons tuit curios.
 Nostre ennemi sont près de nos
 Entré somes dedenz lor terre
 Par force les uolons conquerre
 Tant en auons ia comencié
Pageu01P323
 Dont il sont mout uers nos irié.
 uolentiers en prendront ueniance
 S il en pueent aueir poissance
 En lor cité se defendront
 De nos tant come il plus porront.
 Ele est mout fort estrangement
 S i a mout cheualiers e gent 
 uenu i sont de plusors lieus
 Chalongier nos cuident lor fieus.
 Grant auantage a ço m est uis
 Qui se defent en son païs 
 Doble force a se il rien uaut
 Enuers celui qui lui asaut.
 Une buisnache feible assez
 Ou n a granz murs ne granz fossez
 Se defent tant ainz que seit prise
 Qu a peine est tele hore conquise
 Ne por ço ne parol io mie
Pageu01P324
 Que io ia pens ne que ia die
 Qu al loinz se defendent de nos.
 De ço ne sui io pas dotos 
 Mais une chose poons faire
 Ensi come il m est a uiaire.
 Sens e mesure icest pareil
 Deiuent estre nostre conseil 
 Granz laiz sereit se faision
 Chose ou n eüst-sen ne raison.
 Del mont qui si est granz e lez
 Auons les plus sages iostez 
 Sages deit estre e buens e dreiz
 Toz li conseuz que ia prendreiz.
 Co est mout bien chose seüe
 Coment iceste ueure est meüe
 Li quel ont dreit e li quel tort
 Maint bon cheualier en sont mort.
Pageu01P325
 Laomedon le comença
 Qui laidement le compara 
 Mout en fu prise aspre ueniance
 Ancore en ont li heir pesance.
 Prianz nos fïst l autr ier requerre
 En fine paiz senz nule guerre
 Que li rendissons sa soror
 Que tenue auions maint ior.
 Ne l en uousimes rendre mie 
 Ço fu orguieuz e grant folie.
 Tant par lor estions mesfait
 uoleir en deüssons le plait 
 Ne set mie qui rien ne crient
 Come en poi d ore maus li uient.
 Se fust Esiona rendue
 Heleine ne fust pas tolue 
 Ia ior Paris nel se pensast
Pageu01P326
 Ne nostre terre ne robast.
 Honte i auons e il greignor
 S auons perdu e il des lor 
 S auons damages e il dueus
 De nos se plaignent e nos d eus
 Tort ont eü e nos greignor 
 De ço se plaignent tuit li lor.
 Faisons en tant iol lo e uueil
 Que l om nel nos tienge a orgueil
 E que nostre n en seit li torz 
 Quant les aurons destruiz e morz
 Toz nostre pris en iert doblez
 Quant nostre torz n i iert trouez
 Mout nos sera bien eschaeit
 Quant nos aurons uictoire e dreit.
Pageu01P327
 Cui l om fait tort e il s en uenge
 Iço li est doble loënge
 Mais qui tort fait e honte e lait
 Senz ço que l om l ait a lui fait
 S il l en meschiet ia n en iert plainz
 Anceis en fait esioïr mainz.
 Mandons Priant par noz messages
 Par teus qui seient proz e sages
 Que Heleine rendre nos face
 O une chose de fi sace
 S il ne nos fait dreit del mesfait
 Que Paris a en Grece fait
 Donc aura tort nos aurons dreit 
 Ne puet estre destruiz ne seit 
 Ia mais a nos ne la guarront.
 S il la rendent e dreit nos font
Pageu01P328
 Qu irions nos plus demandant
 Buen torner s en fereit a tant.
 Io uoudreie qu a nostre honor
 Nos fussons ia mis el retor.
 A ma parole n a mes diz
 Ne cuidez que seie guenchiz
 Quar ço sacheiz tant en ferai
 Ço cuit ia blasmez n en serai. 
En plusors sens i respondirent
Cil qui ceste parole oïrent.
Li un loënt bien l enueier
L autre nel uoustrent otreier.
Li un diënt mout a bien dit
E de plusors fu contredit.
Que uos en fereie lonc plait
Otreié ont qu ensi seit fait.
Li messages fu enchargiez
A dous cheualiers mout preisiez 
Li uns ot non Diomedès
E li autre fu Ulixès.
Por cest afaire bien fornir
N i poüssent meillors choisir.
Pageu01P329
N i ot rien plus del porloignier 
Cil s alerent apareillier.
Mout se uestirent richement
Quar se li Liures ne me ment
De dras de seie de colors
Ourez a bestes e a flors
D or e de pieres esteiez
Furent uestu e afublez
Ensi tres bel e si tres bien
Qu il lor auint sor tote rien.
En lor chiés orent dous chapeaus
Faiz de la plume d uns oiseaus
Qui conuersent ço dit l Autor
En Inde la Superior.
Soëf uelent ços sai retraire
E si n est color que n i paire 
Ceus portent por le chaut d esté.
D or furent bien esporoné.
Palefreiz orent genz e beaus
Soëf amblanz forz e isneaus 
Merueilles erent bien taillié
Pageu01P330
E de l eire bien aaisié.
Ne neif ne cignes n est si blans
Come il aueient toz les flans 
Ferranz e bais e pomelez
Orent cous cropes e costez.
Enselé furent gentement
E enfrené si richement
Que por mil besanz moneez
Ne fust li lorains achetez.
Cil monterent deliurement.
Dous uaslez meinent solement 
Ne uoleient armes porter
Quar teus poüssent encontrer
Qui ia a reison nes meïssent
D eus ocire ne se feinsissent.
Mais qui quis truisse ne qui non
Ne lor dira rien se bien non.
Dreit a Troie tote l estree
Cheuauchierent la matinee.
N ont nul reguart de destorbier
Pageu01P331
Rien ne doterent messagier.
Ainz que midis fust trespassé
Furent uenu a la cité.
Par mi les rues cheuauchierent
Tant com plus porent espleitierent 
De maint furent le ior miré
E de maint furent esguardé.
Deuant la sale aueit un pin
Dont les branches furent d or fin
Tresgetees par artimaire
Par nigromance e par gramaire.
Li pins fu faiz de tel semblance 
Poi esteit plus gros d une lance
Mais desus fu espés ramuz
E par mi la place estenduz.
Por ço qu ensi grailes esteit
E par desus tel fais aueit
Se sont li dui rei merueillié
Com ço pot estre apareillié 
Pageu01P332
A grant richece l ont tenu.
Des palefreiz sont descendu
As dous uaslez les ont laissiez.
Par mi les degrez entailliez
Sont el palais dreit monté sus 
Mout i aueit contes e dus
E maint bon cheualier gentil.
Li reis Prianz e tuit si fil
Conseil preneient qu il fereient
Des Greus qui si les requereient.
A tant li dui message entrerent 
Contre eus li plusor se leuerent.
Deuant le rei sont aresté.
Ulixès a premiers parlé 
 Reis Prianz ne te salu mie
 Quar nostre gent t est enemie 
 Assez i a eü de quei.
 Nos somes ça tramis a tei 
 Agamennon te mande e dit
 Que senz lonc terme e senz respit
 Rendes Heleine son seignor
 E de la laide deshonor
 Que fist Paris en nostre terre
Pageu01P333
 Te font par nos li Greu requerre.
 Fai uers eus tel adrecement
 Qu il le prengent graantement.
 Tant a en eus sen e mesure
 Se tu lor uueus faire dreiture
 La dame rendes e l aueir
 E faces dreit a lor uoleir
 Ço te mandent qu il le prendront
 E en lor terre s en riront.
 N aureiz ia puis de nos dotance 
 Seüre pais ferme creance
 uos tendrons mais d ore en auant.
 N aiez or mie sen d enfant
 Quar se uos ço ne uolez faire
 Tel damage ne tel contraire
 N auint onques come en iert fait
 Iusqu a mil anz sera retrait.
 Legierement puez adrecier
 Ço que tant te puet damagier 
 Le mal quin puet uenir sor tei
 Puez or mieuz courir o ton dei
 Que a brief terme o mil escuz.
 Se io de ço ne suis creüz
Pageu01P334
 Ne t en i uaudront mil que treis.
 Tot ton talent m en di maneis
 Conseille t en e si respon
 Quar a torner nos en auon. 
Prianz respondi al message 
 uassaus ne uos tieng mie a sage
 Se uos cuidez que me honisse
 Mien esciënt tant com io puisse 
 Honiz me sereie io bien
 Se de tot ço faiseie rien.
 S il m aueient en buies mis
 O en lor chartre set ans pris
 Si ne me querreient il plus.
 Ne sui mie si al deius
 Por quei io face hontos plait 
 Ne uueil qu a mes heirs seit retrait.
 Io lor aureie dreit a querre 
 Primes destruistrent ceste terre 
Pageu01P335
 L or e l argent e la richeise
 En porterent. Mais plus me peise
 De ço qu il m ocistrent mon pere 
 Ne me remest soror ne frere
 Ami parent ne bien uoillant.
 Ia n aurai ioie a mon uiuant
 Desci qu en aie restor pris 
 Io m en sui bien en mon dreit mis.
 Antenor i tramis l autre an
 Qu il rendissent Esionan 
 Assez uilment me manacierent
 Lui deboterent e chacierent.
 Ancor la tient en soignantage
 Cil qui l en mena en seruage.
 Ire e pesance en dei aueir 
 Ço puet il bien de fi saueir
 N en sera pais n acorde quise
 Si en sera ueniance prise.
 Or me ront ma terre eissilliee
 E ma gent morte e detrenchiee 
Pageu01P336
 Après diënt que dreit lor face 
 Agamennon uueil que bien sace —
 Dites li bien que io li mant —
 Tant com i aurai non rei Priant
 N aura a mei triue ne pais.
 Iceste guerre durra mais 
 A toz les iorz que io uiurai
 Tot mon poëir en mostrerai.
 Ço sachent il de fi por ueir
 Que io lor ferai a saueir
 Quel cuer io ai ne queus aiües
 Me sont dès un meis acreües
 Près m ont requis mais se io puis
 Ne se i en ma terre les truis
 Io lor i cuit chalonge metre 
 Ço uueil ie uoër e prametre
Pageu01P337
 Qu o eus n aurei ia concordance
 Ne ferme pais ne bienestance
 Tant come aie cent cheualiers 
 E sos ne fusseiz messagiers
 Trop uos esteüst malement.
 Alez uos en hastiuement
 Quar ia tant com io uos uerrai
 Hore senz ire ne serai. 
Diomedès prist a sozrire 
 Par Deu  fait il  ia mais senz ire
 Ne sereiz donc s ensi uos uait.
 Iusqu a un meis orreiz tel plait
 ueeir en porreiz cent miliers
 Toz adobez sor lor destriers 
 N i a celui qui n ait enseigne
 Heaume e hauberc e entreseigne.
 Ia si forz lices n i aureiz
 Qu en poi d ore ne guerpisseiz.
 Es murs de marbre e es portaus
Pageu01P338
 uos auront ues pierres e paus.
 Tant i uerreiz des uoz morir
 A l assembler e al partir
 Tant en uerreiz o mortel plaie
 Grant cuer aureiz s il ne s esmaie.
 Quant ci auez de nos pesance
 Qui n i auons escu ne lance
 Bien la deureiz donc aueir d eus 
 Longement uos durra cist dueus. 
Grant tomoute sorst el palais
De ço qu ot dit Diomedès.
Dui cent en saillirent en piez 
Ia fust toz morz e detranchiez
Quant li reis se mist entredous
Qui a grant peine l a rescos.
 Tolez  fait il  nel faites mie.
 Se li musarz dist sa folie
Pageu01P339
 Ne deuons mie nostre sen
 lci metre contre le suen
 Conoistre puet om a ses diz
 Qu il n est mie de sen guarniz.
 N en ma cort n a reguart messages
 Queus que il seit o fous o sages 
 Ia n en aurai ior retraçon.
 Por assez poi se honist om 
 Por mil mars d or ne uueil io mie
 Qu uns d eus i ait perdu la uie. 
Eneas sist delez le rei 
 Sire  fait il  en meie fei
 En toz lieus est droit iugement 
  Qui dit que fous e que fous prent. 
Pageu01P340
 E s il uuelent dire que fous
 Bien lor debate l om les cous 
 La folie sor eus reuerte
 Sin aient mout bien lor deserte.
 Io porreie ia ci tant dire
 Que uos me feriëz ocire
 O pendre o en un feu ardeir.
 Io cuit or bien al mien espeir
 Que malement lor auendreit
 Se por uos non e a bon dreit
 Qui ci uos uienent ramponer
 N est mie biens de l escouter.
 Tiengent lor ueie iol lo bien
 Quar ci ne guaaigneront rien. 
Diomedès Ii respondi 
 Sire  fait il  uostre merci.
 Conter sauez e mieuz iugier 
Pageu01P341
 Ci nos porreiz aueir mestier.
 Bien entendons a uostre conte
 Que qui nos uoudreit faire honte
 De neient nos en pesereit 
 Or sacheiz bien coment qu il seit
 Ne uos mesconostrai mais mie
 Onques de rien n oi tel enuie
 Com i aureie de uos trouer
 Ou uos poüsse merciër
 De tant bel dit e de tant bon.
 Mout auez trait uilain sermon
 E en maint lieu sera retrait 
 Mais s eissir osiëz al plait
 Ou tant aura escuz e lances
 Cheuaus haubers e conoissances
 E cheualiers de tante terre
 Se lors uoliëz pris conquerre
Pageu01P342
 Sacheiz grant l auriëz conquis
 Se me rendiëz mort o pris.
 La me cuit acointier a uos 
 Se n en auez l eaume terros
 Ia puis armes ne porterai
 N en grant estor ne me uerrai.
 Ha  quel uassal e quel baron 
 Quin aureit treis en sa meison
 Tant par se porreit faire liez 
 Ia ne sereit desconseilliez
 De faire tost un hontos plait. 
Fait Ulixès   Dès ore est lait
 uilanie est  remaigne a tant.
 Sire  fait il al rei Priant
 uostre respons ai bien oï
 Ne l aide rien mis en obli 
 Bien le saurai as noz retraire.
 Dès or nos metrons el repaire 
Mout engrossoënt les paroles 
Sempres en i eüst de foles
Pageu01P343
Quant Ulixès s en est partiz.
Ius aualent les ars uoutiz
En lor palefreiz sont monté
Puis cheuauchent par la cité.
Totes les rues trespasserent
Mainte richece i esguarderent
Maint riche ostel e maint uassal
Maint cheualier e maint cheual
Maint bon borgeis maint marcheant
Maint orgoillos e maint preisant.
Quant fors furent si espleitierent
Lor ambleüres engrossierent.
Tant ont erré e cheuauchié
Qu en l ost des Greus sont repairié.
Al tref Agamennon alerent 
Onc ainz lor regnes ne tirerent 
Des palefreiz sont descendu.
La sont tuit li prince uenu
Pageu01P344
Li rei li conte o les barons
Quar oïr uuelent le respons.
Li message lor ont retrait
Ensi come il l aueient fait
Tot lor uenir tot lor aler
Les respons d eus e le parler 
N i ot parole en la cort dite
Une sole grant ne petite
Qu il ne lor aient reconté.
Après sont as osteus alé
E si donc fu prez li mangiers 
Il s i asistrent uolentiers.
# | EXPÉDITION D ACHILLE EN MYSIE
Agamennon e li baron
Furent dedenz son paueillon
Ou assez ot or Espaneis
E bons pailes riches e freis.
Pageu01P345
En plusors sens ont pris conseiz
Mais tairai m en a ceste feiz 
N est mie lieus de tot retraire
E i ai auant assez a faire.
Mais ci porreiz oïr après
Com faitement danz Achillès
Ala en Mese porchacier
De quei l ost eüst a mangier.
La l orent Ii prince tramis 
Il ne s en fist de rien eschis.
O lui ala dus Telephus
E cheualier dis mile e plus.
Ço dit e reconte Darès
Telephus fu fiz Herculès.
En Mese alerent ço uos dis
Ou mout aueit riche païs
E planteïf e asazé
Pageu01P346
De bataille tot conreé.
Il le trouerent dur e fort
Mainz cheualiers i reçut mort
Quar Teütrans quin esteit reis
Se combati o les Grezeis 
Defendre lor uoleit sa terre.
Nes ala mie trop loing querre
Mais o la gent qu il pot ioster
S ala sempres o eus mesler.
De maintenant s entreferirent
Mainte colee i departirent 
Ne s entrespargnierent de rien.
Cil de Mese le firent bien
Lor cors e lor païs defendent 
Ço sacheiz bien que chier se uendent
E se ne fust une auenture
Que trop lor auint pesme e dure
Greu fussent desconfit le ior.
Mais Achillès en mi l estor
Conut le rei  ferir le uait
Si que mortel plaie li fait 
Pageu01P347
A denz chaï en mi la place.
L eaume de son chief li deslace 
Sempres eüst le chief trenchié
Mais Telephus li a preié
Que il eüst de lui merci 
De son escu bien le couri.
Achillès demande por quei 
 Bien a  fait il  dis anz ço crei
 Qu en cest païs me herberia
 A merueilles m i honora 
 Mout se pena de mei seruir
 Por ço nel puis ueeir morir. 
Achillès mout ioiosement
Li dit qu en face son talent.
Cil de Mese furent uencu
Qui lor seignor orent perdu 
Onc puis ne pristrent d eus retor
Ne plus ne maintindrent l estor.
Li Greu cerchierent le païs 
Assez i ot robé e pris 
Onques ne fu tel manantie
Ne si faite preie acoillie
Pageu01P348
Come chascuns en meine e prent.
Li reis fu naurez mortelment 
Sot qu a morir l en estoueit
Ne par el passer n en poëit 
De Telephus uoust son heir faire
Quar mout sot bien dire e retraire
Que sis pere li ot rendue
Sa terre qu il aueit perdue 
 Uns reis  fait il  me guerreot
 Qui deseriter me cuidot.
 Mais Herculès me uint aidier
 La ou i en oi greignor mestier
 Le rei ocist e detrencha
 E ma terre me deliura
 Tote la me rendi en pais.
 Por ço la te guerpis e lais
 Mon heir te faz rei e seignor
 E de la terre e de l onor 
 Mener en porras grant richeise
 De ma mort uei que il te peise 
 Grant gré t en sai. Seuelis mei
 Ensi com l om deit faire rei
 Fai mei faire ma sepouture
Pageu01P349
 E mon seruice e ma dreiture.
 Guarde la terre aime la gent 
 Ne lor faire destruiement.
 De bon pere seies bons fiz. 
A cez paroles est feniz.
Seuelir Ie fait Telephus
Si richement come il pot plus 
En un sarqueil l ont embasmé
De uert marbre menu goté.
Quant sis osseques fu feniz
De la tombe sont toz partiz.
Ses homages a puis toz pris
Des nobles homes del païs 
Les fortereces fist guarnir
Tot le regne ot a son plaisir.
Quant ço fu fait sempres après
Se mist el repaire Achillès.
Telephus li fait grant preiere
Qu en l ost l en laist torner ariere
 Ço uueut faire que cil feront
Pageu01P350
Qui al grant siege a Troie iront
E si sera as granz torneiz
Qu il lor tendront par plusors feiz. 
Mais Achillès li dit e prie
Que il d iço ne parout mie 
 uos remandreiz que bosoinz est.
 De nos socorre seiez prest 
 Faire nos poëz grant aiüe.
 Guardez que l ost seit socorue
 De uin de blé d uile de char 
 Si nel tenez mie a eschar
 Ne en obli quar mal sereit
 E laiz blasmes uos en uendreit. 
Remés est cil a quel que peine.
Ainz que trespassast la semaine
Fu Achillès en l ost ariere.
Mout li ont fait ioiose chiere
Quar mout a l ost enmanantie
E de uitaille replenie.
Agamennon e Menelaus
Pageu01P351
Nestor li uieuz e Aïaus
E des autres trei cent e plus
Reis e contes princes e dus
Sont dreit a la tente uenu
Ou Achillès ert descendu.
Chascuns d eus l est alez baisier 
Grant ioie en font quar mout l ont chier.
Conté lor a com faitement
Se combati e o quel gent
Com li reis fu morz e conquis
E Telephus ot le païs
E tot le regne quitement
Reis en est riches poissantment 
 Del blé del uiure del païs
 Nos socorra ço m a pramis. 
Tuit ensemble l ont merciié
Diënt mout a bien espleitié
E bele cheuauchiee faite 
Quant a Troie sera retraite
Pesera lor si deit il faire.
Pageu01P352
# | DÉNOMBREMENT DES ALLIÉS DE PRIAM
Ici me couient a retraire —
Anceis que io trespas auant
Dreiz est e biens que iol recant —
Queus aïdes ot Priamus
Queus reis queus princes e queus dus
E queus contes e queus barons 
Oïr porreiz d auquanz les nons
Qui la riche cité guarnirent
E qui lonc tens se defendirent.
De Sezile i uint Pandarus
Ampon li uieuz e Adrastus.
Pageu01P353
Gent amenerent merueillose
E hardie e cheualerose 
De riches armes bien armé
Icist defendront la cité
Encontre ceus qui l ont asise
Qu el ne seit arse ne maumise.
De Colophon une contree
Que de mer est auironee
I uint Caras e Masius
Nesteus li forz e Phimacus.
Icist erent tuit quatre rei
E chascun amena o sei
Gent merueillose e bien armee
E por bataille conreee 
Cist defendront l onor Priant
E por lui trairont maint ahant.
Pageu01P354
De Lice i uint li uieuz Glaucon
E sis fiz o lui Sarpedon.
Cist dui i ont gent amenee
Trei mile e plus de lor contree 
Por ço i uindrent o tel gent
Qu al rei de Troie erent parent.
Icist ferront de granz colees
E soferront les granz meslees
Ainz que Greu aient Troie prise
Ne par force la gent conquise.
E de Licoine que tant uaut
uint Eüfemes l amiraut.
Mil cheualiers proz e hardiz
De totes armes bien guarniz
I amena en son conrei 
Icist maintendront le tornei 
Pageu01P355
Cist feront mainte riche eissue
Ainz que la uile seit rendue.
Hupoz li granz e Cupesus
Qui de Larise esteient dus
N i uindrent mie pourement.
Cil d eus qui meins amena gent
En pot aueir set cenz de taus
Qui proz esteient e uassaus
E desirant d armes porter 
Mout uoudront cist ainz endurer
Granz sofraites e granz mautraiz
Que ia Greu aient Troie en paiz.
Li reis Remus de Cisonie
I uint o gente compaignie.
Set contes ot e quatre dus
E cheualiers set mile e plus 
Si lige home erent natural
Pageu01P356
N i ot un sol n eüst cheual
O deus o treis o quatre o sis
Toz milsoudors e toz de pris.
Armes ont fresches e noueles
Heaumes haubers escuz e seles
Totes d un teint d une color
Qu ensi plaiseit a lor seignor
Por ço qu il s entreconeüssent
Es granz batailles ou il fussent
E que il fust dit e retrait
Saueir come il l aureient fait.
Cist briseront ainz mainte lance
E feront mainte deseurance
D ames de cors que la cité
Seit ia prise par poësté.
De Trace une terre pleniere
Ou la gent est hardie e fiere
Pageu01P357
E aduree e combatant
Plus qu autre gent que seit uiuant
I uint Pileus e Acamus 
Li uns ert reis li autre dus 
Si uos di bien qu en ambedous
Aueit cheualiers merueillos.
Dous mile e cent uassaus Traceis
Amenerent contre Grezeis 
Mout en soferront ainz grant peine
Que la cité seit lor demeine
E de granz batailles champaus
E forz estors durs e mortaus.
E de Peoine une contree
Ou mainte merueille a trouee —
Pageu01P358
Quar es forez e es montaignes
Dont mout i a plus que des plaignes
ueit l om foiez e satereaus
Bestes sauuages e oiseaus
De mil manieres e de plus —
Li reis quin ert Pretemesus
E Steropeus uns suens cosins —
Andui erent iounes meschins
Genz beaus e proz e enseigniez
E en toz lieus bien afaitiez —
Mil cheualiers i amenerent
Qui onques lances n i porterent
Pageu01P359
Mais darz trenchanz de fin acier
E granz ascones por lancier
Forz ars turqueis  gent desarmee
Ne puet aueir a cez duree.
Cist naureront maint cheualier
E ociront maint bon destrier —
De cel uos sui io bien deuin —
Ainz que del siege seit la fin.
De Frise i reuint Antipus
E Mercerès e Thalamus 
Cist n erent mie chastelain
Ne uauassor de basse main
Ainz erent riche rei poissant
Fort e hardi e combatant.
Pageu01P360
Cist amenerent teus maisniees
Qui gent furent apareilliees
Chascuns en a en sa compaigne
Set cenz  n i a cel n ait enseigne
Heaume d acier resplendissant
E espee buene e trenchant.
De Boëce i uint Asimas
Fortis li proz e Sanias.
Conte esteient icist tuit trei
Mais ne se porterent onc fei 
Toz iorz s esteient guerreié
Mais or s esteient apaié
Por guarnir Troie encontre Greus.
Mil cheualiers aduistrent teus
N i a un sol qui a tornei
Face ia mauuestié de sei 
Pageu01P361
Icist feront de teus eissues
Dont i seront paumes batues
E del grant regne de Botine
Terre sauuage outremarine
uint Boëtès e Epistroz
O cheualiers set cenz de proz 
Frere esteient icist germain.
Onc en lor terre n ot fait pain 
Especes buenes e peissons
Fruiz precios e ueneisons
Aueient a mangier apris.
Chascuns aueit cheual de pris
Espié trenchant escu e broigne 
Mout auront ainz cist grant essoigne
Que la uile guerpissent mais.
Pageu01P362
Iusque de la guerre seit pais.
De Paflagoine une contree
Que assez est poi renomee —
Quar si est loinz uers le soleil
Qu a grant maniere me merueil
Com faitement l om i ireit
Ne coment rien ça en uendreit —
Merueille fu e iert toz dis
Coment en uint Philemenis.
C ert li sire de Paflagoine
Mais ne cuit pas que soz le troine
Eüst dous cheualiers si granz 
Por poi ne resemblot iaianz.
Pageu01P363
Mout esteit forz e uertuos
Fel e hardiz e coraios.
Ne sai mie coment il sot
Le siege qui a Troie alot 
uenir i uoust toz dessemons
Bien o dous mile compaignons
E si en traistrent mout granz peines
Dis meis entiers e treis semaines.
Ains qu a Troie fussent uenu
Ot il de sa gent mout perdu
Quar assez en teus lieus ueneient
Ou por un poi ne perisseient.
Merueille fu com s i esmurent 
Ia en nul sen uenir n i durent.
Philemenis e sa compaigne
Que mout par ert fiere e grifaigne
uindrent a Troie por defendre
Que Greu ne la poüssent prendre.
Pageu01P364
Armé erent en autre sen
Que n esteient li Troïen 
De cuir boilli escuz aueient
Qui de fin or resplendisseient
Mieuz en preisot l om le peior
Que de Troie tot le meillor
Quar de pierres de Paradis
D Eüfratès e de Tigris
Esteient tuit orlé e plein
E ensement tuit li lorain.
De porpre aueient conoissances
E granz enseignes en lor lances.
Cist feront d eus souent parler
Al torneier e al ioster 
Por paor ne por coardie
Pageu01P365
N iert ia par eus Troie guerpie.
N i reuint mie de trop près
D Ethiope li reis Sersès
Ne Mennon li fiz sa soror
Qui mout esteit de grant ualor
E riches cheualiers assez
Quar sire fu de dis citez.
Sersès i uint mout richement
E o noble contenement.
A uenir mist set meis e plus 
Mout amena contes e dus
E cheualiers e autre gent
Mais onques peiz ne arrement
Ne fu si tres neir come il erent.
Estranges cheuaus amenerent.
Ne saueient armes porter
Mais de traire ne de berser
Ne sot onc rien gent auers eus 
Pageu01P366
Mout esteient hardiz e feus.
Icist feront de Greus essart
Quar lor saietes e lor dart
Sont entoschié  ia n en guarra
Nus hom qui naurez en sera.
De Therace i uint Heseüs
II e sis fiz Archilogus.
Al rei de Troie erent parent
E si ami de longement
Fort home erent cist e gentil.
Cheualiers orent plus de mil
De teus qui ia ne feront faille
En fort estor ne en bataille 
Icist socorront lor parenz
E aideront a ceus dedenz.
D Agreste une isle en mer lontaigne.
Pageu01P367
Dont la gent est fiere e grifaigne
uint reis Fion e reis Edras
Qui n amenerent mie eschars
De cheualiers ne de serianz 
As Troïens seront aidanz 
Mout en despendront ainz del lor
Que Greu n en aient le meillor
Del reiaume d Alizonie
Qui uers terre est de Femenie
Ou Ies chieres especes sont
Que l om porte par tot le mont
uint Pistropleus uns reis ueillarz
Qui mout ert sages des set arz 
Mainte merueille saueit faire.
Cist amena un Saietaire
Pageu01P368
Dont en l ost fu grant reparlance
E dont Greu orent grant dotance 
Mout i orent pesme enemi
Tant dementres come il uesqui 
Mais ne dura pas longement
Assez orreiz auant coment.
Tuit icist que ios ai nomé
uindrent a Troie la cité.
Dedenz se mistrent li plusor
Por los por pris e por amor
E li auquant por seignorage
E li autre por parentage 
Dès que Deus uoust le mont former
N oï onques nus hom parler
Qu ensi faite cheualerie
Eüst nule cité guarnie.
A trente e treis furent nombré
Pageu01P369
Icist que ios ai ci nomé
Dont li plus poure ert reis o dus
De mil cheualiers e de plus.
De toz ceus qui a Troie uindrent
E qui contre Grezeis la tindrent
Fu Hector sire  al suen plaisir
Les i couint toz obeïr
De toz i ot la seignorie
La poësté e la maistrie.
Paris sis frere e Troïlus
E ensement Deïphebus
Antenor e Polidamas
E autresi danz Eneas
Chascuns d icez tel gent aueit
Dont chascuns guarde se preneit 
Chascuns aueit une partie
De ceus defors en sa baillie.
Pageu01P370
Si esteit fait e ordené
E si l aueient deuisé
Que ia cheualiers ne montast
Se lor princes nel comandast 
Ia fors des murs nus n en eissist
Desci qu a l ore qu il uousist.
Bien les couint a iostisier
Qu orgueil i aueit grant e fier 
Trop folement se contenissent
S al iostisier ne s atendissent.
Ensi firent ço puis retraire
Come onques mieuz le porent faire 
De ceus n aueient esperance
Paor ne crieme ne dotance
Qu il as murs fussent asailli.
Por ço ne fu mie establi
Qeus defenses li rei aureient
Ne en quel lieu se defendreient 
Pageu01P371
N en orent onques grant bosoing
Toz iorz en fu l oz auques Ioing.
# | ARRIuÉE DE PALAMÈDE
Li Greu ensi com nos lison
Erent ancore a Tenedon 
Ainz fu Palamedès uenuz
Que nus s en fust d iluec meüz.
Trente nes amena chargiees
De cheualiers e de maisniees.
En tote l ost si com io cui
N aueit pas treis meillors de lui
Plus sages ne plus engeignos
Plus hardiz ne plus coraios.
Blasme aueit grant qu il n ert uenuz
Mais il s en est bien defenduz
Dist  qu il aueit grant mal eü
Dont il aueit longes geü 
Ne pot a Athenes uenir
Mais si tost come il pot guarir
Pageu01P372
Ensi tost mut a son poëir.
Ne l en deiuent mal gré saueir 
Mout ot grant ioie e mout li plot
Quant guariz fu que uenir pot. 
Tuit furent lié de sa uenue
Mout grant merci l en ont rendue
Diënt qu il seit a lor segreiz
E a doner les hauz conseiz.
# | PREMIÈRE RENCONTRE MORT DE PROTÉSILAS
Assez aueient engeignié
E par plusors feiz porchacié
D aler de nuit Troie aseeir
Mais onques aise ne poëir
N en poëient aueir eüe.
Pageu01P373
Mout en cremeient la uenue
Quar ne poëient eschiuer
Qu es nes nes couenist entrer
Por la uile plus aproismier 
E si ne lor ert pas legier
Des porz ne de la terre prendre
Sor ceus qui la uuelent defendre.
D eissir des nes ert la dotance 
Mout i cremeient meschaance.
Lonc tens en aueient doté
E maint conseil pris e doné
A un ior li baron iosterent
Por cest afaire dont parlerent.
Ne puis tot dire ne retraire
Ço que chascuns en loë a faire
Mais ço qu en dist Palamedès
Porreiz oïr ici après.
Sa parole fu bien oïe
Pageu01P374
Quar en son sen chascuns se fie 
 Seignor  fait il  grant deshonor
 Poëz aueir en cest soior.
 Bien a ço cuit un an passé
 Que ici estes ariué 
 Ancor n auez Troie ueüe.
 Assez i a puis gent uenue
 Qui contre uos la defendront
 Tant come il plus soz ciel porront.
 Barres e lices e fossez
 Pueent puis aueir fait assez 
 Grant leisir ont d eus enforcier
 E d aiutoire porchacier.
 Auis lor est si est semblant
 Que nos n osons aler auant.
 Cuideriëz les uos sorprendre 
 A ço ne uos chaut a entendre
 Quar ia nul ior nes aserreiz
 Desci qu a eus uos combatreiz 
 A ço ne poëz pas faillir
 Que que en seit a auenir.
Pageu01P375
 De tant com plus lor targereiz
 uostre grant damage fereiz 
 Mout uos doteient plus anceis
 Que il ne feront mais des meis.
 Qui sot or tel conseil doner
 Ques laississeiz aseürer
 E enforcier e querre aïe 
 Se fust alee la nauie
 A la uile tot dreitement
 N eüst mie mien esciënt
 Grant contredit a l ariuer.
 A ço ne sai conseil doner
 Mais le matin sans plus targier
 Faisons noz nes apareillier.
 Quant les aurons achastelees
 E por bataille conreees
 E nos serons tres bien armé
 Si corrons dreit a la cité
 Ensemble o eus nos combatrons 
 Ne sai por quei le targissons.
 Que qu en uienge mal ne contraire
Pageu01P376
 Iço nos en couient a faire 
 Se par force ne sont conquis
 Ia autrement ne seront pris.
 Alons chaeles  si faisons
 Ço que nos a faire en auons.
 Se nos auions prise Troie
 N i a un sol qui de grant ioie
 Ne s en tornast en son païs.
 N i ait ore autre conseil pris
 Mais faites en mon loëment 
 Matin senz nul porloignement
 Seit ceste ueure si enuaïe
 Qui que en plort ne qui qu en rie
 Que par force e par estoueir
 Poissons la cité aseeir .
Tuit otreient senz contredit
Icest conseil grant e petit.
La nuit laissierent trespasser
Mais l endemain quant ior fu cler
Anceis que leuast li soleuz
Pageu01P377
Orent toz faiz lor apareuz.
Les chasteaus ont es nes dreciez
Guarniz de lances e d espiez 
Onques gent si ne s atorna
Ne si bel ne s apareilla.
Des nes ont fait lor establies
E lor conreiz e lor parties 
Porueü ont e ordené
E establi e deuisé
Les queus ireient premeraines
Les queus après queus dereraines.
El front deuant en metent cent
Les ueiles dreciees al uent
Faites de porpre e de cendaus
E de pailes emperiaus 
Mil enseignes i ot dreciees
Que al uent furent despleiees.
Mout par ont les borz bien guarniz
De darz d escuz d espiez forbiz
Pageu01P378
De haches danesches d espees
E de gisarmes acerees
E qui si faite ueure esguardot
Fiere merueille li semblot
Après cez cent en reuont cent
Les ueiles dreciees al uent.
Donc siglerent les granz compaignes
Ou tant par ot mars e enseignes.
Granz quinze liues d un tenant
Ne pareit mer ne tant ne quant.
A la uile corent tot dreit
ueiles leuees a espleit.
S il trueuent qui lor uiet les porz
Ia n i aura si grant esforz
En ceus de la ne tel poëir
Ainz que uienge demain al seir
En i aura mil ariuees 
Mais ainz seront chier comparees
Quar ço reconte li Escriz
Pageu01P379
Dès que li monz fu establiz
Ne fu porz pris a tel meschief 
Le ior i perdi mainz le chief.
Quant cil de Troie les choisirent
Comunaument contre eus eissirent
A qui ainz ainz senz nul conrei 
Nus n i atent prince ne rei
Per ne seignor ne compaignon.
Sor la marine el bel sablon
Sont assemblé e acoru 
Ia i aura maint coup feru.
Cil des nes uirent bien e sorent
Qu autre conseil aueir ne porent
Ne mais de laissier corre a terre 
Par force lor couient conquerre.
Lor enemi sont tuit guarni
Dont ia seront bien recoilli.
Chascuns s arma come il mieuz pot
De teles armes come il ot.
N i ot si pro qui ne dotast
E cui corages ne muast.
Pageu01P380
Proteselaus uint premerains
Hardiz e proz e segurains 
De Pilache ert cist reis preisiez
O les cent nes uint eslaissiez.
Forz fu li uenz qui les nes meine 
Auques a sec en mi l areine
Les fait ferir ueiles leuees
Peceiees e dequassees.
De teus en ot iluec neiez
Qui assez esteient preisiez
E si come il des nes eisseient
Li Troïen les recoilleient
Quin faiseient mout grant martire 
Pageu01P381
Mout se penoënt d eus ocire.
Nule rien ne porreit conter
Le duel qui fu a l ariuer
Ne le martire ne l ocise 
Quar farine que l om tamise
Ne chiet ensi menuëment
Ne pluie ne graisle par uent
Com font saietes barbelees
Dart e engeignes empenees.
D espees fierent maintenant 
N i cuide rien aueir guarant.
Les cent nes esteient uencues
Que a la terre erent uenues.
N aueient mais defension
Set cenz en gist par le sablon
Qui ia mais Troie n asaudront.
Donc reuindrent les cent d un front
Pageu01P382
Eslaissiees e abriuees
Corent as porz ueiles leuees.
Grant noise meinent e granz criz 
La fu dotanz li plus hardiz.
Quant les ueiles furent baissiees
E les nes furent essaiuiees
Cil de Troie les asaillirent
Qui l eissue lor defendirent.
Cil des nes orent arbalestes
Trei mile e plus a traire prestes.
A l espesse traistrent des lor 
Mil en i perdent la color
Freit e pasmé chieent a denz.
Lors branlerent icil dedenz 
A tant s en eissi grant partie
Qui as autres feront aïe
Ensemble sont serré e trait.
Proteselaus l ot mout bien fait 
Mout ot sa gent bien socorue
Pageu01P383
O la tranchant espee nue 
Mout lor en i ocist le ior
E mout lor rendi dur estor.
Se sis cors ne fust solement
Liuré fussent tuit a torment 
Ia uns n en remansist en uie.
Troïen font une enuaïe
Ia i aura trop lait damage.
Cil qui furent sor le riuage
Ne porent endurer tanz cous
Ne il n osent torner les dos 
II ne seuent quel part foïr
E grant meschief a al sofrir
A set mile homes cent miliers.
Si comença li estors fiers 
Onc si pesmes ne si morteus
Ne pot ueeir nus hom charneus.
Pageu01P384
O granz haches trenchanz e lees
Se porfendent iusqu as corees 
Mort chaeient espessement.
Tuit li riuage en sont sanglent 
Del sanc i aueit granz ruisseaus
De ceus qui muerent a tropeaus.
Cil de Grece se defendeient
Quar aillors guarir ne saueient 
Mieuz uuelent a terre morir
Qu en la mer neier e perir.
De totes parz erent enclos.
Grant peril a de tres lor dos 
Grant noise i demeinent les ondes
Que de la mer uienent parfondes
Mout sont orribles e dotanz.
Deuant eus rest li periz granz
Quar tant i a des Troïens
Qu ocis en ont en poi de tens
La siste part e plus assez.
Reüsant les ont amenez
Par estoueir iusqu a la mer 
Lors en i couint maint entrer
Pageu01P385
Plus parfont que iusqu as aisseles.
A mainz traïnent les boëles.
La ot grant desbaretement 
Se ço lor durast longement
N en eschapast ne laiz ne beaus
Mais cil qui erent es chasteaus
Qui par les nes erent drecié
Ont ensemble trait e lancié 
Par force les font traire en sus
Des lor i laissent mil e plus.
A tant ariua Archelaus
E Prothenor o lor uassaus
ueiles leuees ont port pris
Peist o place lor enemis.
De lor cinquante nes guarnies
S en eissirent les compaignies
Armé por defendre lor cors
Mais ainz qu il fussent as chans fors
Les orent Troïen gregiez
Ocis e morz e detrenchiez.
Pageu01P386
Mais dès qu il se furent iosté
E o les autres assemblé
Si lor retindrent la meslee
Tant que la gent fu ariuee
Que Nestor amena o sei
Qui de Pile esteit sire e rei.
O seisante nes eschipees
uindrent as porz ueiles leuees 
Mout lor est tart que iosté seient
Auuec ceus cui combatre ueient.
Grant presse ot a l eissir des nes 
Poi en i a dedenz remés 
Grant desirier ont de combatre.
Qui lores les ueïst embatre.
Es greignors presses que il trueuent 
Tote la terre des morz cueurent
Pageu01P387
Tot detrenchent quant qu il ataignent
De l ariuer pas ne se feignent.
Archelaus est en mi l estor
Qui grant damage fait des lor 
Com bons cheualiers s i aiüe
O la trenchant espee nue.
Prothenor est de l autre part
Fiers e hardiz plus d un liepart
Ne dote coup ne mortel plaie
Troïens de rien ne manaie 
Entre eus s embat fiert les souent.
Mout li rociënt de sa gent.
Reis Ascaloz reis Almenus
De l ariuer ne targent plus 
O trente nes ont terre prise
E si sacheiz bien senz deuise
Pageu01P388
Qu eissu s en sont senz demorance.
Mout ont grant duel e grant pesance
De ço qu il ont tant demoré
Le petit pas estreit serré
Sont uenu dreit al chapleïz.
Sans i mua as plus hardiz.
Trei mile sont nouel e freis 
O l autre aïde des Grezeis
Ont Troïens fait remuër
Mais chier le durent comparer
Quar cil sont recouré sor eus
Qui mout lor sont crueus e feus.
Desci qu as nes les ramenerent
Onc iusqu a la mer n aresterent 
S il trouassent large charriere
Ia mais n en tornast uns ariere.
Por la presse que si fu granz
Pageu01P389
Io ne sai mie queus ne quanz
En i neia ne pot autre estre 
Li plus hardiz n i uousist estre.
Trop lor alot ia malement
Quant Ulixès uint o sa gent 
Des cinquante nes qu il ameine
Traist sa gent fors en mi l areine.
Mout furent lor cors bien armé
Mais de ço furent maumené
Qu as autres ne porent uertir 
Bien uos puis dire senz mentir
uint mile e plus ot entredous
D eus destruire toz desiros.
Contre eus guenchissent a eslais.
Cist i sofrirent trop grant fais
Quar ainz qu il eüssent aïe
Fu lor force mout afeblie.
Mais ne por quant bon seignor ont
Qui les chadele e les somont
Pageu01P390
E les defent a son poëir 
Mout en deura grant pris aueir
Se il uis en puet eschaper.
Philemenis d outre la mer
L arguë mout de grant maniere 
Ne laissera qu il nel requiere.
A cheual fu e cil a pié
Mais a dous mains tint son espié.
Philemenis le uait ferir 
Mout l a ataint de grant aïr 
Par mi l escu peint a lion
Li a passé son confanon 
Le bon hauberc li a fausé
Por poi que ne l a mort geté.
Ne pot le grant coup endurer 
A terre l a fait enuerser
Mais maintenant en piez sailli.
Lancié li a l espié forbi 
Par sus la pene de l escu
Li a l auberc tot derompu
El col le fiert soz le menton
Ne sai s il en uiura o non.
Toz fu sempres ensanglentez
Pageu01P391
De l angoisse chaï pasmez.
Mout en fu sa gent esbahie 
Chascuns en plore e brait e crie.
Del cors n i uuelent laissier mie
Ne lor chaut mais qui les ocie 
Plorent criënt grant noise font
Plusor de duel neier se uont
Qui cuidoënt que il fust morz.
Auques l ont esloignié des porz 
Sor son escu l en ont porté
Tot dreitement en la cité.
De lor gent orent mout perdu
Ainz que del champ fussent eissu.
Ulixès fu sor la marine
Mais se ne fust tel la destine
Que auint de Philemenis
Tuit fussent sempres mort e pris.
Entre tant dis fu ariuez
Thoas li proz li alosez
Telamonius Aïaus
Agamennon e Menelaus.
Pageu01P392
Cil furent as porz essaiuié
Qu il n ot a eus trait ne lancié
Quar li autre les defendeient
Qu o Troïens se combateient.
Des nes traistrent fors les cheuaus
Couerz de porpre e de cendaus
Sors e baucenz e pomelez
Ferranz oscurs destre comez.
Bien s armerent de conoissances
Lacent enseignes en lor lances
Sor les haubers uestent bliauz.
Beaus fu li iorz leua li chauz
E li escu teint d or uermeil
Resplendissent contrel soleil.
E quant lor gent fu ordenee
N i ot onc puis regne tiree 
Les escuz pris lances baissiees
Pageu01P393
Lor uont rescorre lor maisniees.
Cil qui par ire se requierent
Par mi les escuz s entrefierent.
Brisent lances uolent asteles
E cheualier guerpissent seles 
Traient espees chaplent fort 
Tant i ot d eus naurez a mort
Nus nel sot dire ne esmer.
La oïsseiz hauz criz criër 
Qui la mort sent cui l om mahaigne
Ne puet muër ne braie e plaigne.
Proteselaus se traist ariere 
Mout l ot bien fait de grant maniere 
Trop ot sofert e pris colees
Maintes en rot as lor donees.
Sa gent uit morte enuiron sei
Lez le riuage el sablonei 
Mout l en pesa si dut il faire 
Pageu01P394
Mais n ert iluec lieus de duel faire
Entre tant dis que ço fu fait
Furent des nes li cheual trait.
O tant de gent come il en ot
Que de neient aidier se pot
Monte por son duel esclairier
E por sa maisniee uengier
Tel mil le siuent en l estor
Qui assez ont pris e ualor 
N i a cel n ait cheual corant
Heaume e escu resplendissant
Hauberc e lance e bone espee.
Poignant uienent a la meslee 
D ire e de mautalent espris
uont encontre lor enemis
Mais n alerent mie le pas
La ou uirent le greignor tas
Lor laissierent cheuaus aler.
La oïsseiz un hu leuer
Pageu01P395
E une noise e uns teus criz
E crois de lances e d escliz.
Froissent escuz fausent haubers 
La chieent cheualier enuers
Morz e naurez pales e freiz.
Grant fu la noise e li trepeiz 
Trenchanz espees resortissent
Sor les heaumes qui resplendissent.
Bien ont resuigorez les lor.
Li reis Sersès uint en l estor 
Teus set mile homes meine o sei
Chascuns l ama e porta fei.
Mout fu li reis proz e hardiz
E si ot cheualiers esliz 
En tote l ost n ot tel compaigne
Si hardie ne si grifaigne.
Cheuaus de pris ont arabeis
Pageu01P396
E saietes e ars turqueis.
Le petit pas estreit serré
S en eissirent de la cité.
Chascuns porta son arc tendu
E quant il furent la uenu
Si poinstrent tuit e s escriërent
Que tuit li ual en resonerent.
La ot si faite traierece
E de cordes tel croisserece
E tel ocise e tel damage
De ceus qui sont sor le riuage
Mil en abatent a cel poindre
Cui puis ne prist talent de ioindre.
Nel porent li Grezeis sofrir 
uers la mer pristrent a foïr
Tuit desconfit senz retor prendre.
Ne se poëient mais defendre 
Fiert s en en mer set cenz e mais.
Se lors ne fust Palamedès
Ceus qui en la mer ne neiassent
Pageu01P397
Li Troïen les decopassent.
Palamedès uit le martire 
Si grant duel a e si grant ire
Que por un poi toz uis n enrage.
Mout par ot en lui uasselage 
Soz ciel n a rien que il dotast
Qu autre cheualiers faire osast.
Armé se furent el grauei
Mil compaignon qu il ot o sei
Proz e deliures e uassaus.
Beles armes e beaus cheuaus
Orent couerz de conoissances
Lor escuz pristrent e lor lances
Puis cheuauchierent par grant ire.
Palamedès lor prist a dire 
 Seignor  fait il  ueeir poëz
 Com Troïen ont reüsez
 Les noz  n ont mais defension
 Trop Iait damage i receuon.
 Onc ne ui mais gent si laidie 
Pageu01P398
 Oëz com chascuns brait e crie
 Socorons les bien i bosoigne
 E qui de rien m a chier si poigne.
 Si durement les encontrons
 Qu ariere el champ les retornons
 Tant que li nostre recourassent
 E que tuit cil autre ariuassent.
 Se faire ensi le poïons
 Estrange honor i aurions.
 Or me siuez franc cheualier. 
A tant brochierent lor destrier.
Palamedès auant toz uait
Assez plus loing qu uns ars ne trait.
Sor un cheual sist d Alemaigne
Mais onques teus n eiss d Espaigne.
A goles ot escu d argent.
Pageu01P399
Si come il uint premierement
Si ala ioindre a Sicamor
Frere germain le rei Mennor 
Del rei Sersès teneit sa terre
E si n estoueit mie querre
Nul meillor cheualier de lui.
Cil s encontrerent ambedui 
Ferirent sei de plain eslais 
Mais la lance Palamedès
Li a percié les dous costez.
Sicamor est morz crauentez.
Ço fu granz dueus e granz damages
Quar mout ert beaus e proz e sages.
Li cheualier i sont uenu
Qui Palamedès ont seü
Lances baissiees uont ioster.
Teus cent en i firent uerser
Pageu01P400
Qui onques puis ne redrecierent
Ne contre Greus ne cheuauchierent.
Palamedès souent lor done 
Maint en ocit maint en estone
Maint en abat maint en mahaigne.
Des suens n i a nul qui se feigne 
Bien s i aïdent ço sacheiz
Grant pris en ont a cele feiz.
Tant i chaplent e tant i fierent
E si asprement les requierent
Qu un poi les ont fait traire en sus 
Treis cenz lor en ont morz e plus.
A tant li autre recourerent
Qui uolentiers lor redonerent 
Granz colees de main tenant.
Menez les ont ensi ferant
Sis archiees o plus de set.
Del recourer n i aueit plait
N en faiseient nes un semblant
