#META#  TextURI          AlexisPRI
#META#  DEAF             http//www.deaf-page.de/fr/bibl/bib99a.php#AlexisP
#META#  TL              
#META#  FEW        		
#META#  ARLIMA           https//www.arlima.net/no/114
#META#  Author          
#META#  AuthorBorn      
#META#	AuthorBornAmb
#META#  AuthorDied
#META#	AuthorDiedAmb
#META#	AuthorFl1
#META#	AuthorFl2
#META#  TextTitle        Li roumans de saint Alessin
#META#  TextSubtitle	
#META#  Textuols         1
#META#  TextSubi         hagiography
#META#	TextDom
#META#	Translation
#META#	Collection
#META#	CollectionNo
#META#  TextDescARL      laisses de uers décasyllabiques assonancés (rédaction interpolée)
#META#  TextDescuers     10
#META#  TextDateARL      Fin du XIIe ou du XIIIe siècle
#META#  TextDateAdi      f12 13
#META#	TextDateMin
#META#	TextDateMax
#META#  EdEditor         Paris Gaston Pannier Léopold
#META#  EdPlace          Paris
#META#  EdPublisher      F. uieweg
#META#  Eduol           
#META#  EdYear           1887
#META#  EdPages          222-262
#META#  MsBase           S
#META#  MsOther         
#META#  MsNum            1
#META#	MsDateARL
#META#	MsDateAdi
#META#	Form
#META#	Complete
#META#	NoWords
#META#	NoLines
#META#	DialAuth
#META#	DialScribe
#META#  ScanURL          https//archiue.org/details/lauiedesaintale03alexgoog
#META#  ScanURIOther	
#META#  ArkID            ark/13960/t1ih3nt8t
#META#  LccnID           14022514
#META#  OclcID           67605175
#META#  WebAuthor        Dauid Ioseph Wrisley
#META#  ORCIDWebAuthor   orcid.org/0000-0002-0355-1487
#META#  WebReuiewer     
#META#  ORCIDReuiewer   
#META#  MiscInfo        
#META#  CCLicense        CC BY-NC-SA 4.0 International


*** START
Pageu01P222
C EST LI ROUMANS DE SAINT ALESSIN.
# |
Signour et dames entendés un sermon
D un saintisme home qui Allessis ot non
Et d une feme que il prist a oissor
Que il guerpi pour Diu son Creatour
Caste pucele et gloriouse flour
Qui ains a li nen ot conuercion
Pour Diu le fist s en a bon guerredon
Saulue en est l ame el ciel nostre signour
Li cors en gist a Rome a grant hounor.
Bons fu li siecles au tans ancienour
10 Quar fois i ert et iustice et amour
Si iert creance dont or n i a mais prou
Si est mués perdue a sa ualour
[Iamais n iert tels com fut aus ancesours.]
Faut i li biens n i puet auoir uigour
Ne porte foi la moillier son baron
Ne li uasals n est faals au signour.
A essient perdons nostre signour
Fraisle est la uie ne duerra Ions iours
# |
Al tans Noé et al tans Abraham
Pageu01P223
Et a Daui que Dieus par ama tant
Fu bons li siécles  iamais n iert si uaillans.
S est empierés et li biens ua morant
Ne porte foi li pére son enfant
Ne le fius au parrin tant ne quant
Et li signour uont lor moillier boisant
Li ordené uont le loi mal menant
Trespassé ont le Damediu commant.
Et saintes glises filles Iherusalem
De tout en tout se uont afoibliant.
La fois del siécle se ua toute falant
Fraisle est la uie ne duerra lonc tans.
Conterai uous del pére et de l enfant.
Que de mençoigne n i a ne tant ne quant.
Sainte escriture em puis traire a garant.
Li fius serui bien Dieu a son uiuant
Li cors en gist en or et en argent
L ame est en glore a Diu commandement.
# |
Li péres fu preudom et hounerés
Diu ama bien si maintint carité
Mais li fius fu meldres de lui assés.
A son uiuant serui si Damedé
Qu en blanc argent et en or esmeré
En gist li cors a Roume la cité
Tout cil le séuent ki a Roume ont alé
Et cerkié ont par les maistres autés.
Li siens moustiers ne fu mie obliés.
Puis icel iour que Dius nos uint sauuer
Nostre ancissour orent crestienté
Fu nés uns sires a Roume la cité
Rices hom fu de grant nobilité 
Pour çou uous di d un sien fil uoel parler.
# |
Eufemiens ensi ot non li péres.
Des belisors qui a cel iour i érent
Quens fu de Roume de toute la contrée
55 [Donc prist moillier uaillant et honorée]
Fille Flourent o non Boine Eurée.
# |
Bone Eurée li pére ot non Flourens.
Il l espousa au los de ses parens
Pageu01P224
Puis conuersérent ensanle longement.
Qu enfant nen orent poise lor en forment
Diu en apèlent andoi parfitement 
E Rois de glore par ton commandement.
Soit ta mercis et tes otriemens
Qu enfant nous donnes qui soit a ton talent.
# |
Tant li priérent par grant humilité
Que la moillier donna fecondité.
Un fil lor donne si l en seurent bon gré
De saint bastesme l ont fait rengenerer
Bel non li misent selonc crestienté.
# |
Baptisiés fu s ot a non Alessi.
Qui le porta uolentiers le nourri
Puis li bons péres a escole le mist
Tant aprist letres ke bien en fu garnis
Puis l enuoia l empereour seruir.
# |
Li emperéres ot non Oteuians.
Illuec serui enfreci a set ans.
Et puis l a fait son maistre cambrelenc.
Se li caria tous ses commandemens
Et sa iustice deseur toute sa gent
Ceuaus et murs et palefrois amblans
Et plainnes males entre or fin et argent.
Son pére ama si l en a donné tant
Et a sa mére rice sont et manant.
Or uoit li pére que mais n ara enfant
Mais que ce seul que il par aimme tant
Dont se pourpense del siécle a en auant.
Si uelt qu il prenge moillier a son uiuant.
Pour li a quise le fille un noble Franc.
# |
La pucele iert de moult grant parenté
Fille a un conte de Rome la cité 
Lesigne ot non ses pères Signourés
N a plus d enfans bien le puet marier.
Emsamble en uont li doi pére parler.
Les dous enfans ueulent faire asambler.
Pageu01P225
# |
Noument le terme de leur assamblement.
Quant uint au iour se l  fisent belement
Ens el moustier saint Iehan del Latran
Sains Alessis al los de ses parens.
L a espousée moult hounerablement.
Mais de tout çou ne uausist il nient
De tout en tout a a Diu son talent
Plus aimme Diu que nule rien uiuant.
# |
Quant çou fu cose que il l ot espousée.
De ses alues moult gentement douée
105 Mout en fu liés et li pére et li mére.
Et si ami et cil de la contrée.
Puis l emmena a le maison son pére.
# |
Quant lor conroi orent aparellié.
Et fait des noeces le premerain mangier
De cel saint houme que Diex par ot tant chier.
Et de la feme ke il prist a moillier.
Dont ua li iors e uous la nuit cangier.
Ce dist li péres Biaus fius alés coucier
Auoec t espouse a Damediu congié.
Ne uaut li enfes son pére corecier.
Sus se leua enuis u uolentiers.
ua en la cambre o sa gente moillier.
Li pére i fu et la mére au coucier.
Le cambre ont faite encenser et ioncier
Tendent i pailes a or entrelaciés.
Quant il s en issent si font l uis uerillier
A dous sergans les font la nuit gaitier.
Sains Alessins a parlé tous premiers.
# |
Sains Alessins esgarda la pucele.
Assés i ardent candoiles et lanternes.
Mout la uit gente et couroiteuse et bele
Ses oels en tome uers le signour celestre
Qu il amoit plus que nule riens terrestre
Elas dit-il com fors pechiés m apresse
S or nen m en uois iou crien que ne te perde
Qui me fesis pére qui tout gouuernes
Pageu01P226
Regarde moi de tes clers ex en terre
Que ne perdés ne moi ne la pucele.
Donnés moi sire itel seruice faire
C onques diables de nous dous n ait poeste.
Mes péres m aime si cuide grant bien faire.
Qui me desfie de la uie terestre
Tollir me uieut nostre signour celestre.
# |
Quant en la cambre furent andoi remés
Sains Alessis prist a li a parler.
Le mortel uie li prist molt a blasmer
De la celestre li moustre uérité.
Que lui ert tart ke il s en fust tournés
# |
Bele dist il celui trai a garant
Qui nous raienst de son precieus sanc
Et de la uiergene fu nés em Belliant
Et baptistere prist el flum de Iordant
La soie uie n ara ia finement.
# |
Bele dist il celui tien a espous
Qui nous raienst de son sanc precious
Car en cest siecle nen a parfite amour
A mout grant ioie s asamblent peceour
Mais il desoiurent a doel et a tristour.
# |
Quant ses paroles li ot issi contées
Et la pucele les ot bien escoutées
Del couuretoir ua puis acouuetée
Prist un anel dont il l ot espousée
Dous pars en fist al trencant de l espée
L une partie l en a recoumandée
Se li pria qu ele soit bien gardée
S on li demande k ele soit aprestée
Emsamble lui en a l autre portée.
Que se iamais reuient a sa contrée
Et il li moustre les ensegnes prouuées
Que l  recounoisse entre li et sa mére.
Dist la pucele  Or sui molt esgarée
Pageu01P227
Mainne me la dunt tu m as amenée.
Por coi me lais Ia m as tu espousée.
Que querras ore en estrange contrée
Que porai dire ton pére ne ta mére
Sempres m aront de lor terre ietée.
Puis m en irai com autre asoignentée.
Tel honte arai iamais n iere hounerée.
Bele dist il n estes mie senée
A Diu te tien si deuien s espousée
T ame iert el ciel roine corounée
Em Paradis iert mise et aleuée.
# |
Bele dist il ia sés tu bien de fi
Que l ame estuet de nos cors departir
Que caut del cors quant en tere porrist
L ame iert moult lie qui Diu ara serui
Droit en ira es ciels dont elle uint
Al Saint Espirt dont Damedius le fist
Li cors en tere dont il fu establis......
Li cars deduist li os ne puet porrir
Doucement flaire comme flors en auril
Et del mort home refera Dius le uif.
Las li meffait que porront deuenir
Qui estorra del cors au departir
Dont li cors put et li os est pouris
Ens en abisme trebuce al maleis
Sous limo terre dont ia n iert reuertis
Ne sains ne sainte nen iert ia si hardis
Que ia li proit qu il li face merci.
Pour Diu pucele enten çou que iou di
Car tu ne sés que t est a auenir
Qui plus durra uiuera moult petit
Enuers la uie qui grans est a uenir
Del nouuel siecle qui duerra tondis.
# |
 Qui fait le bien se reçoit Damedés
Et qui le mal cil est mal eurés
Ens en infer le trebuce maufés.
Pageu01P228
Sous limo terre dont i a n iert racatés.
Sainte escriture ne set auant aler.
Dotant celui ki ne puet amender
S il ert dolenz ne l estuet demander.
Ot le la bele ne cesse de plorer
Sire fait ele or te commant a Dé
Quant autrement ne te puis retorner.
Cil fu moult liés si uolt del lit leuer
Et en apres le prist a rapeler
# |
Bele pucele ce dist sains Alessins
Or m en irai en estrange pais
Mais iou ne sai com iert del reuenir
De cest anel que iou ai departi
Ceste moitié qu en m aumoniére ai ci
D ui en un an le renuoierai ci
Par un mesaige u moi se iou sui uis
Se ne reuieng puis pues prendre mari
Sauoir porras que alés sui a fin.
Ot le la bele si a ieté un cri
Quide sa mére que il iuast a li.
Bele dist il uous me uolés hounir.
Par Diu dist ele aiés de moi merci.
Sire dist ele moult ai mon cuer mari
Se moi en poise pour coi me as plus uil
Certes nen ai çou dit sains Alessis
Ains uous aim plus que riens que Dius fesist
Sans cel signour qui nous forma et fist
Ia le querrai u il fu mors et uis.
Et au sepulcre u il resurrexi.
Qu il nous reçoiue ens el saint paradis.
Sire dist ele Dius uous i laist uenir
# |
Frans hom dist ele quel le uauras tu faire
Gehis le moi pour Diu et en confesse
Se ie l  di home Diu em puisse iou perdre.
Quant il oi que pour Diu l en apele.
Dont ne l  laissast pour nul auoir de tere
Certes dist il Damediu irai querre.
Pageu01P229
Qu il nous reçoiue a son regne celestre.
Il ne faut mie a houme qui le serue.
Au congié Diu sire dist la pucele
Grand duel arai et nuit et iors acertes
Iou remanrai caitiue en ceste terre.
# |
Quant il oi qu elle l ot otroié.
Sous ciel n a home qui l  peust courecier.
Sire dist ele com ert del repairier
Di me le terme sel ferai metre em brief.
Mout as dur cuer qui or me ueus laiscier
Et pére et mére qui par t ont si trés cier.
Iou sui moult fole si ne fas mie bien.
Quant ne te fai et piés et mains loiier.
Dont ploura il des biaus oels de son cief.
Certes pucele del terme ne sai nient
L en set quant ua mais l en ne sait quant uient.
Que que iou face a Damediu te tien.
Que Dius uous doinst a ioie repairier
Se ne te uoi mais n arai mon cuer lié.
Bele dist il pour Diu ne te targier
De Diu seruir plus ne te uoel proiier.
Car ia peciéres n en iert si eslongiés.
Par sainte glise ne puisse repairier
C est li seruices que Diu par a moult cier.
Dist la pucele Sire uous dites bien.
Car se Diu plaist or le ferai moult bien.
Se Diu tant m aime que m i laist aprocier.
# |
Bele pucele çou dist sains Alessins
Ne deuons mie nos cors si raemplir
De grans uentrées que ueulent recueillir
Car endementre que li peciére uit
Et tient le bien dont li cors doit garir.
Il en doit bien pour s ame departir 
A la grant ioie qui est en paradis
La est la uie qui ia ne prendra fin.
Dolant le cors qui tout ueut engloutir
C ara dont l ame quant li cors a trop pris
Quant ia li hom n ara si cier ami
Pageu01P230
Puisqu il est mors et alés a sa fin
Que ia le ueulle plus oir ne ueir
Ains li est tart que il soit enfouis
A mal eur cil est engenuis.
Qui se trauaille pour infer deseruir.
Dist la pucele Sire uoir aués dit.
Les uos raisons doit on bien retenir.
Estes les uous belement departis
Plorent des oels ne se porent tenir
Et la pucele gentement li a dit
Or t en uas sire Dieus te laist reuenir.
Quant autrement ne te puis retenir.
Dolante en ert cele qui te nori
Si ert li péres qui toi engenui.
Et iou meisme qui t auoie a mari.
Iou remanrai en estrange pais.
Et esgarée entre tous mes amis.
Hui uerrai noeces a grant duel departir
S encor ne t  uoi de duel m estuet morir.
# |
Or t en ua sire iou te commant a Dé
Quant autrement ne te puis retorner.
Cil ert dolans qui t auoit engenré
Si iert ta mére qui te porta en lés.
Et iou meisme qui sui en ueueé.
Hui uerrai noeces a grant duel deseurer.
Il se signa si le commande a Dé.
Ele l apèle doucement et souef.
Sire dit ele iou te commant a Dé.
Con faitement m en porrai consirer
S a ten consel le peusse trouuer
Qu ensemble toi me laissaisses aler
Ia me ueroies gentement conreer
Tondre mes crins un capel afubler
Et prendre escerpe et un bourdon ferré
Seruirai toi de tes dras relauer.
Ne ia luxure ne m  uerras demener
Ne adultére ne autre puteé.
Non ferai bele ains te commant a Dé
Pageu01P231
Le glorious qui pour nous fu penés
En sainte crois pour son pule sauuer.
Ele commence grant duel a demener.
Il uint a l uis sel deffrema souef
A mienuit s enfuit de la cité
Si que ses pére et sa mére ne l set
Ne li seriant qui l orent a garder.
De c est moult liés s en loe Damedé
Que la pucele l en a congié douné.
Quant il fu iors et solaus fu leués.
Descent un ual s a un tertre monté
A quatre liues de Roume la cité
Regarde Rome et en lonc et en lé.
Enuers le ciel en a son uis torné
Estroitemenl a Iesu reclamé.
Que la pucele dont issi a esré
Doinst en cest siécle tel uie demener.
Que l ame en soit el saint regne de Dé
Puis se li est de son pére membré
Et de sa mére  si commence a plourer.
Par lui meisme s en est reconforté.
Droit en la mer en aquelt son esrer.
Preste est la nés u il porra entrer
Donne son pris si est tous seus entrés.
Drecent lor sigle laissent courre par mer.
En Iersalem les conduist Damedés 
Sains Alessins est issus de la nef.
# |
Sains Alessins est de la nef issus
uint al sepulcre u nostre sire fu.
Fist ses priiéres si s est confès rendus.
Dous iors seiourne et dous nuis i estut
Qu il ne mania ne sa bouce ne but 
Après en est al flun Iourdan uenus
U li baptesmes de nostre signour fu
Et li apostle si baptisiérent tuit.
Il se despoille si se baigna tous nus
Puis prist des palmes si s en est reuenus.
Pour les Iuis n i osa estre plus.
Pageu01S232
Car a cel iour que li sains Iiom i fu
N i auoit il des Crestiens nesun.
Droit a le Lice a son cemin tenu.
# |
Droit a le Lice une cité moult bele
Iluec s en ua sains Alessis par terre.
Mais iou ne sai com longes i conuerse.
U que il soit de Diu seruir ne cesse 
De sa maisnie ueut il a touiours estre.
# |
Après en ua en Aussis le cité
Pour une ymaige dont il oi parler
Que angle fisent par le commant de Dé
El non celi qui porta sauueté.
Onques faiture ne fu de sa biauté
Sans nostre dame la mére Damedé.
# |
Iceste ymaige signour dont ie uous cant.
Cou n est de fust ne n est d or ne d argent.
Mais li sains angles ki fist l anoncement
De nostre dame u Dius prist car et sanc
Esgarda bien son uis et son semblant.
Si fist l ymaige par Diu commandement.
Pour soie amour le mist non Marien.
# |
Marie ot non comme la mére Dé.
Si uint du ciel de sainte maisté.
Par un deuenres de la crois aourer.
Que nostre sire transi pour nous sauuer
Par itel iour de la passion Dé
Le mist li angles issi en la cité
Ainc en la tere nen ot plus poureté.
La le requist sains Alessis li ber
Tout son auoir que il en ot porté
A departi ains rien ne l en remest.
Larges aumosnes par Ausi la cité
Douna as poures u qu il les pot trouuer.
Pour nul auoir ne uaut estre encombrés
Ne ne uolt perdre del ciel les iretés.
# |
Quant son auoir lor a tout departi.
Pageu01P233
Entre les autres s asist sains Alessins
Reçust l aumosne la u Dius li tramist.
Tant en retint que son cors en soustint
Le remanant en rent as pouerins.
# |
Or reuenrons au pére et a la mére
Et a l espouse ki seule en est remése.
Quant il çou sorent ke il fuis s en ére
Çou fu grans deus que il en demenérent
Et grans complaintes par toute la contrée.
# |
Fius Alessins de ta dolante mére
Tu m es fuis dolante en sui remése.
Le liu ne sai ne ne sai la contrée
U iou te quiére toute en sui esgarée.
Ia n ierc mais lie biaus fius si n iert tes pére
Se ne reuiens en iceste contrée.
Çou fu grans deus que il en demenérent.
# |
uint en la cambre plainne de mariment
Si le despoille que n i laissa nient
N i laisse paile ne nul cier garniment.
Tost a tourné a grant duel son talent 
Par grant dolour se deiète souuent.
Ains puis cel iour n en fu lie granment.
# |
uint en la cambre toute l a desparée
Si l a destruite comme elle ert la uesprée
Ostent les pailes et les courtines lées
415 Sa grant ricoise a a grant duel tornée
Ains puis cel iour ne fu lie li mére.
Cambre dist ele mal fuissiés atornée.
Contre ques nueces uous auoie parée
Iamais en uous n iert leèce trouuée.
Tel duel en ot a poi ne ciet pasmée
Quant par la main le reliéue li pére.

De la dolour s asist la mére a tere
Ne s asist mie ne sour banc ne sour sele
Si fist l espouse saint Alessin la bele
Dame dist ele iou ai fait moult grant perte.
Pageu01P234
Iou ai perdu mes nueces les nouueles.
Or mais uiurai a loi de tourterele
Qui pert son malle puis ne ueut autre querre.
Quant n ai ton fil ensamble toi uoel estre.
Seruirai Dieu car miex ne puis iou faire.
S il ne reuient ne a toi ne repaire
Iou me tenrai deuers le roi celestre
Car a nul houme n aurai iamais a faire
Ne me faura s il uoit que iou le serue.
# |
Respont li pére Que bone feme as dit
S ensemble moi te uoloies tenir
Seruirai toi pour amour a mon fil.
Ia n aras mal dont te puisse garir 
Faille me Diex se te fait a nul di.
Dist la pucele  Sire uostre merci.
Il m espousa al los de mes amis
Or sui maluaise si me doit Diex hair
Si moi ne membre de çou que il me dist
A icele eure que de moi departi.
Quant tu pour lui me uauras retenir.
Très or tenrai Damediu a mari
Ne me faura se iou le uoel seruir.
Quant ot la mére que la pucele dit.
Que Damedeu seruira pour son fil
Tout em plourant la baise enmi le uis
Plourent ensamble del duel de lor ami
L une son fil et l autre son mari.
# |
Pleurent ensamble lor ami c ont perdu.
Pleure la mére et la pucele plus.
Dius dist la mére qu est mes fiex deuenus
Çou dist li péres   Peciés le m a tolu.
Dius dist l espouse com petit l ai eu
Hier euc signour mais n en ai ore nul
Sans Damediu le glorious la sus.
# |
Dont prist li pére de ses millors serians
Par moult de terres fait querre son enfant.
Pageu01P235
Dedens Ausis uinrent tout droit esrant.
Illuec trouuérent dant Alessin seant
Entre les autres ua l aumosne querant
Ne recounurent son uis ne son samblant.
# |
Dont ot li enfes sa tenre car muée
Sa uesteure desroute et despanée
Qu il ot portée par estranges contrées
Nel recounurent li doi sergant son pére
A lui meisme ont l aumosne dounée.
# |
Nel reconnurent ne ne l ont entercié.
Sains Alessis en loe Diu del ciel
Des sers son pére qui il ert aumoniers.
Ains fu lor sire or est lor prouendiers 
Ne uous sai dire comme il par s en fist liés.
# |
Li doi seriant s en uont a lor ostel
Il les poursuit tant que les uit entrer
Pour l ocoison de l aumosne donner
S en ua a l uis lor raison escouter
Li seriant fisent lor oste o els disner.
Se feme et il prisent a demander
Signour dist il ques hom est que queres
Un cheualier un iouene baceler
Un gentil homme si iert de Roume nés
Onques ses péres qui l auoit engenré
N ot plus d enfans sel pooit moult amer.......
Sous ciel n a houme s il l ooit regreter
Ne li estuece des iex del cief plourer.
Auoirs nous faut n auons mais que donner.
ueullions u non nous en estuet aler.
Dius dist li ostes qu en feriés uous el
Sains Alessis a bien tout escouté.
E cuers dist il com estes adurés
Gente pucele mout de mercis et grés
Iou t ai fait mal et tu m as houneré.
Pageu01P236
Pitié en ot si commence a plourer.
Li seriant uirent qu il ne l  porrent trouuer.
Trois fois l ont quis par Ausis la cité.
Par moult de teres l ont quis et demandé.
II nel connurent si ont a lui parlé.
Puis s en repairent en Rome la cité.
Noncent au pére qu il ne l  porent trouuer
S il fut dolans ne l estuet demander.
ueullent u non metent l el consirer
Mais lor grant duel ne puent oublier.
Alessis est en Ausis la cité
Son signour sert par grant humilité
Que anemis ne l em puet encombrer.
# |
Dis et set ans ainc rien n en fu a dire
Pena son cors en Damedieu seruice.
Ce ne fist il pour ami ne amie
Ne pour hounor qui li en fust a dire
Mais pour celi qui fu nés de la uirge.
Pour nul auoir ne s en tornera mie.
# |
Quant son coraige ot a çou atourné
Que ia son uel n istra de la cité
Dius fist l ymage pour Alessin parler.
Par un miedi de la Natiuité
Que tous li pules fu par matin leués
Pour le seruice qu il durent escouter.
Il i uint ains que sains i fust sonnés
Si com li hom qui  n iert acoustumés.
En es le iour que Damedieus fu nés
Fist Dieus l ymaige trois fois pour lui parler
L ymaige en a Ermener appelé.
Un saige clerc qui seruoit a l autel.
Çou dist l ymaige  Apèle l oume Dé
Car il est digne d en Paradis entrer.
Et pére et mére guerpi pour l amour Dé
Et son auoir et tout son parenté.
Bon guerredon l en rendra Damedés
A grant martyre a son cors atourné.
Pageu01P287
# |
Çou dist l ymaige Fai l ome Diu uenir
En cest moustier car bien l a deserui
Car il est dignes d entrer em paradis.
Cil ua sel quiert mais il ne l  set coisir
Icel saint home de cui l ymaige dist.
Deuant l ymaige reuint tous esbahis.
# |
Li clers reuint esmaris al moustier
Deuant l ymaige commença a prier.
Gentiels ymaige ne sai qui entercier
Angle te fisent par commant Diu del ciel
Tel paour ai tous sui desconsilliés.
Çou dist l ymaige Celuy qui les l uis siet
Près est de Diu et del régne del ciel.
Par nule guise ne s en ueut eslongier..
Ot le li clers s est issus del moustier.
# |
Ot le li clers fors del moustier issi.
Par les ensegnes que l ymaige li dist
Le reconnut onques rien n i falli
Cele part uint a apeler le prist.
Com as tu non car me dis biaus amis.
Sire dist il i ai a non Alessis
Uns peciére hom se uoel espeneir.
A ceste feste c on dist Arcedeclin
Que nostre sire forma de l aige uin
Adonques iérent dis set ans acompli
Que iou issi tous seus de mon pais
Ainc puis ne ui nul home de mon lin
Ne sai se Dius m i feroit reuenir.
Car iou fui clers de letre bien apris
Puis fui tant fols que cheualiers deuing
Feme espousai et mes nueces en fis
Ains le guerpi que li plais departist.
Qui çou a fait comment porra garir
N en orés plus Alessins li a dit.
Ot le li clers si l en a fait enclin
As piés li ciet et cil le recuelli.
E uous la noise par trestout le pais
Que cele ymaige parla pour Alessin.
Pageu01P238
Tout l en hounorent li grant et li petit.
Si fust euesques se le uausist souffrir.
# |
Quant il uoit çou que l  ueulent hounerer
Et uesque faire en Ausi la cité
E Dieus dist il ci ne uoel mais ester.
De grant ricoise et d orguel demener
Ne puet on mie Damedieu acater.
A mienuit s enfuit de la cité.
Ne quist congié ne n osa demander
Contre son gré ne l i facent ester
Droit a la mer en aquelt son esrer.
[Dans Alessis entra en une nef]
Donna son pris si est dedens entrés.
Drecent lor sigle laissent courre par mer
La prendront terre u Dius l a destiné
Droit a Troholt quidiérent ariuer
Mais ne puet estre c autre part sont torné
Tout droit a Roume les conduit li orés
A un des pors qui plus près de Roume ert.
# |
A un des pors qui ert plus près de Roume
Illuec arriue li nés a cel saint home.
Quant uoit son regne mout forment s en redoute.
Fait ses priiéres a orisons se coce
Diu en apèle et saint Piére de Roume
De ses amis que ne l  counoissent onques
Ne de l onor del siécle ne l encombrent.
# |
E Dius dist il glorious rois celestres
Se toi pleust ici ne uausise estre.
Se me counoissent la gens de ceste tere
II me prendront par force et par poeste
Si iou s en croi il me trairont a perte.
# |
Aiue Diex qui nous as em baillie
Se uel auoir le uraie compaignie.
Et deseruir uostre durable uie.
Pageu01P239
Se me counoist ma mére l esmarie
Et mi parent et m espouse et me sire
Il me tolront le uostre compaignie
S il me rembatent en ceste mortel uie.
Deffent me Diex de toutes males uisces
Et del diable que il ne m escarnisse 
Ne puis muer le cuer ne m asousplice.
Et ne pourquant mes péres me desire
Si fait ma mére plus que feme qui uiue
Si fait l espouse que ie lor ai guerpie
A tous les iors que iou aroie a uiure
N estoit mais eure plus lié ne m en fesisse
Conduit me done sire par itel guise.
Que bien les uoie et sace lor couuine.
Ne me counoissent ne nus hom ne lor die
Puis m en iroie faire uostre seruice
Si esteroit l ame moie garie.
Ist de la nef quant s orison ot dite.
# |
Quant issi ot ses priiéres finées
Si li a Dius de trestout escoutées
Qu enuers lui orent lor ueues tourblées
Ne l  recounurent li pére ne li mére.
Ne si ami ne cil de la contrée.
Ne la pucele que il ot espousée.
# |
Sains Alessins est issus de la nef
Tout un cemin s en commence a aler
Sous une espine s asist pour reposer.
Il est malade si est moult enfremés
Si crient morir par estranges ostés
Son sautier a parfondement preé
II l a ouuert si a dedens gardé.
Si a tels letres el parcemin trouué.
Que la mere a son enfant a garder
Set ans tous plains c est li primiers eés
Et puis après s il ciel en effretés
Toute sa uie que il a a durer
Pageu01P240
Or uauroit si son pére araisonner
Par itel guise peust a lui parler
Nel couneust a son roumanc parler
Et sa prouuende li uaura demander
S a Dieu pleust que li uausist douner.
Si uauroit miés ses aumosnes user
Que les autrui dont il fust encombrés
S en esteroit plus sauls a Damedé
N  en son herbec ne uauroit ia ester
Mais ça defors gesir sous son degré
Puis atendroit le merci Damedé
Et le iuise qu il li a destiné.
De sa despoille est tous atapinés.
ua s ent en Roume a son pére parler.
# |
Si s atapine que on ne le counoisse
Toute la rue s en est alés en Toiure
Parmi les rues u il fu ia bien comtes
Autre puis autre et son pére i encontre
Ensamble lui grant masse de ses homes.
Bien le counut par son droit non le noume.
# |
Son pére encontre ki reuient d orison
Si iert sa mére qui le tient par le poing
Del moustier uienent saint Piére le baron
A messe furent et a pourcession
Del fil parloient mais il n iert gaires lonc
Il l apela si l a mis a raison 
[Eufemiens beaus sires riches hom]
Car me herberges pour Diu en ta maison
[Sous ton degré me fai un grabaton ]
Enfers hom sui  pais moi pour Diu amour
Et pour ton fil qui Allessis ot non
Qui te guerpist dont tu as tel dolour
Que Dieus del ciel itel talent li doinst
Que il reuiegne a toi en ta maison
# |
Quant ot li pére ramenteuoir son fil
Pageu01P241
Pleure des oels ne s en pot astenir
Pour Dieu dist il et pour mon cier ami
Tot te ferai bons hom çou que tu dis
Lit et ostel et pain et car et uin 
Que Damedius faice tous ciaus merci
Qui le herbegent par estrange pais.
Dis set ans a que de mes oels ne l  ui.
E las peciére ne sai s est mors u uis.
Uns rices hom iert la dans Coustentins
Et uoit le pére ki herbege le fil.
Le pére apele gentement li a dit
 Laissiés le moi sire uostre merci
O moi uenés biaus sire pelerins
Herbegiés estes s o moi uolés uenir.
Emsamble moi se uous uolés tenir
Ne uous faura ne pains ne cars ne uins.
S ains muir de uous Diex ait de moi merci
Et uous ament par coi puissiés garir
Sire dist il de Diu cinc cens mercis
Dex herbet toi en son saint paradis
Hom sui estranges si uieng d autre pais
Et ostel quier et pour Diu i sui mis....
Et celui laisse que il a recuelli.
Et milleur quiert pour son cors miex seruir
S en celui muert pris est a male fin
Diu a perdu et son saint paradis.
La me tenrai u primiers me sui pris.
Quant on pour Diu m i uolra recuellir. 
ot le la mére si l a al pére dit
Sire dist ele ia t a il ostel quis
Car le herbeges pour Diu et pour ton fil.
Dame dist il prés en sui et garnis.
Ot le la mére si rapela son fil.
Herbegiés estes biaus sires pelerins.
Ensamble moi uous em poés uenir
Et pour l enfant pour cui laués requis
Ia n arés mal dont uous puissiés garir.
Dame dist il de Diu moult de mercis.
Et le signour ki uous doit maintenir.
Pageu01P242
Et a l enfant c auiés engenui
Doinst tel coraige que il puist reuenir.
Il reuenra pour uoir le uous pleuis.
Ot le la mére si l en a fait enclin
Pleure des oels et li pére autresi.
# |
Eufémien biaus sires rices ber
Herbegiés sui la merci Damedé.
Enfers hom sui soufraitous de parler
Un grebeton me fai sour ton degré
Pour cel enfant ke tu pues tant amer.
Que Dius li doinst itel home trouuer
Qui si le saint qu a li puisses parler.
Bons hom dist il pour amor Damedé
Et mon enfant pourcoi l as demandé
Herberc aras et pain et car assés
Et puis del uin quant uous boire en uaurés.
Que Dius assoille toute crestienté
Qui l  me herbet par estranges ostés
Moult a dur cuer que si m a oublié.
# |
Pleure la mére le duel de son enfant
Qu ot ramentoiure dont ot le cuer dolant.
Li pére en ua ses mains si detoriant
Que a la tere en cairent si gant.
Sains Alessins s abaisse se li rent.
E Dius dist il urais pére tous poissans
Quele amistié entre pére et enfant
Ces felonnies que iou lor fac si grans.
Me sont legiéres ses trouuerai pesans
Al grant iuise me reuenront deuant
Pour pére et mére qui me pourmetent tant
Que si par fac coureciés et dolans.
Aiue Diex s en sont si desirant
Com il les uoit plourer si tenremant.
Iriés en est mais il n en fait samblant.
Crient et redoute ne l  uoisenl rauisant.
Pageu01P243
De tout a mis en Iesu son talent.
Mieus aimme Diu ke nul home uiuant.
Dius dist li pére cor eusse un sergant
Qui le gardast trestout a son talant
S il estoit sers iou le feroie franc.
Un en i ot qui s en presente auant.
ués me ci sire se Y gare par uo commant
[Par toie amour en soufrirai l ahan.]
# |
Donc le menat endroit sous le degré
Fait li son lit ou il puet reposer
Tout li aporte qanque besoins li est
uers son seignour ne s en ueut mesaler
Par nule guise ne l em puet om blasmer.
# |
Souuent le uirent et li pére et li mère
Et la pucele que il ot espousée
Par nule guise onques ne l  rauisérent.
Il ne lor dit n il ne li demandérent
Ques hom estoit et de quele contrée.
# |
Souuentes fois lor uit grant duel mener
Et tout pour lui et nient tout pour el
Et de lor eus souuentes fois plourer.
Il les esgarde sel met el consirer
N a soig que l  uoie si est a Diu tornés.
# |
Sour le degré u gist sour une nate
La le paist on del relief de la table
Sa poureté deduist a grant barnaige.
Il ne ueult mie que sa mére le sace
Miels aime Diu que trestout son lignaige.
# |
De le uiande qui del ostel li uient
Tant en retient que son cors en soustient
Le remanant en rent as prouuendiers
N en fait mugot pour son cors encraissier
As poures gens le redonne a mangier.
En sainte eglise conuerse uolentiers
[Chascune teste se fait acomungier
Pageu01P244
Sainte escriture ço ert ses conseillers]
De Diu seruir qui le rueue efforcier.
Sains Alessis ne s en uoelt eslongier.
# |
Sous le degré ou il gist et conuerse
La li aporte a mangier la pucele
Qu il espousa et sa feme doit estre.
A grant barnaige deduit sa grant pouerte.
Li serf son pére qui le maisnie seruent
Léuent lor mains hanas et escueles
Les laueures li getent sour la teste.
Ne s en courouce ne il nes en apele.
# |
Tout l escarnissent si l  tienent por bricon
L aige li getent et moillent son liton
Ne s en courece icil saintismes hom
Ains prie Diu que trestout lor pardoinst
Par sa merci mais ne seuent qu il font.
Par une feste de sainte rouuison
Monta li pére tes degrés contremont.
Et uist gesir son fil el grabaton.
Il l apela si l a mis a raison
Biaus crestiens ne sauons uostre non.
Faut uous conrois de coi aiés besoing
Sire dist il Crestiens ai a non.
Et trestout cil qui leué sont des fons.
Qui cest non garde s en a bon guerredon
Et qui ne l  fait mort morians a non.
Li cors porist l ame toute en pert on
Fors de la garde des mains nostre signour.
# |
Par mon droit non sire m aués noumé
Se tant sui bons que m en puisse garder.
En saint baptesme en fons me fut donnés
Mais iou l  criem perdre par mal siecle mener.
Conroi ai tant que ne le puis user.
Celui em puisse grassier et loer
Pageu01P245
Pour cui amour le me faites donner
II uous ramaint celui ke tant ames
Bons hom dist il ke me ramenteués
N est mie uis qui tant a demouré.
Salue en est l ame se Dieu l a commande
Et Dius en penst par sa grant pieté.
Mout a dur cuer qui si m a oublié.
ua sent li pére et li fils est remés.
E uous le mére qui descent al degré.
Et le pucele la fille Signoré
Çou fu l espouse un mantel affublé
D un paile brun d un hermin engoulé.
Quant il les uoit s est mout espoentés
Que par pecié ne lor soit endité.
Quant il les uoit et uenir et aler
Et uair et gris et bliaus trainer
Par desor lui et descendre et monter
N est tant hardis qu es ost araisonner
Que ne l  counoissent a son roumanc parler
Que ne l  rembatent ens el pecié mortel.
Li mére apele la fille Signoré
Saués pucele dont m ara moult pesé
Moi est auis cis pelerins me het.
Mout longement a o nous conuersé
C onques nule eure ne me uaut aparler.
Il est malades si est moult enfremés
Ne uiura gaires car moult est descarnés.
Car li faisons ses drapiaus relauer
Çou iert aumosne si nous en sara gré.
Sauoir uauroie de quel pais est nés
Nel sarons mais puis k il iert deuiés.
Dist li pucele Alons li demander.
# |
Çou dist li mére Iou i uois moult enuis
Quant ie l  regart membre moi de mon fil
Pour un petit ne l  resamble del uis.
Lors plour des oels ne m en puis astenir
Çou est li dels dont m estora morir.
Cele part uint a apeler le prist
Dont estes uous biaus sire pelerins
Pageu01P246
Dame dist il pour amor Dieu merci.
Iou sui malades si suis près de ma fin
Ie ne deuroie uous ne autrui mentir
Car par mençoigne pert on saint paradis
D ui a tierc iour le sarés bien de fi.
Car or aproce al tans et a sa fin
Et au iuise ke il deuoit morir.
Mais ains qu il muire uaura faire un escrit
Si metra tout par letre el parcemin
Si com li sire qui bien en est garnis
Et trés bien set et letres et escrit.
Aprociés moi dist il dame un petit.
Ele s aproce dusc  au lit u il gist.
Il s abaissa as piés se li cai
Puis le baisa se li cria merci.
Sire dist ele quel pardon m aués quis
# |
Sire dist ele quel pardon me querés
Pour mon malaige quic iou estre encombrés.
Sire dist ele tout uous soit pardonné.
 uostre grant painne que eu en aués
Pour amour Diu si le me pardonnés.
Et la pucele les a bien esgardés
Se li pardonne ele fait autretel.
Ele s en tourne cil est moult liés remés.
# |
Iluec conuerse issi dis et set ans.
Ne l  recounurent ne li serf ne li franc
N onques nus hom ne sot de ses haans
Fors sol li lis u il a geu tant
Ne pot muer cil fu aparisans.
# |
Dis et set ans a prourendiers esté
Et autretant en Ausis la cité.
Ne but de uin ne de car n a gousté
Mais del relief qui li uint de l ostel
Poi en mania a l eure del souper
A tout le mains qu il s en pot consirer.
# |
Quant li sergant li dounent del relief
Pageu01P247
Tout le millour en rent as prouuendiers
Et le plus pesme retient a son mangier
Dous iors ieune puis si maniue au tierc.
Ore est fourment ses cors afoibliés
Se li a Diu pardonné ses peciés.
Sa fins aproce s en loe Diu del ciel.
# |
Trente quatre ans a si son cors pené
Dex son seruice li uelt guerredonner
Sa fins aproce ke il doit deuier
Se li a Diex ses peciés pardonnés
Ses cors est nés comme argent esmerés.
Moult li agriéue li soie enfremetés
Et si set bien que il s en doit aler
S en est moult liés s en loe Damedé.
Cel sien seriant a a lui apelé.
# |
Os tu serians qui tant iour m as serui
Dius et sa mére le te puisse merir
Poures hom sui ne l ai que departir.
Quier moi biaus frère et enche et parcemin
Et une penne si ferai un escrit.
N escris pieça or m en est talens pris.
Esbatrai moi pesans sui de morir.
Au congié Diu li serians respondi.
# |
Cil li ua querre si li a aporté.
Quant il le tint s en loa Damedé.
Tout i escrit quanqu  il a manouuré
Et çou i mist de quels parens il ert
Com s en ala en Ausi la cité
Et com l imaige fist Dius pour lui parler
Et pour l ounour dont le uaut encombrer
S en rafui en Roume la cité
Sen boin seriant n i uaut mie oublier
Que mieus l en sot quant tant iour l a gardé.
Les lui le tint ne uaut pas demoustrer
C om ne l  counoisse dusqu il s en soit alés.
Car ainc n ama loenge seculer.
Sa fin aproce li cors est agreués
Pageu01P248
Droit entour none s acoise de parler.
En es le iour que il dut deuier
Diu consumate em prist a apeler.
Onques nus hom ne l oi d  el parler.
En la semainne que il s en dut aler
uint une uois trois fois en la cité
Fors del sacraire par commandement Dé
Por son ami qu il en uoloit mener
Preste est la gloire u il porra entrer.
Cel iour a dit Car querés l oume Dé.
# |
A haute uois lors uint autre semonse
Que l oume Diu quiérent qui gist en Roume.
[Si li depreient que la cités ne fonde]
Quant il l oirent durement le redoutent.
# |
Sains Innocens iert adonc apostoiles
A lui en uinrent et li rice et li poure
Requisent li consel de cele cose
Qu il ont oie qui si les desconforte
Ne gardent l eure que terre les encloe.
# |
Li apostoile et li empereour
Li uns Acaire li autre Honoire out non.
Et tous li pules par commune raison
Deprient Diu que consel lor en doinst
De cel saint home par qui il gariront.
# |
Trestout deprient la soie pieté
Que lor ensaint u le puissent trouer.
uint une uois qui lor a endité
A le maison Eufemien querés
Car illuec est iluec le trouuerés.
# |
Tost s en tournérent sour dant Eufemien
Alquant le prendent forment a blastengier
Iceste cose deussiez anoncier
A tout le pule qui ert desconsilliés 
Tant l as celé moult i a grant pecié.
Pageu01P249
# |
II s escondist com li hom qui ne l  set
Il ne l en croient a l herbec sont alé.
Il ua deuant sa maison aprester
Si la fait bien torcier et atorner
A l apostoile qui ens deuait entrer
Forment l enquiert a tous ses menestrés
Mais il respondent que nus d els rien n en set.
# |
Li apostoile et li empereour
Sient en banc et pensif et plouros
Et entour aus li prince et li baron.
Deprient Diu que consel lor en doinst.
De cel saint home par cui il gariront.
# |
Endementiers que il ont iluec sis
Desoiure l ame del cors saint Alessin.
D iluec en ua tout droit em paradis
Ia iert en transe quant la pucele uint.
Adont l esgarde si le uit empalir.
Sire dist ele moult uous torble li uis.
Bele dist il car près sui de ma fin.
Grant paour ai car près sui de morir.
Car or uoi çou que onques mais ne ui
uoi quantes mains me uoelent recuellir
Hui perirai se Dius ne me garist.
Pense del cors qu il soit enseuelis
L ame ara çou que ele a deserui.
# |
II li a dit  Pour amour Diu pucele
Ma fins aproce ne uiuerai mais gaires.
Sains Bonifaces que on martir apele
[Cil a en Rome une eglise mout bele]
Porter m i fai se m i fai metre en tere
Quant tu morras tu i uauroies estre.
Au congié Diu sire dist la pucele.
# |
Bele pucele çou dist sains Alessins
Se or eusse tant Damediu serui
Pageu01P250
Que iou peusse les sains souner oir
Dont fuisse liés si seusse de fi
Que m ame eust son liu em paradis.
Si recouurast uers Damediu merci.
A icele eure que li sains hom le dist
Li saint commencent tout ensanle a ferir.
Soutient a force la cités retentist
N i auoit saint tant soit grans ne petis.
Ne sont plus cler que onques mais ne fist.
Ains que il muire les a bien cler ois.
Bele pucele çou dist sains Alessis
oiés les sains le Damediu merci.
Ma fins aproce dont ie ne puis garir.
Qui a tous homes fait tous auoirs guerpir.
Sans les aumosnes con ne s en puet tollir.
uois ci mes palmes que i ai a tout l espi
De Iersalem l aportai quant iou uing
Bien sont gardées iusqu au iour de ma fin.
A mon cauet quant iou iére enfouis.
M en faites crois et as piés autresi
Dius pensera del croistre et del tehir
L anoncemens d un angle le m a dit.
Iou ne sui mie de mout lointaing pais
Quant mi parent seront al seuelir
Si ert mes pére et ma mére autresi
Et une espouse que iou ai deguerpi.
Ot le la bele si ieta un souspir.
E Dius dist ele iou quic c est mes amis
Sire dist ele sont il bien lonc de ci
Mandas lors tu par mes qui lor desist
Ne pot parler s est transis l esperis
Donc fut dolente que plus ne l ot enquis.
Li bons serians qui tant iour l ot serui.
Il ua au pére si li a tantost dit
Sire dist il mors est li pelerins.
Ma damoisele l a fait enseuelir.
# |
Li bons serians qui serui uolentiers
Il le nonça son pére Eufemien
Souef l apele se li a consillié
Pageu01P251
Sire dist il mors est tes prouuendiers.
Çou m est auis qu il ert bons crestiens.
# |
 Mout longement ai o lui conuersé
De nule cose certes neu sai blasmer.
Çou m est auis que çou est li hom Dé. 
Tous seus en est Eufemiens tornés.
ua a son fil u gist sour sen degré.
# |
Le drap sousliéue dont il estoit couuerz
uit del saint hom le uis et cier et bel
Et en sa main sa cartre et son seel
Ens a escrit trestout le sien couuera.
Eufemiens ueut sauoir k ele espialt.
# |
II le weut prendre mais ne li pot tolir
A l apostoile reuint tous esbahis
Sire pour Diu aies de moi merci.
Or ai trouué çou que tant auons quis
Sous mon degré gist mors uns pelerins
Tient une cartre mais ne li puis tolir.
# |
Sains Innocens entendi la raison
Qui apostoile estoit a icel iour
Et ot les sains ki sounent a un son
Dusqu a la nuit de lor gré toute iour
Et des sains angles uit la pourcession
Qui portent l ame cantant nostre signour.
De cele cartre li prist moult grans paours
[ uers le degré s en corut a bandon]
Et tous li pules esmaris enuiron.
Sous le degré uinrent al grabaton
N en apelerent car ne sorent son non.
# |
Li apostoiles et li empereour
Deuant lui uienent getent s a orison
Misent lor cors en grans afflictions
Pageu01P252
Se li deprient par mout bele raison
Merci merci merci saintismes hon
Ne te connumes ne ne te connisson.
# |
Ci deuant toi soumes doi peceour
Par la diu grasse clamé empereour
C est sa mercis qu il nous consent l ounour.
De cest empire soumes gouureneour
De ton consel soumes moult soufraitous.
# |
 Cis apostoiles doit les ames garir 
C est ses mestiers dont il a a seruir.
Rent li la cartre par la toie merci
Si nous dira que il treuue en escrit.
Si nous doinst Dius qu encor puissons garir.
# |
Li apostoiles mist sa main a la cartre
Sains Alessins la soie li alasque
Cil le reçut ki ert de Rome pape
Quant il le tint si le moustra as autres.
Illuec fist Dieus un glorious miracle
Que de sa main s en ala droit la cartre
A la pucele s en ala a la place
Ens en son sain en son bliaut de paile
Emprès sa car ot uestue la haire.
Doucement sert le glorious mirable
Ele ne ueut c om ne feme ne l  sace
Sains Innocens esperdi son coraige
Si ot uergoigne des houmes de la place.
Et paour a ke Damedius ne l hace.
# |
Sains Innocens quant ot la cartre ouerte
Et uit les letres que li sains hom ot fètes
Ains li escape que le peust espialre
Tout droit en ua el sain de la pucele
Sous son bliaut entre ses deus mameles
U ele pleure les mals et les soufraites
Que li sains hom sour le degré a traites
Ne si ne sait c a lui eust afaire
Pageu01P253
Mais perdre en crient le glorious celeste.
# |
Oiés signour con grande loiauté
Tout home doiuent a lor moiller porter.
Car tel monstrance fist le iour Damedés
Que a sa mére ne uaut la cartre aler
Ne a son pére qui l auoit engenré
Mais a l espouse ki bien auait gardé
Le compaignie de son ami carnel
La ua la cartre par le plaisir de Dé
Cil qui le uirent furent espoenté.
# |
Or est remése la cartre a la pucele
Par le plaisir le glorious celestre.
Plus tost que pot le prent a la main destre
Saint Innocent l apostoile en apele
Sire dist ele que porra de moi estre
Car me consille que n en soie mesfete.
# |
Bele dist il buer fuisses tu ains née.
Toie est la cartre que Dius le t a donée
Qui que toi plaist doit estre deliurée.
Sire dist ele iou sui moult esgarée.
Faire quit cose dont li cors sains me hée.
Ele esgarda les clers de la contrée.
A saint Ambroise a la cartre liurée.
# |
Cil ert euesques et canceliers saint Pére
Il list la letre  li autre l escoutérent.
Le non lor dist del pére et de la mére
Et de celi que il ot espousée
Et si lor dist de ques parais il ére 
Et la moitié de l anel ont trouuée
Dedens la cartre trés bien enuolepée
Dont la moitié li ot recommandée.
Ele l ot bien estoie et gardée
Il li demande ele l a aprestée
Il les assamble si se sont acordées.
Dist l apostoiles  Ceste ensegne est prouuée.
Sire dist ele que l  m auiés tant celée
Pageu01P254
Si les eusse rendues et moustrées.
Grans fu li diex a terre ciet pasmée.
# |
Et si lor dist com s enfui par mer
Con s en ala en Ausis la cité
Et com l ymaige fist Dius pour lui parler
Et pour l ounor dont le uaut emcombrer
S en rafui a Roume la cité
Sen bon seriant n i uaut mie oublier.
Que miels l en soit qui tant iour l a gardé.
# |
Quant ot li pére ke on troeue en la cartre
A ses dous mains desront sa blance barbe
E fiels dist il con dolorous mesaige
Iou aesmoie ke tu uis repairasses
Pour Diu merci si me reconfortasses.
# |
A haute uois prist li pére a crier
E fius dist il quels dels m est demorés
Con male garde ai fait sous mon degré
Et iou peciére com par sui auulés
Tant l ai ueu c ains ne l  soi auiser.
# |
 Fiels Alessis de ta dolante mére
Tante dolour a pour toi endurée
Et tant grant fain et tant soif trespassée
Et tantes larmes pour le tien cors plourées 
Cis dels l ara sempres par acorée
Qui est moult grans  anqui sera tuée.
# |
Fils qui seront mes grandes iretés
Mes larges teres dont iou auoie assés
Mi grant palais en Rome la cité
Par toie amour m en iére mout penés 
Se tu uesquisse t en fusses hounerés.
# |
Blanc ai le cief et le barbe kenue
Mes grans onors auoie retenues
Ie uous seruoie mais uous n en auiés cure.
Pageu01P255
Si grans dolors m est hui cest iour uenue
Fils la toie ame soit el ciel absolue
# |
A tel dolour et a si grant pouerte
Fils t es deduis par alienes teres
Et de cest bien qui tous deust tiens estre
Poi em presis en la toie herberge
Se Diu pleust sire en deussiés estre.
# |
Toi couuenist lance et escu porter
Espée çaindre comme tes autres pers
Et grant maisnie ricement conreer
Le gonfanon l empereour porter
Si fist tes pére et tous tes parentés.
# |
De la dolour que demenoit li pére
Grans fu la noise si l entroi sa mére.
La uint corant comme feme deruée
Batant ses palmes corant escauelée.
uoit mort son fil a terre ciet pasmée.
# |
Qui dont le uit son grant duel demener
Son pis debatre et son cors degeter
Ses crins derompre son uis desmaiseler
Et son mort fil detraire et acoler
N ot si dur cuer ne l estuece plourer.
# |
Desront ses crins si debat sa poitrine
A grant duel met la soie car meisme
E fiex dist ele com m eus enhaïe
Et iou caitiue com par sui auulie
Ne l  recounui onques tant le ueisse.
# |
Pleure des oels si escrie a haus cris
Puis se regrete   Mar te portai biaus fils.
Et de ta mére com n en eus mercis
Pour toi ueir desiroie a morir
Çou fu meruelle que pitiés ne t em prist.
# |
Fils Alessins de la toie car tenre
Pageu01P256
[A quel dolour as deduit ta iouente
Pour quoi m  fuis ia t  portai en mon uentre
Et Dius le set que tote sui dolente 
Ia mais n ier liée pour home ne pour femme.
# |
Fils Alessis mout eus dur corage]
Si adosas tout ton gentil lignaige
Se une fois a moi seule parlasses
Ta lasse mére si le reconfortasses
Qui  st si dolante biaus fiels buer i alasses.
# |
E lasse mére comme fort auenture
Que ci uoi morte toute ma noureture
Ma longe atente a quel duel m est uenue
Que porrai faire dolante créature
[Ce poise moi que li miens cors tant dure.]
# |
Ains que t eusse en fui si desirouse
Quant tu fu nés s en fui issi ioiose
Çou poise moi ke ma fins tant demore.
# |
Signor de Rome pour l amor Diu merci.
Aidiés m  a plaindre le duel de mon ami.
Grans est li dels qui sor moi est uertis.
Ne puis tant faire que mon cuer en sasi
Il n est meruelle n ai mais fille ne fil.
# |
Entre le duel del pére et de le mére
uint la pucele qui il ot espousée
Que il laissa en la maison son pére 
Sire dist ele com longe demourée
Atendu t ai en la maison ton pére
Tu m i laissas dolante et esgarée.
# |
Sire Alessis tant iour t ai desiré
Et tantes larmes pour le tien cors plouré.
Et tot pour bien et nient tout pour el.
Pageu01P257
# |
Sire Alessins de ta iouuente bele
Con sui dolante quant toi porrira terre
E gentiex hom si dolante puis estre
Iou atendoie de toi bones nouueles
Et or les uoi dolerouses et pemes.
# |
Se te seusse ça defors le degré
U as geu de longe enfremeté
Nus hom qui uiue ne m en peust tourner
Qu ensamble toi ne m esteust poser.
# |
Or par sui ueue sire dist la pucele
Iamais leece n arai car ne puet estre
N a carnel houme n arai iamais a faire.
[Diu seruirai le roi qui tout gouerne ]
Ne me faura s il uoit ke iou le serue.
# |
Tant i plourérent et li pére et li mére
Et la pucele que trestout s i lassérent.
Endementiers le saint cors conreérent
[Tot cil seinor et bel l acoustumérent
Felix tot cil qui par foi l honerérent]
# |
Signour que faites çou dist li apostoles
Que uous aiue cil deus ne ciste noise
[Qui que soit doels a nostre oes est-il ioie]
Car par celui arons boine uictore. 
# |
Trestout le prendent qui porrent auenir
Cantant emportent le cors saint Alessin.
N estuet semonre cels qui l orent oi.
Tout i acorent et li enfant petit
Et tout li prient que d aus tous ait merci.
# |
Si s en esmurent toute la gens de Roume
Plus tost i uient qui plus tost i puet courre
Parmi ces rues en uinrent si grans routes
Ne quens ne rois n i puet faire enterotes
Ne cel saint cors ne puent porter outre.
Pageu01P258
Entr  els em prisent li signor a parler
Grans est la presse nous n i porrons passer
Pour cel saint cors que Diex nous a presté
Liés est li pules qui tant l a desiré
Tant en i uienent c om nes en puet torner.
# |
Respondent cil qui le regne baillissent
Estés signor nous en querons mecine
De nos auoirs faisons grans departies
La gent menue qui l aumosne desirent
S or nous font presse si en iermes deliure.
# |
De lor auoir prisent l or et l argent
Si l ont geté deuant le poure gent
Pour çou quidiérent auoir descombrement.
Que lor aiue  il n en ueulent nient
A cel saint cors ont torné lor talent.
# |
A une uois crient la gens menue
De cest auoir certes n auons nous cure
Mais del saint cors que il nous face aiue
Car par celui nous iert uie rendue.
# |
Sours n auulés ne contrais ne lepreus
Ne crestiens qui tant soit languereus
Ensorque tout nus hom palasinex
Icil n i uint qui  n alast malendos
Ne nus n i uient qui report sa dolour.
# |
N i uient enfers de cele enfremeté
A cel saint cors lues ne soit rasenés
Auquant i uienent auquant s i font porter.
Si uraie espesse lor a Dius demoustré
Qui uient plorant cantant l en fait aler.
# |
Li doi signour qui le regne gouuernent
Quant il en uirent les uertus si apertes
Alquant le prendent et li auquant le seruent
Auques par proi et auques par poeste
Pageu01P259
Passent auant si desrompent la presse.
1305 Sains Bonifiaces que on martire apele
Auoit en Roume une eglise mout bele
Illuec portérent saint Alessin acertes.
# |
La gent de Roume qui tant l ont desiré
Set iours le tinrent sor terre a poesté.
Grans fu la feste ne l estuet demander.
De toutes pars l ont si auirouné
Sous ciel n a home qui i puist habiter.
# |
El setme iour fu faite sa herbege .
A cel saint cors a la gemme celestre.
Traient s en sus si alasque la presse.
uellent u non le laissent metre en terre.
# |
A encensiers a oires camdelabres
Clerc se reuestent en capes et en aubes.
Cel saint cors metent en un sarcu de marbre.
# |
D or et d argent fu li sarcus parés
U cel saint cors ueulent metre et poser
Si l enfouirent a uiue poesté.
Pleure li pules de Rome la cité
So siés n a home qui  s puist reconforter.
# |
Ore auons dire du pére et de la mére
Et de l espouse comme il le regretérent.
Le iour i ot cinc cens larmes plorées.
# |
Quant sour la tere n en porent mais tenir
uellent u non le laissent enfouir.
Prendent congié au cors saint Alessis
Biaus sire pére aies de nous merci
A ton signour nous soies boins plaidis.
# |
ua s ent li pules  et li pére et li mére
Et la pucele onques ne deseurérent.
Ensamble furent dusqu a Deu en alérent.
Pageu01P260
Lor compaignie est boine et hounerée
Pour cel saint home ont lor ames sauuées.
# |
Com bones oeures Diex et com bon seruice
Fist cil sains hom en ceste mortel uie
Or en est s ame de gloire raemplie
Quant que ueut a n en est un point a dire
Ensorquetout et si uoit Diu meisme
# |
[Sains Alexis est el ciel sans doutance
Ensemble o Dieu en la compaigne as angres]
Et la pucele dont il se fist estrange 
Or sont priué ensamble sont lor âmes.
Or sont en glore sans nule repentance
Illuec conuersent et si lisent lor salmes
Ne uous sai dire comme lor ioie est grande.
# |
Elas  caitis  com somes encombré
Que porrons dire trop sommes apressé
Pour nos peciés sommes tout auulé.
La droite uoie nous font entroublier
Par cel saint home deuoumes ralumer.
# |
Tenons signour cel saint home en memoire
Çou li prions de tous mals nous asoille.
*** END
