#META#  TextURI           ThebesC
#META#  DEAF              http//www.deaf-page.de/fr/bibl/bib99t.php#ThebesC
#META#  TL                
#META#  FEW
#META#  ARLIMA            https//www.arlima.net/qt/thebes_roman_de.html
#META#  Author            
#META#  AuthorBorn        
#META#	AuthorBornAmb     
#META#  AuthorDied        
#META#	AuthorDiedAmb     
#META#	AuthorFl1
#META#	AuthorFl2
#META#  uIAF              
#META#  TextTitle         Le Roman de Thebes
#META#  TextSubtitle
#META#  Textuols          1
#META#  TextSubi          Roman
#META#	TextDom           littéraire
#META#	Translation       false
#META#	Collection
#META#	CollectionNo
#META#  TextDescARL       uers octosyllabiques à rimes plates
#META#  TextDescuers      8
#META#  TextDateARL       uers 1150
#META#  TextDateAdi       
#META#	TextDateMin
#META#	TextDateMax	  
#META#  EdEditor          Léopold Constans
#META#  EdPlace           Paris
#META#  EdPublisher       Firmin Didot
#META#  Eduol            
#META#  EdYear            1890
#META#  EdPages          
#META#  MsBase            Paris Bibliothèque nationale de France 375
#META#  MsOther
#META#  MsNum             
#META#	MsDateARL         
#META#	MsDateAdi         
#META#	Form              
#META#	Complete          
#META#	NoWords          
#META#	NoLines          
#META#	DialAuth
#META#	DialScribe
#META#  ScanURL           https//archiue.org/details/leromandethbes00consgoog
#META#  ScanURIOther     
#META#  ArkID             ark/13960/t2i67fs6m
#META#  LccnID
#META#  OclcID
#META#  WebAuthor         María Dumas (pp. 1-183)
#META#  WebAuthor         María Florencia uieyra (pp. 184-348)
#META#  WebAuthor         Karina Fernández (pp. 349-507)
#META#  WebReuiewer       Gustauo Fernández Riua
#META#  ORCIDReuiewer     https//orcid.org/0000-0002-2202-6354
#META#  MiscInfo
#META#  CCLicense         CC BY-NC-SA 4.0 International

*** START
PageP001
ROMAN DE THÈBES
Qui sages est nel deit celer
Ainz por ço deit son sen monstrer
Que quant serra del siècle alez
En seit pués toz iorz remembrez.
Se danz Homers et danz Platon
Et uergiles et Ciceron
Lor sapience celissant
Ia ne fust d eus parlé auant.
Por ço ne uueil mon sen taisir
Ma sapience retenir
PageP002
Ainz me delét a aconter
Chose digne de remembrer.
Or s en uoisent de tot mestier
Se ne sont clerc o cheualier
Car aussi pueent escouter
Come li asnes al harper.
Ne parlerai de peletiers
Ne de uilains ne de berchiers
Mais de dous fréres uos dirai
Et lor geste raconterai.
Li uns ot non Ethioclès
Et li autres Polinicès.
Edipodès les engendra
En la reïne Iocasta
De sa mére les ot a tort
Quant son pére le rei ot mort.
Por le pechié dont sont criié
Furent felon et esragié
Thèbes destruistrent lor cité
Et degastérent lor regné
PageP003
Destruit en furent lor ueisin
Et il ambedui en la fin.

Des dous fréres ore a present
Ne parlerai plus longement
Car ma raison uueil comencier
D un lor aiuel dont uueil traitier.
Lor aiues ot non Laïus
De Thèbes fu et reis et dus.
As deus ala por demander
Qual fin li uoudront destiner.
Danz Apollo li a mandé
Par un respons que a doné
Que a present engenderra
Un felon fil qui l ocirra
Et ainz que fust li anz passez
Edipodès fu engendrez
Qui pués l ocist a son pechié
Si come il ert prophetizié.
PageP004
Li reis fu mout espoentez
Por le respons qui fu donez
Ocirre comanda l enfant
Tantost come il uendreit auant.
La mére plore et crie et brait
Ses poinz detort ses cheueus trait
Pasmee chiet sor son enfant
Et demeine dolor mout grant
Lasse dolente que fierai
Dolerose que deuendrai
Chaitiue rien por quei nasquis
Pecheresse por quei uesquis
Homecide coment serrai
De mon enfant que io portai
Petiz enfes por quei fus nez
Por quei fus onques engendrez
Por qual forfait et por qual tort
Petiz enfes receuras mort
Ia n iés tu pas fiz de putain
Ne de moine ne de nonain.
A douce rien mar te portai
Mar te norri mar t aletai
PageP005
Et tis pére mar t engendra
Quant ocirre te comanda
Blasmé serron tuit de ta mort
Tis pére a dreit et io a tort
Il t a ocirre comandé
Cherisme[s] fiz estre mon gré.
uers les deus uueut eschaucirer
Et lor respons a faus prouer
Mais il sont ueir si com ie cuit
Issi iert il come il ont dit.
Sor son fil demeine ital plor
La reïne et ital dolor
Ne la pueent home escouter
Del duel qu il li oent mener.

Li reis fu mout espoentez
Treis de ses sers a apelez
Pramis lor a or et argent
PageP006
Et comandé priueemet
Son fil tougent a sa moillier
Si li augent le chief trenchier.
Or s en tornent cil o l enfant
La reïne remest plorant
Sa chiére bat ses poinz detort
Et depreie les deus por mort.
Quant ot assez plaint et ploré
Son cors debatu et lassé
Amenuisié sont si sospir
Et se comença a dormir.
La mére est lasse si s endort
Et sis fiz uait receiure mort.
Mais or uerron qui porra plus
O Apollo o Laïus
Se li enfes est decolez
Donc est li deus a faus prouez
S il eschape des mains as treis
Poor en puet aueir li reis.
PageP007
Quant furent loign de la cité
En un grant guaut en sont entré
Descouert ont le fil le rei
D un sidone qu il ot sor sei.
Cil fu petiz ne sot la sort
Ne ne s aperçut de sa mort.
Ses mains tendié et si lor rist
Come a sa norrice feïst.
Empor le ris qu il a geté
Commeü sont de pieté
Et dient tuit Pechié feron
Quant il nos rit se l ocïon.
Andous les piez li ont fendu
A un haut cheisne l ont pendu
Por çol firent nel deuorassent
Ors ne lëon ne nel maniassent.
Or s en tornent li serf tuit trei
Pendant laissent le fil le rei.
Dient al rei Seürs seiez
Dès ore mais uos esioiez
PageP008
Se uos poez des uis guarder
Ne uos estuet les morz doter.
Cil ont le rei asseüré
Mais traï l ont et engané
Car li enfes qui en haut pent
Après aura socorement.

Par icel bois uait cheuauchant
Com fortune le uait menant 
Li reis de Phoche la cité
Qui a l enfant pendant troué
Despendu ont le fil le rei
Danz Polibus l en porte o sei
Norrir le fait si l a tant chier
Com se l eüst de sa moillier.
Et quant li enfes ot quinze anz
Genz ert et proz sages et granz.
Li reis le queut en tal chierté
PageP009
Son dru en fait et son priué
Et por iço qu il l ot tant chier
Si l adoba a cheualier.
Enuie en ont si compaignon
Sil laidissent de lor raison
Plus de cent feiz l ont apelé
Fil a putain bastart geté
En grant baudece estes montez
Si ne sauez dont estes nez
Mais la pute le uos dira
Que al chaisne uos encroa.

Li dameiseaus fu mout marriz
Des blastenges et des laiz diz
A Apollo en uait parler
Cui fiz il est uueut demander
A Apollo en uait tot dreit
Demander qui sis pére esteit.
Li deus li dist Por queil sauras
Car ia ton uuel nel conoistras.
Taus iorz serra por ueir te di
PageP010
Que tu diras  Por quei iol ui 
Et d une chose toz fiz seies
Que ia ton uuel nel conoistreies.
Por tant se tu uers Thèbes uas
De ton pére nueues orras.
Cil ést del temple come ains pot
Ne del respons cure nen ot
Car dit li a par couerture
Por ço si n a del respons cure
Dreit a Thèbes sa ueie aquent
Por son pére que ueeir uueut.

Bien près de la cité de Phoche
En un grant plein lez une roche
Aueit un temple bel et gent
Et si uos di mon escïent
Le ior i ot grant aünée
De plusors genz de la contrée
Car une feste celebroent
D un de lor deut que coutiuoent.
PageP011
Assez i ot contes et dus
uenuz i ert danz Laïus
Et d autre gent tant i aueit
Nus hon le nombre n en sauait
Ieus i faiseient genz et beaus.
La uint errant li dameiseaus
Talent li prist d iluec ester
Les ioeors uueut esguarder.
Que uos direie longe chose
N aueit iluec esté grant pose
Quant des ieus sorst une meslee
Par l encheison d une plomee
Que dui danzel iluec getoent
Et del ieter mout se penoent.
A tant montérent les tençons
Par l aramie des bricons
Que s en meslérent li seignor
Dont granz damages fu le ior.
Homes i ot assez maumis
Danz Laïus i fu ocis
La teste i ot le ior coupee
PageP012
Et ne fu par autrui espee
Que par l espee de son fil
Qui pués en iut en grant eissil.
Li reis de Thèbes quant fu morz
Ço fu damages granz et forz.
Ioste le temple lez un arbre
L ont mis en un sarqueu de marbre.
Mout demenérent grant dolor
Cil de Thèbes por lor seignor.
Quant orent mis le cors en terre
Chascuns s en uait senz port de guerre
La gent le rei dolent s en uont
Por lor seignor que perdu ont.
Quant la reine ot la nouèle
De son seignor ne li fu bèle
Mout fu dolente et corroçose
Lasse dist ele dolorose
Or sué ie ueue senz seignor
Or n ai enfant qui guart m onor
Se bataille me sort o guerre
PageP013
Ne porrai pas tenir ma terre.

Edipus pas ne s asseüre
uers Thèbes uait grant aleüre
Et dist que ia ne finera
Iusque son pére trouera.
Deioste Thèbes en un mont
Haut et naïf et bien roont
Ert uns deables herbergiez
Qui mout ert fel et esragiez
Spin l apeloent el païs
Maint gentil home aueit ocis.
Une deuinaille aueit fait
Qu on ne deuinot por nul plait
Et neporuec bien otreiot
Que se nus hon la deuinot
De lui preïst lors la ueniance
Le chief perdist senz demorance
S il ne la puet deuiner mie
PageP014
Seürs seit de perdre la uie
Lors li trenchot la soe teste
Si le maniot come autre beste.
Ioste le mont ert li chemins
La ou esteit herbergiez Spins
Cil del païs tant le dotoent
Que par iluec passer n osoent.
Li dameiseaus mot n en saueit
Par iluec uint errant tot dreit
Et quant le uit de loign li monstre
Ius de la roche uint encontre.
Cil le uit grant corsu et fort
Idonc ot il poor de mort
Poor ot grant mais neporuec
uousist o non estut iluec.
Premièrement l aparla Spins
Amis fait il cist miens chemins
A ital lei com te dirai
Se tu nel sés iol t aprendrai.
Tuit cil qui uienent et qui uont
Par cest chemin delez cest mont
Une deuinaille ont de mel
PageP015
Si uueil que saches par qual lei
Cil qui deuiner ne la puet
Senz raençon morir l estuet
Et se nus a tant de ueisdie
Que la deuinaille me die
Tot ensement face de mei
Le chief me touge bien l otrei.
Edipus fu corteis et proz
Amis fait il quant uos a toz
Del deuinail faites tal lei
Ne uueil que ia trespast par mei
Pués que a tant uenuz en sué
Li quaus que seit morra ancué.
Mais or dites et io l orrai
Et pués après io respondrai.
Amis fait il ore entent bien
La deuinaille et la retien.
D une beste ai oï parler
Quant primes uueut par terre aler
A quatre piez uait come uns ors
PageP016
Et pués reuient assez taus iors
Que del quart pié nen a il cure
O les treis uait grant aleüre
Et quant graindre uertuz li uient
A dous piez uait et bien se tient
Et pués li ront mestier li trei
Et pués li quatre. Amis di mei
Se tu onques ueïs tal beste
Se tu nel sés perdras la teste.
Edipus fu de parfont sens
A sei meïsme ot son porpens
Il li respont come afaitiez
ua fous fait il tot iés iugiez
Ore me lai parler a tei.
Cist deuinauz fu faiz por mei
Quant fui petiz et i aletoe
A quatre piez par terre aloe
Et quant ço fu que dous anz oi
PageP017
Qu un petit sostenir me poi
Un bastoncel me baillot l on
Dont aloe par la maison
Al bastoncel bien me teneie
Ço ert li tierz piez que aueie.
Et quant me uint graindre uertuz
Et io fui auques parcreüz
Que sor mes piez me poi drecier
De sozpoial n oi pués mestier.
Un bastoncel quant serrai uieuz
Me couiendra por aler mieuz
Et pués quant io serrai fronciz
Et de uieilléce afebleïz
Se donques uueil aler par terre
Dous bastonceaus m estoura querre
A dous bastons par terre irai
Ce sont li quatre pié qu aurai.
PageP018
Ore as la deuinaille oïe
Fiz iés que ia perdras la uie.
Del fuerre a trait la bone espee
Del bu li a la teste ostee
En plusors lous trencha le cors
Li sans uermeuz en raia fors.

En la cité uint la nouèle
Sachiez qu a ceus dedenz fu bèle
Entre eus en meinent mout grant plait
Et demandent qui a ço fait
Par qual engiegn puet estre morz
Cil deables que si ert forz
Cil qui l a mort est mout corteis
Bien serreit dignes d estre reis.
De la cité mout grant gent ést
Et uont ueeir la ou Spins gést.
D une part trueuent le danzel
Armé sor son destrier isnel
PageP019
De l autre part ueient gesant
Le deable hisdos et grant.
Petit et grant mout s en esioent
La proéce del danzel loent
En la cité o eus l ameinent
Del retenir forment se peinent
A la reine en uont tot dreit
En son palaiz ou ele esteit
A une uoiz tuit li escrient
Si li préent et si li dient
Que li loent en dreite fei
Que le danzel retienge o sei.
Seignor dist ele uolentiers
Iert retenuz li cheualiers
Bien uueil que seit de ma maisniée
Mais ço sachiez ne sué pas liée
Car l autr ier fu mis sire morz
Dont granz damages est et torz.
A tant s en tornent cele nuét
Et cil remest a grant delét.

Li sopers fu apareilliez
PageP020
Assez i ot mes et deintiez.
Edipus fu proz et corteis
Lez la reïne sist al deis
Et quant del soper leué sont
Li plusor as ostaus en uont.
Iocaste esguarde le danzel
Corteis le uit et sage et bel
Bien semble home de grant parage
Mout li plaist bien en son corage
Amis fait ele dites mei
Io uos coniur par uostre fei
Si as ious fustes l autre ior
Ou l on ocist le mien seignor
Se saueie par qui fu morz
Ço me serreit mout granz conforz.
Dame fait il coniuré m as.
Saches ne t en mentirai pas
As ious fui io et a la feste
Ou tis sire perdié la teste.
Se demandes le non celui
Par cui fu morz bien le conui
Mais se tu uueus le non saueir
PageP021
Triue et fiance en uueil aueir
Que il n aura de tei haïne.
Tolez amis fait la reine
Que me uaudreit de lui haïr
Cil qui morz est ne puet guarir.
Io uos pleuis la meie fei
Que ia haïz nen iert par mei.
Dame fait il o ceste espee
Dont Spins ot la teste coupee
Qui si esteit hardiz et forz
Fu uostre sire li reis morz.
Sachiez que ueirement l ocis
Bien sai que donques i mesfis
Mout uolontiers dreit uos en faz.
Le pan de son bliaut a laz
Pleie en sa main le dreit li tent
Iocaste uolontiers le prent.
Ore a cil tant son plait mené.
Que andui se sont acordé
Car femne est tost menée a tant
Que on en fait tot son talant.
PageP022
Al main par son l aube del ior
Rassemblérent tuit en la tor
Et li baron et li chasé
Et li borgeis de la cité
A la reïne uont parler
Conseil requerre et demander
Dame dient il ne sauon
S otreiereiz que fait auon.
Ço loent tuit grant et petit
Que il n i a nul contredit
Que Edipus soit nostre sére
A rei le uuelent tuit eslére
Tuit uuelent que il ait le regne
Et si que il uos ait a femne
Le regne aiez ensemble andui
Si qu il uos ait nos aion lui.
Ne poon pas trouer meillor
Ne qui si bien tienge l onor.
La reine quant ço oï
PageP023
Forment li plot si s esioï
Senz nul conseil le lor otreie
Et por le dameisel enueie
En une chambre ou il gesoit
Et de tot ço mot ne saueit.
Quant il oï qu el le mandot
Il leua sus com plus tost pot
Enz en la sale en uint tot dreit
Ou la reïne l atendeit.
lluec aueit mon escïent
Que dus que contes plus de cent
Qui de lui firent lor seignor
Et li iurérent tote honor
La reïne li ont donée
En es le pas l a esposée.
Les nueces font a grant baudor
La ueïssiez maint iogleor
PageP024
Qui chantoent o lor uïèles
Et o rotes et o harpèles
Ainz que passast ço cuit li iors
I ot beté plus de cent ors
Granz batailles i ot de uers
Cheureus i ot et dains et cers
Mout i ot cignes et poons
Oies et grues et hairons.
Un meis entier dura li plaiz
Onc por mil liures ne fust faiz.
Li dueus del rei est oblïez
Cil qui mort l a est coronez
Et la reïne a moillier prent
uers les deus erre malement.
Ensemble furent pués uint anz
Si orent quatre beaus enfanz
uaslet furent li dui graignor
Et meschines li dui menor.
Aussi lonc tens qu ensemble furent
Onques de rien ne se conurent
PageP025
Ne ne sorent le grant pechié
Dont il esteient entechié
Iusqu en un baign ou il esteit
Ou la reïne le serueit
Et uit les piez qu il ot fenduz
Quant fu petiz el guaut penduz.
Ele li dist Nel me celez
Por quei fustes es piez naurez
El l encercha fort et enquist
Et deprea tant qu il li dist
Reine dame n en sai plus
Mais tant com m en dist Polibus
Il me dist ço qu il me troua
En mé un bos dont m aporta
Pendant en haut a un chassan
Ou io reçui icest ahan.
Ço ne sai io qui m i pendié
Ne qui les plantes me fendié
Mais ço sai bien que tant me dist
PageP026
Polibus qui norrir me fist. 
La reine bien sospeça
Que c ert sis fiz qu ele porta
Que li tolirent ia li trei
Par le comandement le rei.
Querre les fist et amener
Et sairement lor fist iurer
Qu en uerité li deïssant
Que il firent de son enfant.
Cil ne se sont pas pariuré
Ainz li dient come ont ouré.
Donc sot Iocaste par les treis
Qu a estros ert sis fiz li reis
Plore et li dit Mar fumes né
Car ambedui somes damné
Tis pére esteit cil que as mort
Ta mére sué si m as a tort.
Li reis se tint a mal mené
Quant uit qu il ot issi ouré
PageP027
Por la merueille que fait a
Dit que son cors afolera.
Il meïsmes s est essorbez
En une fosse en est entrez
Iure que ia mais n en estra
Por son pechié que plorera.
Si felon fil qui ia sont grant
De lui se uont escharnissant
Andous ses ueuz qu il ont trouez
Desoz lor piez les ont folez.
Del pechié qu ont fait et del tort
Se plaint li reis as deus mout fort
Et lor prée mout piement
Qu il en prengent lor uengement
Puissanz reis des cieus Iupiter
Tesiphoné fure d enfer
Les orgoillos me destruisiez
Qui mes ueuz mistrent soz lor piez.
PageP028
Entre eus uienge descorde taus
A ambesdous pesme et mortaus
Que le regne qu ont a baillir
Ne lor leise guaires tenir.
Tant simplement les apela
Tot li firent ço qu il prea.

Mais or lairon del rei ester
Car des fiz fait bien a parler.
Entre eus se uont ia descordant
Et de lor regne contendant
Si com les ont amonesté
Iupiter et Tesiphoné.
Nouèle lei trouérent tal
Que lor reuertira a mal
Que quant li uns d eus regnereit
Li autres en essil serreit
Et quant li anz serreit passez
Li essilliez fust coronez
PageP029
Et par ital deuisement
Regnereient tot egaument
Entre eus acordent que senz guerre
Eüst chascuns son an la terre.
Chascuns uueut aueir l an premier
Li ainznez le uueut desraisnier
Li autres dit que il l aura
O se que non guerre en fera
Li graindre en requiert iugement
Et semont l en par sairement
Que de tant com la corz direit
Del premier an li tenist dreit.
Il aueient iuré ainceis
Sor lor idres et sor lor leis
Que se entre eus sordeit descorde
Par iugement et par acorde
Tant com direient li baron
Fust acordé senz contençon.
Tuit li baron iostent ensemble
Chascuns en dit ço que li semble
Por nes un d eus la corz ne ment
PageP030
Que ne facent dreit iugement.
A l ainzné ont iugié l onor
L autre an la iugent al menor
Tandis esguart enuiron sei
Ou il auge seruir un rei
Auge seruir cest premier an
Al rei de Gréce o al Persan
O s en past outre en Babilone
O a ses parenz en Sidone.
Quant li iugemenz fu tos faiz
Cil s en ést plorant del palais
Le regne tient Etioclès
En essil uait Polinicès
O bien li peist o mal li place
Ne puet muer que il nel face.
Al rei de Gréce qui fu près
Dist que ireit Polinicès.
Plusor uourent o lui aler
Mais il ne uout onc nul mener.
Onc n i ot plus cil se conreie
Al rei de Gréce tint sa ueie
PageP031
Et ne fist guaires grant conrei
Car il ne mena home o sei
Ne escuier ne compaignon
Se solement son cheual non.

Ço fu en mai par un matin
Polinicès tint son chemin
Polinicès cheuauche sous
Mout fu pensis et pooros
Car il ne sét certainement
Ou puésse aler seürement.
Son frére crent qu en larrecin
Li mete aguait en son chemin
Car ia n auront parfite amor
Dui compaignon d ital honor.
D ore en auant s est comandez
A fortune cui s est donez
Et deprée les deus forment
Qu il le conduient sauuement.
Tant cheuaucha par les montaignes

PageP032
Par les combes et par les plaignes
Que par chemins que par sentiers
Set iorz cheuaucha toz entiers.
Ioste une mer uait cheuauchant
Mais la mer uait si tempestant
Que nus hon ne saureit conter
Que ele esteit ne porpenser.
Tote la nuét plut et gela
Gresle chaï et neis uola
Et corurent li .xii. uent
Par tot le monde a lor talent.
Onc nes pot tenir Eolus
Qui esteit lor sire et lor dus
Par mé cel air uont torneiant
Combatent sei et uont bruiant.
De totes parz tone fortment
Foudres chiéent espessement
Chancelant uait li firmamenz
Et la terre que est dedenz
Li grant arbre sont debrisié
Et li petit sont esrachié
PageP033
Li flueue sont tuit fors eissu
Et par les chanz tuit acoru.
Polinicès por le tempier
Ne laisse pas son cheuauchier
Ainceis atent presente mort
Por le tempier qu il ueit si fort.
Par mé un bos uait cheuauchant
Fiéres bestes uait encontrant
Grifons serpenz guiures dragons
Leparz et tigres et leons.
Mais li tempiers les a dantez
Et debatuz et flaielez
Que de quant que il encontra
Uns trestoz sous ne l en tocha.
D un pué mout haut que uait poiant
Ou sis cheuaus uait recreant
uit resplendir une clarté
En la tor d Arges la cité
De la cité uit le danion
PageP034
L escharbocle qui luist el son
Uns escharbocles i luist fort
Qui monstre as notoners le port
Quant uont de nuét naiant par mer
Et ne séuent ou arriuer.
Por ço l i mist Phoroneüs
De cui linage est Adrastus
Qui ore est reis de la cité
Les Greus i tient par poesté.

Cil cheuauche tot dreitement
A l escharbocle qui resplent
Iusqu a Arges est paruenuz
Ou Adrastus ert li chanuz
Idonc i ert icist bons reis
Qui esteit princes des Grezeis.
En la cité toz sous entra
Onques home n i encontra
Qui de rien le mete a raison
Ne quil herbert en sa maison
Trestuit dormeient en lor lét
PageP035
Car por poi esteit mée nuét.
uenuz est al perron reial
La descendié de son cheual
Desoz la tor descent el porche
De fust n i aueit une broche
Rien n i aueit que onc fust d arbre
Car il ert trestoz faiz de marbre.
Il fu mout las de cheuauchier
Si comença a someillier.

A tant astes uos Tydeüs
Qui de Calidone fu dus
Et cil riert eissuz de sa terre
Al rei ueneit ça por conquerre.
Iluec meïsmes uint fuiant
Por le tempier quel uait chaçant.
Li proz cheualiers Tydeüs
Qui esteit fiz Oeneüs
Por un son frére qu ot ocis
En Calidone son païs
PageP036
Eissilliez est et uait fuiant
Et sa penitence faisant.
Il a cheuauchié a la lune
Si com l a amené fortune
N i ot ne per ne escuier
Ne mais que sei et son destrier.
A l oliuier desoz la tor
La aregna son milsoudor
Il uait auant entre en l aruol.
Polinicès le tint por fol
En piez se drece el pauement
Si l araisone fiérement
Qui iés qui ci t embaz sor mei
Par toz les deus en cui io crei
Ainceis que uos ci herbergiez
En iert li quaus que seit iriez
Alez auant herberge prendre
Car ci ne poez uos descendre.
Pués que io ai mon ostal pris
PageP037
Pesera mei sel uos guerpis.
Tydeüs respont franchement
Et senz un point de marrement
De folie fait il uos peise
Ne uos en quier que une teise
Herbergiez mei ça enz mon cors
Et mis cheuaus seit la defors.
Entre nos dous a grant espace
Ne sai le mal que io uos face
Se mei auez a compaignon
Ne uos puet estre se bel non.
Polinicès de ço n ot cure
Ainz s en afiche fort et iure
Que a sei ne a son cheual
Ne prendra il iluec ostal.
Tydeüs ot et entent bien
Par preiére n i fera rien
PageP038
L espée trait qu il ot al lez
Et mit l escu deuant le pez
Astes le uos enz herbergié
Ne l en querra mais hué congié
Com plus fait il uos preiereie
Ço sai que meins auengereie
Tot tens puet l on preier felon
Ia n en fera se noauz non.
O bien uos peist o bien uos place
Astes mei ci en ceste place
O il uos peist trés bien o non
Tot m i aureiz a compaignon.
Polinicès les sauz li uint
Et en son poign son espié tint
uenu en sont a l escremie
As uos bataille por folie.

Al porche sont li dui baron
Combatent sei come dragon
Cil qui premier s i herberia
Iure que l autre en ietera
PageP039
Et li autres iure por ueir
Nel guerpira a son poeir.
Granz ont les cuers fiers les talanz
Mais les cors ont mout dessemblanz
Ia se s entreconeüssant
Ne cuit que s entradesissant.
Polinicès ert genz et granz
Cheueus ot blois recercelanz
Cler ot le uis et coloré
Espaules larges et pez lé
Les costez Ions les flans sotiz
Les hanches grosses et barniz
Enforcheüre ot droite et grant
Rien n ot en lui mesauenant.
Iouenceaus est n a pas uint anz
Cheualiers est proz et uaillanz.
D aage est maire Tydeüs
Cors a menor mais forz est plus
PageP040
Cheueus ot neirs barbe et grenon
Fier ot le uis come uns leon
Le cors ot brief et le cuer grant
De proece sembla Rollant.
Et empor si uile achaison
Se combatent li dui baron
S il eüssent iuré lor mort
Ne se combatissent plus fort.
Andui sont mout de fier talant
Li uns ne prése l autre un guant.
Espiez ont granz et esmoluz
De fiéres bestes ont escuz
D un leon ot une pel grant
Que li coureit le pez deuant
Li eissilliez Polinicès
Que li dona Edipodès
Et Tydeüs l ot d un sangler
Qui le païs soleit guaster
Que la deesse li dona
Por sei uengier li otreia.
Ensemble iostent li baron
Requiérent sei come leon
PageP041
Li dui baron si se requiérent
Onques de rien ne s espargniérent
Il se fiérent de tal aïr
Le fou uermeil en font saillir
Il s entrefiérent si granz cous
Qu en retentist toz li aruous
La ueïssiez granz chapleïz
Sor les heaumes des branz forbiz
Que li carreis en retentist
Et li aruous en rebondist.
Ço sai que ia ne remansist
Iusque li uns l autre oceïst
Mais Adrastus li reis s esueille
Toz esfreez por la merueille
Por la noise li reis s esfreie
Un chamberlenc a ual enueie
A saueir dont la noise sort
Et a lui dire sempres tort.
Li chamberlens eissi en l atre
PageP042
Les cheualiers i uit combatre
Al rei torna uiaz arriére
Conta lui la bataille fiére
Qu il ot ueü el porche aual
Ou se combatent li uassal

Li reis se liéue isnèlement
Onc n i prist drap ne garnement
Que solement sor sa chemise
uesti une pelice grise
Tant coueita a ual descendre
Ne li membre d afublail prendre.
Mais uns danzeaus a ual deuale
Qui uient corant par mé la sale
Ainceis que fust li reis en l atre
Li afubla ses peaus de martre.
Li reis eissi fors al serein
Une uerge tint en sa main.
Aporter fait cierges ardanz
La ou trueue les combatanz
Quant les uit combatre en la place
Entre eus se met fort les menace
PageP043
S il se forfont de rien mais hué
Demain les pendra a cel pué.
Pués se comence a porpenser
Et lor armes a esguarder
Que ço sont cil que li pramist
La deesse que ço li dist
Qu uns sanglers et uns leon fiers
Prendront ses filles a moilliers.
Pués lor demande qui il sont
Dont il uienent et ou il uont
Por quoi combatez a ceste hore
Quaus pechiez uos est coruz sore
Quant tote creature dort
Entre uos dous querez la mort
Se uos de mon regne fussiez
Ia ici ne uos meslissiez.
Respondent lui Alez dormir
N auon o uos rien a partir
PageP044
Ne nos leist pas ore fabler
Car d autre rien uolon parler.

Li reis ne s est pas corociez
Ainceis les a tant gent preiez
Qu il li dient la uerité
De ço que lor a demandé.
Li uassal conurent le rei
Respondent li chascuns de sei
De qual gent sont et de qual terre
Et que il sont ça uenu querre.
Danz Tydeüs respont premier
De Calidone eissi l autr  ier
Fiz sué Oeneüs le rei
Ça sué uenuz por estre o tei.
Adrastus uers l autre se torne
Car celui en uit le plus morne.
Il li demande Beaus amis
Dont iés tu et de qual pais
Cil ne dist pas le non son pére
PageP045
Por ço qu il ert fiz de son frére
Ainz dist que de Thèbes est nez
Il et trestoz sis parentez.
Di ua dist li reis por quei ceiles
Ia sauons nos bien les merueilles
Que Edipus fist de son pére
Quant il l ocist et prist sa mére.
Mout me sembles bon cheualier
Ia ne t aurai por ço meins chier
Car se tu iés d icel linage
Tu iés assez de haut parage.
Li reis conut bien lor linage
Sot que il sont de haut parage
Lor cheuaus fait trés bien guarder
Et eus comande a desarmer
Et en après forment les baise
Les cheualiers entre eus apaise
Il les acorde et departist
Et mout doucement les ioïst.
Mout est forment en son cuer liez
Des fiz as reis qu a herbergiez
Pués lor fait iurer et pleuir
PageP046
Et par fiance bien tenir
Que tant come il ia mais uiuront
Ami et compaignon serront.

Al perron desoz l oliuier
Se desarment li cheualier
Il se desarment assez fu
Qui lor armes a receü.
Il n orent males ne conrei.
Desfublé sont dauant le rei
Mais les cors ont genz et bien faiz
Bien resemblent contes palaiz
Et orent senglement uestu
L uns un samit l autre un bofu
Et sont bien chaucié li meschin
Chascuns d un paile alixandrin.
Dous manteaus uairs larges et freis
Lor afubla li riches reis
Et reçut les mout richement
A mont el maistre mandement
En la soe chambre demeine
Li reis les cheualiers en meine.
Mout par fu gente cele chambre
PageP047
Li pauemenz en fu de lambre
Bien entailliez a marenitre
El front dauant ot une litre
D esmeraudes et de iagonces
D or i aueit plus de mil onces.
Tendu i ot une cortine
Que li tramist une reïne
Semiramis l oï nomer
D Egipte l enueia par mer.
La cortine fu merueillose
Onc hon ne uit tant preciose
Ne onques rien tant bien teissue
Ne que tant fust d ueure menue.
Cele la fist que fu pendue
Por la deesse qu ot uencue.

Li sopers fu apareilliez
De plusors mes et de daintiez.
Al n i a plus a aconter
Li reis fait l eue demander
Dui danzel la uont aporter
Et li cheualier uont lauer
PageP048
En dous bacins que sont d or mier
Cil lauérent et uont mangier.
Un faudestou ot iluec mis
Polinicis s i est assis
De l autre part sist Tydeüs
Desor un bufet de benus.
Des mes ne uos quier faire fable
Pro en aportent a la table
Danzel lor seruent plus de dez
N i a celui ne seit de prez.
Por lor amor laua li reis
Et si mania d un braon freis.
Quant il orent assez mangié
Et uins tasté plusors changié
Les napes traistrent li sergent
Les chandelers laissent d argent
En la chambre ot si grant clarté
Come se fust uns iorz d esté.
PageP049
Li reis por ses filles enueie
Mande a la maistre ques conreie
Que gentement les apareit
Et en la chambre les enueit.
Li reis fait ses filles leuer
Apareillier et conreer
Por les monstrer as cheualiers
Tient que les auront a moilliers.
Eles uindrent lor chiés enclins
Treciées de fil d or lor crins
Lor bliaut furent d orcassin
Lor peliçon desoz hermin.
Totes nuz piez escheuelées
En la chambre uindrent les fées
Car monstrer uoleient lor cors
As cheualiers qui sont de fors.
Quant eles uirent les marchis
Que a ueeir n orent apris
uergoigne orent ne fu merueille
La face lor deuint uermeille.
Eles ne séuent qui il sont
PageP050
Quant les ueient uergoigne en ont.
Colors comencent a muer
Et a lor pére a esguarder
Eles uindrent tot dreit al rei
Il les assist deioste sei.
Mout furent gentes les pucèles
En nul païs n en ot tant bèles
Onques Pallas ne Diana
La lor beauté ne sormonta.
Ne sont petites ne trop granz
Meiénes sont et auenanz
D une grandor et d un semblant
Rien n i aueit mesauenant.
Cheueus ont blois Ions et deugiez
Si lor ateignent iusqu as piez
Les fronz aperz et hauz et blans
Bien escheuies par les flans
Les ueuz ont uairs et amoros
Ainc bon ne uit tant merueillos
Les nés ont dreiz et bien seanz
Nes ont trop petiz ne trop granz
PageP051
Bouches ont dreites et reiaus
Les denz menuz blans et egaus
Mieus uaut lor ris et lor baisiers
Que ne fait Londres ne Peitiers
Clers ont les uis et colorez
Et de beauté bien aornez
Mentons orent bien faiz et Ions
Hon ne sét dire lor façons.
Les autres cors ont assez granz
Graisles soés et auenanz
Guari serront et retenu
Quis porront tenir nu a nu.
Quant nature les aorna
Tal doelise lor dona
Que io nel uos pués reconter
Si le lairai a tant ester.

Ne fu mie uilains li reis
De ses filles ne fist defeis
Que n i parolent li danzel
Pas ne l en peise ainz l en est bel.
PageP052
Cil parolent corteisement
Et ne font pas lonc parlement
Al pére criement qu il enuét
Car auques passe de la nuét.
Li reis parole as cheualiers
Que uit corteis proz et legiers
Prodome estes mout par semblant
Et cheualier estes uaillant
De ço que uos uei eissilliez
Me prent granz dueus et granz pitiés
Mais ne uos chaut ia esmaier
Car Deus uos puet trés bien aidier.
Et pués qu a mei estes torné
Ne serreiz pas trop esguaré
Ces meies filles uos dorrai
Et ma terre uos liuerrai.
Cil se tinrent mout a guariz
Et respondent Moutes merciz.
Cist dons nos plaist si l otreion
Et grez et graces uos rendon.
Li reis fait demander le uin
L on li aporte a nés d or fin.
Quant ont beü li cheualier
PageP053
Qui sont tuit las de cheuauchier
Li lét sont fait si uont dormir
Et les pucèles as courir
Cil dorment mout asseüré
Car trauaillié sont et pené.
Les pucèles s en retornérent
Dedenz lor chambres s en alérent.
Mais qui que dorme Adrastus ueille
A sei meïsmes se conseille
Que ses filles mariera
A ces dous princes les dorra.
Il fu uices si se porpense
Marier les puet senz despense
Ne lor uueut aillors seignors querre
Quant ceus a trouez en sa terre
D eus coueita le mariage
Car mout sont proz et de parage.

Par main liéuent li soudeier
Al temple uont les deus preier.
Quant eissirent de la chapèle
PageP054
Li reis gentement les apèle
Il n i ot home que eus treis
Il dui i furent et li reis
Seignor fait il ço sont mi heir
Que uos ueistes ci hier seir
A mes filles m onor lairai
De qual hore que io morrai.
Se uos plaiseit ies uos dorreie
Entre uos m onor partireie
A mon uiuant seiez seignor
Io uos otrei tote m onor.
Io sué uieus hon reposer uueil
Tant ai trauaillié toz m en dueil
Et ne porrai mais cheuauchier
Ne mal sofrir ne traueillier.
uos estes iuefne bacheler
Si poez bien mal endurer
Et mon regne bien iusticier
Que io ai et large et plenier.
uos qui poez sofrir trauail
Pernez mon regne tot en bail
PageP055
Et demenez les granz esforz
Et faites les dreiz et les torz.
Mei qui sué uieuz et qui suéfraiz
Laissiez durer et uiure en paiz
Toz mis deporz iert en riuiéres
Et en forez que i ai pleniéres
Si demenrai ma uie a ioie
Car io sai bien qu ele iert mais poie.
Premier li respont Tydeüs
Cest plait fait il pas ne refus
Que uolentiers n en prenge l une
Mais por ço qu il n i ait rancune
Mis compainz eslise auant mei
L ainznée prenge et io l otrei.
Polinicès issi l agrée
Que la graindre li seit donée
Et Tydeüs le li otreie
Et il de rien ne s i foleie
Car si com dient li plusor
L ainznée esteit mout la gençor
Mais io dirai que io ne mente
N esteit de rien l autre meins gente.
PageP056
Li reis manda por ses chasez
Por ses druz et por ses priuez
Ses barons fait li reis mander
Et ses homes toz aüner.
Quant il les ot toz assemblez
Grant fu la corz et li barnez
Assez i ot dus et contors
Et demeines et uauassors.
Par lor los done as cheualiers
Li reis ses filles a moilliers
A grant honor ses filles done
La uile en bruit tote et resone
Et iogleor moût s en esioent
Tant i chantent que tuit esroent.
Polinicès receü a
Cele que a non Argia
Tot ensement sont assemblé
Tydeüs et Deïphilé.
Pleniérement dura la corz
Que tint li reis par quinze iorz
Et les nueces tot ensement
PageP057
Que ne pristrent definement
Por ses gendres que uueut haitier
Et o ses homes aleier
Les fait durer tant longement
A grant honor mout hautement.

La fame en ua par les contrées
Que les pucèles sont donées
A Thèbes en uint la nouèle
Auquanz i ot cui ne fu bèle
Que Polinicès a pris femne
Apruef uoudra aueir son regne.
Ethioclès n en fu giens liez
Onc de rien ne fu tant iriez
Mout par hét icel mariage
Car il i entent son damage.
Son frére sét d amis si fort
Que ne li porra faire tort
S il le li fait qu il ne s en uenge
PageP058
Et sa terre ne li bestenge.
Il a mandé toz ses priuez
En son uergier les a iostez
Conseil demande de cel plait
Que sis frére a contre lui fait
Car il sét bien qu encontre sei
Sis frére a pris la fille al rei
Et par la force a ceus de la
Cuide raueir l onor de ça
Mais il n est fins de la li rendre
Car il sei laireit ainceis pendre
Ainz se pendreit que la guerpist
Ne que son frére i acoillist.
Cil li dient Or t esuertue
Et contre ço requier aiue
Acorde o tei tes enemis
Et quier socors a tes amis.
Ceste uile fai esforcier
Les tors et les murs redrecier
Car nen a tor en ta cité
Que ne chiée d antiquité.
Esguarde bien sor tote rien
PageP059
Que tuit ti home t aiment bien
Aime le grant et le menor
Car par iço tendras t onor.
En ta terre iustise meine
De dreiture tenir te peine
Et ne laissier pas le plus fort
Le plus fiéble mener a tort.
Larges seies a tote gent
N amasser ia or ne argent
As cheualiers depart ton or
Car soz ciel n a meillor tensor
Et quant tu n auras que doner
Si ua o eus rire et gaber
Pramet lor quant que tu auras
Et done lor quant que tu as
S issi nel fais tu as perdu
Et nos te uerron confondu.
Li reis respont Issi ferai
Ia cest conseil ne guerpirai.
Mout fu li reis sages et proz
PageP060
Ses ueisins acorde o sei toz
Il nen a si poure ueisin
Cui il ne prét de faire fin
uers toz prent triues et fiance
Encontre son frére aliance.
Maisniée ot onc ne ui meillor
A rei ne a empereor
Tuit sont noble home de parage
Mil en ueïssiez d un linage
Que de bachelers que d enfanz
Toz li plus uieuz nen ot trente anz.
Chascuns coueite por s amie
Los de faire cheualerie.
Maudient triues que tant durent
Et dient tuit que mare furent
Quant por dormir et por mangier
Sont iosté tant bon cheualier.
Li plusor s en uuelent aler.
Car mal lor est tant soiorner.
Ceus qui s en uont Ethioclès
A esporons les siut après
PageP061
Que par amor que par preiére
En la cité les torne arriére
Io qu en direie Tant les tint
Que li termes son frére uint.
Quant uint al terme uit iorz ainceis
Sa cort a fait ioster li reis
Et priueement se conseille
De traïson et de merueille
Se sis frére uers lui repaire
Grant traïson porparle a faire
O a emblé o a ueüe
Ocirra lui s il a aiüe.

Li frans hon ert en autre terre
Ne saueit mot de ceste guerre
Ne se gardot pas del felon
Qui porparlot la traïson.
Quant a son terme se fu pris
Si uout aler en son païs
Mout uout a Thèbes retorner
Por son couenant demander.
PageP062
Son frére de rien ne mescreit
Aler en uueut querre son dreit
Congié en demande le rei
Et il en a doné l otrei.
De mautalent et de pute ire
Tydeüs s encomence a rire
Par Deu fait il se tu i uais
Tu n en retorneras ia mais
Tis frére est fel si t ocirra
Por le regne qu aueir uoudra.
Mais tu remaign et io irai
Ton message bien li dirai
Car ço m est uis par ton message
Deis primes saueir son corage
Que t i embates senz conduit
Car io l oi dire et bien le cuit
Ainceis en sofferra grant guerre
Que il te laist issi la terre.
Polinicès le li otreie
Et Tydeüs se met en ueie
PageP063
Polinicès a tant remést
Et Tydeüs de la chambre ést.
Par les degrez descent a ual
La sèle mist en son cheual
Ses armes prent monte el destrier
A Deu comande sa moillier.
Apareilliez est et armez
Et el chemin s en est entrez
Il tint sa ueie cheuauchant
Deiphilé remést plorant.
Cele guaimente crie et brait
Por son seignor qui la en uait
Mais Tydeüs d iço n ot cure
De la cité ést l ambleüre.
Or li aït Deus et sis dreiz
Sis uasselages et sa feiz
Car se onc puet Ethioclès
Nel uerra mais Polinicès.

Tant cheuaucha et ior et nuét
A fain a sei et a dur lét
PageP064
Que ainz que passast la semaine
uint a Thèbes a qualque peine.
Quant Tydeüs ot tant alé
Que il fu près de la cité
D un oliuier que il troua
Un ramel o sei en porta
Por ço porte rain d oliuier
Que paiz li deit senefiier
A aler le regne saisir
Et a le message fornir.
Entrez en est en la cité
Et le palaiz a demandé
Il cheuauche par mé la rue
Cheualiers trueue ses salue
Seignor fait il enseigniez mei
Ou io porrai trouer le rei.
Uns des cheualiers li respont
En cel palaiz la sus amont.
A un parlement uueut aler
Mais encor siet a son disner
Se uos uolez a lui parler
N auez mais hué que demorer
PageP065
Cort i a grant de cheualiers.
La uint tot dreit li messagiers
Cheuauchant uait isnèlement
Et contint sei seürement.
A la porte uint Tydeüs
Par les degrez en poia sus
L auberc uestu l espee ceinte
Entre en la sale que fu peinte.

Tydeüs fu proz et corteis
A cheual uint deuant le deis
Le rei salue et son barnage
Et en après dist son message.
Deuant le rei s est arestez
Et dist en haut Or m escotez.
Li reis se tot et cil parla
Onc por poor rien n i laissa
Onc ne laissa por coardie
Que son message tot ne die.
Reis fait il io tei sué messages
Bien est quel die et que tul saches
PageP066
Por quei sué ça tramis a tei
Iol te dirai entent a mei.
Pués que mesauint de ton pére
Tu feïs concorde o ton frére
Que tenissez l onor par anz
Et de ço a plusors garanz.
Or m enueie tis frére a tei
Et si te mande iço par mei
Que guerpisses ceste cité
Et li renges la reiauté.
Tu as eü un an l onor
Ore te semont par amor
Que li tienges la couenance
Si com tu l en feïs fiance
Uns anz assez tost passera
Li regnes a tei reuendra
Prée tei que li lais sa terre
Et si reua aillors conquerre.
Iuras le lui trés bien le sés
Pariure iés se tu nen és.
Por estre un an desiretez
Ne deis mentir tes leiautez
PageP067
Et se tu bien l en uueus mentir
Cist baron nel porront sofrir
Que tant prodome por sol tei
Chascuns d eus li mente sa fei
Car tu  n as home de parage
Que tis frére n ait en ostage
Et est assez plus auenant
Que li tienges son couenant
Et que t adreces enuers lui
Plus por ta fei que por l autrui.
Ethioclès pas ne s argue
Et neporuec sa color mue
Iriez fu il en son corage
Mais en paiz respont al message
Se mis frére mande par uos
Riches hons est i en sué ioios
Onc a nul ior ne porent estre
De sa richece si ancestre.
Se li laissoe cest païs
Il n i serreit ia estaïs
PageP068
Car il a la tanz granz afaires
Que d iceus ne li serreit guaires.
Dire li poez une rien
Laist mei ester si fera bien.
Bel li porreit estre al seignor
Se ci guarisseie a honor
Car se n aueie honor de ça
Io m en ireie a lui de la.
Mis frére est li laiz serreit granz
Que fusse poure et il mananz.
La se repost a grant delét
O sa femne gése en son lét
Et io deça me contendrai
A pouerté si com porrai.
Come amenreit si riche femne
Come est la soe en icest regne
En son païs a grant plenté
Ici aureit grant pouerté
Sa richece reprouereit
Et tote ior nos maudirait
Elle tencereit o mon pére
O mes serors et o ma mére.
Granz torz serreit que sa moillier
PageP069
Nos demenast ici dangier.

Tydeüs dist Or oi enian
Mais par ma fei ço n iert oan
Que il uos laist issi la terre 
Ainceis uos en moura grant guerre
Ço sachiez bien que assez tost
Sor uos uerreiz uenir grant host.
uos ueuz ueiant prendron les preies
Et o engenz et o cercleies
Nos acosteron si as murs
Ia ne serreiz dedenz seürs.
Por ueir uos di mout me merueil
Que ne prenez autre conseil.
Dont esperez aueir aiue
Quant uostre terre iert confondue
Et maint baron en serront mort
Li adrecereiz uos cest tort
Pués que uendra al grant destreit
uos li rendreiz ço sai son dreit
PageP070
uos li rendreiz tote sa part
Mais donques le fereiz a tart.
Mieuz uient que ore sens damage
Ait li uassaus son hiretage.
Li reis li dist Mout iés leideiz
De bien parler iés assez deiz
Tes paroles sés bien assire
Mais por rien que me saches dire
Ne uoudrai io m onor guerpir
Tant com la puésse ior tenir
Ne la guerpirai por menace
Que reis ne dus ne cuens me face.
Et Tydeüs respont al rei
Or te somoign io de ta fei
Car li termes est trespassez
Qu il deüst estre coronez
uers lui te meines malement
A tort est reis qui sa fei ment.
Se ne t en uas mal t en uendra
Ia nule rien ne t en guarra
Qu anceis que seit cist anz passez
PageP071
Te monsterron cent mile armez.
Se li mur de ceste cité
Erent de fer o aceré
N en remaindreit uns en estant
Se ne li renz son couenant.

Ethioclès a escoté
Com li messages a parlé
Recoilli le en mautalent
Et respondié mout fiérement
Trop sés estoutement parler
Homes laidir et auiler
Qui de tei fist son messsgier
Ne uoleit rien ça espleitier.
Or li diras de meie part
Ço que il a trés bien le guart
Car ne uueil mais d ore en auant
Que il m apeaut de couenant
Et sache bien de quant que i ai
Que ia plein pié ne l en lairai
Mais or uerrai qui m assaudra
Et qui mes murs peceiera.
PageP072
Tydeüs dist Mar le parlas
uueilles o non tu li rendras.
Son couenant li as menti
De soe part ci te desfi.
Fai faire paliz et fossoirs
Et redrecier tes aleoirs
A tart serront mais reparé
Li uieil mur de ceste cité.

Tydeüs as barons se torne
N i a celui n ait face morne
Car il séuent bien que senz dote
La contree en guastera tote
Mais le rei n osent contredire
Por ce quel séuent de grant ire
Seignor fait il entendez mei
Oï auez de uostre rei
Que tot pleinement se pariure
Que ester ne uueut a dreiture.
Polinicès somont par mei
PageP073
Ceus qui d est plait li sont par fei
Que tost en Gréce a lui en uiengent
Et de la guerre o lui se tiengent
Qui guerpira terre ne fué
Rendra le lui pleiges l en sué
Et n ait il ia creme d aueir
Car une rien poez saueir
Mout a argent et plus a or
Soz ciel nen a si gent tensor
A sa maisniée le dorra
Ia autre guarde n en fera.
Onc n i ot si riche baron
Qui li deïst ne o ne non
Tuit li baron sont en escot
Li plus riches ne sone mot.
Quant il ueit qu il n i fera al
Torne le chief de son cheual
Ne li reis ne l a herbergié
Ne cil ne prent a lui congié.
PageP074
Par la sale tuit en parolent
Et le message forment loeht
L uns a l autre dit en requéi
Bien parole cil par ma fei
Por parler n eüst rien perdu
Qui l en eüst dreit consentu.

Li messages en uait poignant
Et son espié uait brandissant
Ço est signes de guerreier
Et del païs tot eissillier.
Li reis i fist traïson grant
Mais onc n en ala en auant.
Il s en est leuez de la table
Si apèle son conestable
Et de ses priuez ensement
Fait apeler celeement
Si lor dist N os tien mes amis
Se li messages s en uait uis.
Pramis lor a or et argent
Muls et cheuaus a lor talent.
Cil s en uont uïaz as hostaus
Sèles font metre en lor cheuaus
PageP075
Cinquante furent cheualier
Qui siuirent le messagier
Eslét en sont li plus legier
Et li plus fort et li plus fier.
Tot bèlement et a celé
S en éssent fors de la cité
Par une soutiue posterne
Que fu d a ual deuers gualerne
Les escuz as cous senglement
Por cheuauchier legiérement.
Cinquante furent compaignon
N i ot escuier ne garçon
Chascuns des cinquante par sei
De hardement ualeit un rei.
Il s adrecent par autre ueie
Et Tydeüs mout pot espleie
Son cheual crent por l ahanage
Li lor sont frès et de grant rage.
A tart aura aiuement
Se sa proece nel defent
PageP076
Mout li sont or loign si ami
Et trop prochien si enemi.
Li traitor quil uont siuant
A l encontre li uont dauant
El chief del bos sont embuschié
Et sor lor hanstes apoié.
La li sont alé a l encontre
Ou Spins soleit estre li monstre
Qui les homes por deuiner
Soleit ocirre et afoler
Ço fu uns pas que mout fu griés
Maint home i ont perdu les chiés.
Par son la nuét en un sentier
S embuschiérent li cheualier.
uueille o ne uueille Tydeüs
uenir l estuet a cel pertus
A cel pertus uenir l estuet
Car par autre passer ne puet.
Cil ont porpris le pas dauant
Et Tydeüs uint cheuauchant.

Li soleuz ert ia resconsez
PageP077
Et li iorz ert toz auesprez
La lune liéue si luist cler
Et cil espleite de l aler.
Sor lor aguait s est embatuz
Mais nes a pas apeiceüz
Iusque lor cheuaus ot fremir
Et lor escuz ueit resplendir.
Soz son escu guarde a senestre
Aperçut les n i uousist estre
Mais nequedent en son corage
Mout prent en sei grant uasselage.
Auques de loign les aperceit
Car la lune mout clér luiseit
Il sét bien que il est traïz
Mais ne s est pas espooriz
Proece ot grant et hardement
Si parole seürement
Il s en trauerse en mé la lande
A ceus parla si lor demande
PageP078
Qual gent estes qui ci guaitez
Et en cest bos uos tapissiez
Larron estes o male gent
Si com io cuit a escïent.
Mais por neient uos reponez
Car toz sué sous bien le ueez
A cest afaire o mei n ai al
Que mes armes et mon cheual.
Se uos o mei uolez ioster
N i auez mais que demorer
En cest chemin ci uos atent
Ou uos rendrai torneiement.
Cil ne li ont un mot soné
Ains sont tot prest et acesmé
Saillent de lor embuschement
Sil requiérent espessement
Escrïé l ont et enuaï
De totes parz l ont assailli.
Il le cuidiérent sempres prendre
PageP079
Mais il fu prez de se defendre
Mout se defent bien de trestoz
Come uassaus hardiz et proz
Tydeüs mout fort se defent
Et combat sei hardiement.

Primes l assaut Iaconeüs
Qui lor maistre fu et lor dus
Deus l a guari et defendu
Qu il ne l a pas aconseü.
Tuit li lancent espessement
Et l assaillent mout durement
Estor li donent grant et fort
Poor i puet aueir de mort.
S espee trait que li dona
Oëneüs quant l adoba
Ne la retient fers ne aciers
Onc tant bone n ot cheualiers.
Galanz li féure la foria
Et danz uolcans la tresgeta
PageP080
Treis deesses ot al temprer
Et treis fees al tresgeter.
Ia por nul coup ne pleiera
Ne ia roïz n i aerdra
Ne ia nus hon n en iert naurez
Qui de la plaie seit sanez.
Feru en a le cheualier
Et tot tendu iusqu al braier
Qui primerains a lui lança
As autres dist Traiez uos la
Car m espee trenche mout fort.
Io uos defi trestoz de mort
A tart aura aiuement
Cui io ferrai par mautalent.
Li traïtor sont irascu
Del compagnon qu il ont perdu
Mout se peinent de lui uengier
As uos l estor grant et plenier.
Il l ont feru de tal uertu
Que del cheual l ont abatu
Pués li dient uos estes ius
Ore est uengiez Iaconeüs.
PageP081
Seignor fait Tydeüs nel dites
Bien m en deureie raler quites
Messages ne deureit por ueir
Ne mal oïr ne mal aueir.
Li traïtor de ço n ont cure
Ainz l assaillent par grant  ardure
Et s escrient Ferez baron
Cil se defent come leon
Mais il est sous si uait lassant
Et cil le uont fort empressant.
Ioste sei uit un haut rochier
Qui mout ert bons a guerreier
En sus monta lor euz ueiant
Or mais orreiz bataille grant.
La roche est fort et defensable
Ia dis fu niz a un deable
Spins i estut al tens antif
Qui maint franc home fist chaitif.
Se nus d eus est qui la l assaille
Defendre s i uoudra senz faille.
Cil i uienent de grant randon
PageP082
A pié l assaillent enuiron
Il l assaillent de totes parz
Et li lancent esmoluz darz
Escrient lui mai la garra
Ne en roche ne ça ne la
Mais en la roche a bon guarant
Ne crent neient fors de dauant.

Mout lor auint fort auenture
A lui fu bone et a eus dure.
A mont ot une pierre bise
Que sor les autres fu assise
Mais par somet si se teneit
Que por un poi qu el ne cheeit.
La pierre par esteit tant grant
Doze buef ne la traïssant.
Tydeüs l empeint contre ual
Fremir en fait tot le costal
Cui ele en sa ueie aconsiut
PageP083
Poez saueir que mort reçut.
Aconsiut en barons de prez
Io ne sai bien o nuef o dez
Cil ne li feront mais hué presse
Ne nule rien dont il s iraisse.
Del mieuz erent de lor païs
Therus i esteit et Halys
Et Dorylas et Fedimus.
Ceus ne crendra mais Tydeüs
La pierre les a si feruz
Que morz les a et confonduz.
Li autre uont desconfortant
Et uont souent entre eus disant
Deables est cil ueirement
Que nes o pierres se defent
Quant il les uit issi trembler
Comença les a degaber
Ceste fiéure mon escïent
uos est prise par hardement.
PageP084
Se de cest mal guarir uolez
Un sol petit or m atendez
Ceste espee uos guarira
Car reliques bones i a.
A terre saut isnèlement
Sis enuaïst hardiement
Cui il consiut ne uait auant
Ne ia de mort n aura guarant.
Il saut a mont et pués a ual
En guise de prode uassal
De totes parz les abat morz
Par uasselage et par esforz
Et quant li autre se restreignent
Pas auant autre a mont le meinent.
Il le cuidiérent a mont prendre
Cil entent fort a sei defendre
Et neporuec guaires nes dote
Ainceis les rue a ual et bote.
Mout grant bataille lor tendeit
Por la roche quel defendeit.
Tydeüs est en mout fort lou
PageP085
Ne crent engegn ne fer ne fou
Ne mais sol dauant a l entree.
Cele lor defent o l espee
Cil qui premiers i enterra
Mout chiérement le comperra.
Onc ne fu porte si uendue
Ne par portier si defendue.
Par l entree que fu faitice
En la fort pierre entailleïce
L assaillent trestuit a un front
Et qui ainz ainz montent a mont.
Mais Tydeüs fort se defent
Cui il consiut par mé le fent
Cous done merueillos et granz
Onc ne dona meillors Rollanz.
De premier en a tant ocis
Que o les morz abat les uis
Car li mort qui d a mont rabatent
Encontre ual les uis abatent.
Cil qui iluec chiet n en reliéue
Morir l estuet iluec achiéue.
PageP086
Li lor se uont afebleiant
Mout uolentiers s en tornissant
Ne fust Gualerans de Sipont
Qui de part le rei les somont
Mauuaise gent que porron dire
Quant nos demandera noz sire
Que auon fait del messagier
Qui le laidi a son mangier
Dauant nos le clama pariure
A trestoz nos penser en dure.
Mar torneron en noz païs
Se nel rendon o mort o pris.
Mauuaise gent que li diron
Et dauant lui coment iron
Ço serra nostre grant uergoigne
S issi s estort de la bosoigne
Granz laiz iert que par un escu
Seient tant cheualier uencu
PageP087
Neporquant de tot son empére
Nos cuida hué li reis eslére.

A icest mot tornent ariére
Ia li rendront bataille fiére
Car ensemble de totes parz
Li ont lanciez esmoluz darz.
Sis haubers fausse et sis escuz
Car d or en autre fu fenduz.
Mout pert del sanc la color mue
Et ne por quant mout s esuertue
Defent sei o le brant d acier
Dont a ocis maint cheualier
Mout se defent de grant uigor
Car il ne trueue o eus amor.
Forment se painent cil del prendre
Et il encontre del defendre.
Ocis lor a le conestable
Et son neuo uougrin de Naple
PageP088
Pués que il uirent ces dous morz
Petiz fu pués li lor esforz.
Il s en comencent a foïr
Et lor cheuaus toz a guerpir
Quant Gualerans li proz les tint
Cui malement pués en auint.
Toz les apèle par lor nons
Estez fait il fil a barons.
Franc cheualier maisniée a rei
Por quei fuiez a tal desrei
Ou sont les granz cheualeries
Dont uos uantez a uoz amies
Ou sont seignor les granz colées
Dont uos uantez as cheminées
Et li orgueil et les menaces
Que solïez faire en cez places
uenu estes a la destrece
Or uerron bien uostre proece.
Estez fait il tornez ariére.
Membre uos de la geste fiére
Des estors et des uasselages
Que toz iorz fist uostre lignages
PageP089
Qui por poor de perdre uie
Ne uout onc faire coardie.
uengiez uoz fréres uoz amis
Que cist uassaus uos a ocis.
Se uos ne m en uolez faillir
Ial uos ferai d a mont saillir
Male ueie li estuet prendre
Se il a nos ne se uueut rendre.
Qui onques ior ama le rei
Ore i parra estoise o mei.

Que par creme que par uergoigne
Tornent arriére en la bosoigne.
Gualerans uait auant ses guie
Et uait iurant le braz s amie
Que se il ore s en estort
Tendra sei mais tot tens a mort.
Dauant les autres tient sa rote
MaisTydeüs pas nel redote
Cueure sei bien et trait l espée
PageP090
Et atent le sus en l entrée.
Io qu en direie al Entre eus dous
Se donérent cous merueillous.
Quant Gualerans fiert Tydeü
Un pan li trenche de l escu
De l espée tal coup li done
Que Tydeüs tot en estone
Mais li cous en eschapa fors
Si ne l aconsiut pas el cors.
Tydeüs sot ferir d espee
Gualeran done tal colee
Que le tranchant de la Iemèle
Li embatié en la ceruèle.
Estorst son coup cil chiet a terre
De lui est mais faite la guerre.
Des autres mais ne sai que dire
Car tuit sont liuré a martire
Mout uolentiers s en tornissant
PageP091
Se il torner s en poüssant
Mais Tydeüs lor est de près
Quis fait morir toz desconfès
Onques de cele compagnie
N en i ot un quin portast uie
Ne mais sol un que mist par fei
Que tot iço contast le rei.
Pués est montez el cheual sor
Qui bien ualeit mil liures d or.
Sa ueie acueut par la montaigne
Mais mout fu fiébles que trop saigne.
Il fu nafrez par mé le cors
Si que la rate li saut fors
Li frans hon est nafrez a mort
Et n a qui ses armes li port.
PageP092
Mout cheuaucha a grant dolor
Ne pot cheuauchier a graignor.
Neporquant tant a cheuauchié
Le dreit chemin et le chaucié
Par la contrée que mieuz sot
En Grece uint si come il pot
Tot dreit en Grece a Arges uint
Et Adrastus sa cort i tint.
Li reis esteit en son palaiz
O ses barons teneit ses plaiz.
Il entra el palaiz toz uains
Assez paru que ne fu sains
Faussez fu sis haubers safrez
Et il par mé le cors nafrez
L aubers del dos fu toz desroz
Et li bliauz sanglenz desoz.
PageP093
Taleuaz semble sis escuz
Car d or en autre fu fenduz
Il fu l autr ier mil sous comprez
Or est uenuz a petit prez
N i trouissiez d entier un dor
Ne l ot pas coarz en estor.
Si com uos di o cest conrei
uint Tydeüs deuant le rei.
Il s escria Armez uos tost
Et li reis face banir s ost
Et somoigne ses cheualiers
Mout est nafrez cist messagiers.
Li reis le uit il saut en piez
Poez saueir mout fu iriez.
Entre ses braz soéf l a pris
Sanglenz en fu sis manteaus gris
Tot soauet et bèlement
Le descendié el pauement
Il meïsmes l auberc li trait
Et as plaies demande entrait.
PageP094
Sor le pez ot une grant plaie
Quant il la uit mout s en esmaie
Quant uit la cobe de la lance
En sa uie nen ot fiance.
Il demande qui ço li fist
Et Tydeüs tot le li dist.
Sa femne escheuelee et pale
uint acorant par mé la sale
Par mé la sale escheuelee
Acort come femne desuee.
Polinicès plore mout fort
Nule rien n est que le confort
Por poi de duel toz uis n esrage
Quant si ueit nafré son message.
Li reis fait mander un hermine
Qui mout saueit de medecine
Tant i pena et seir et main
A chief d un meis le rendi sain.

De ceus de Thèbes uos dei dire
Qual duel meinent et qual martire.
Li mes descent deuant le rei
PageP095
Que Tydeüs ot mis par fei
Dauant le rei s est arestez
Et dist en haut Tant mar fui nez
Pués ot tal duel que il pasma
Quant fu releuez si parla.
Conte de la desconfeture
Et de la grant mesauenture
Com par un home sont tuit mort
Ne mais sol lui nus n en estort
Tu as basti tal traïson
Dont tu auras tal guerredon
Que tu serras desiretez
Et de ton regne forsgetez.
Io sui uenuz de ton message
Mais tu i as mout grant damage
Nel uerras ia mais restoré
Por trestot l or de ton regné.
Tu as perdu tes cheualiers
Toz les a morz li messagiers
Ne mais sol mei nus n en estort
Ço peise mei qu il ne m a mort.
Soz la roche Spin al deable
Les pues trouer senz nule fable.
PageP096
Mauuais reis por quei le feïstes
Ital uassal por quei traïstes
Come est li bons cuens Tydeüs
Qui uint a tei parler ça sus
Ia ne t en leira repentir
Mieuz t en uenist le ior foïr
Que tu feïsses tal outrage
Car nus ne deit traïr message
Ne nus ne deit celui mesfaire
Qui son message uueut retraire
Seürs uait et seürs repaire
Quaus qu il seit fel o de bon aire.
Mais io sai tal le messagier
Qu il t en fera le dreit gagier
Et de ton cors le uendra prendre
Que ia ne t en porras defendre
O de ton cors le comperras
Que ia par home n en guarras.
Il nos uendra certes destruire
Si nos fera de bel fou luire
Si que le chief te fera cuére
Se Deus ne suefre qu il ainz muére.
Ha Tydeüs com tu ies ber
Com sés granz cous de brant doner
Beneeite seit ta uertu
Car mout sés bien porter escu.
Se tu ne uiens a Thèbes tost
Et ne l assailles o grant host
PageP097
Ia ne place a Apollini
Que tu ueies passé tierz di
Li reis s embronche et esprent d ire
Si le comanda tost ocirre.
Quant cil s oï a mort iugier
Del fuerre trait le brant d acier
Defublez s est dauant le rei
La more en drece encontre sei
Pués a parlé en tal mesure
Come cil qui de sei n ot cure
Mout par semblereit granz uiltez
Se par uos esteie afolez
Quant taus uassaus me laissa uiure
Car il ne me uout pas ocirre.
Io ne morrai ia par t espee
Car la meie m est moût priuée.
Le pont uers terre en apoia
Par mé le cors se tresperça
Tresperce sei par mé le cors
Li fers en pert demé pié fors.
Il se feri de tal aïr
Onques uns plainz n en pot eissir
Li sans en saut par tal desrei
PageP098
Que tot en a soillié le rei
Et les barons qui iluec sont
Que lor bliauz sanglenz en ont.

Quant la nouèle est espandue
Tuit en parolent par la rue
Pués qu en la rue fu portee
Guaires ne pot estre celee.
Par la cité meinent grant duel
Soz ciel n a home tant seit fel
Ne s il eüst le cuer si dur
Come est la pierre de cel mur
Qui ne plorast de la dolor
Et des granz plainz que font des lor.
Par les rues ces dames corent
Por lor amis crient et plorent
Por lor enfanz plorent les mères
Et les serors plaignent lor frères
Lor amis plaignent les pucèles
Dont ont oï freides nouèles.
PageP099
Lor cheueus tirent et esrachent
Por poi de duel uiues n esragent
Se la cité fust lors assise
O crauentee o tote esprise
Ne cuit que plus en plorissant
Ne graignor duel en feïssant.
Li cheualier et li borgeis
Et li uilain et li corteis
De traïson le rei blastengent
Por un petit que ne s en uengent.
Trestuit ensemble en uont al rei
Demandent lui par grant esfrei
Que il a fait de lor amis
Ou les querront en qual païs.
Li reis lor enseigna le ual
Ou geseient mort li uassal
Et cil i uont o granz dolors
Et o granz criz et o granz plors
Onc n en remést uns en la uile
Plus en i uait de treis cenz mile
PageP100
Granz sont les torbes que la uont
Et granz est li dueus que il font.
Quant il orent assez ploré
Et de lor amis dementé
Enterrent les car contre mort
Ço séuent bien n a nul resort.

Li reis de Thèbes grant duel ot
De ço qu ot fait car ore sot
Que la guerre esteit comenciee
Par quei sa terre iert eissilliee.
Ou ot ami por lui enueie
Et del siége bien se conreie.
Si deuin trueuent en lor sorz
Que Greu cheuauchent a esforz
Et il cheuauchent ueirement.
Adrastus a mandé sa gent
Qui de lui tient ne fué ne terre
Ne qui de lui uueut rien conquerre
Bien les somont por rien ne muent
PageP101
Qu a cest bosoign ne li aiuent.
De par ses terres que sont larges
Fait aioster son host a Arges
Grant est la gent que il aüne
Onc ne ueïstes graignor une
Onc ne fu mais tal aünee
Fors la Cesar et la Pompee
En l ost de Troie dont l on conte
Nen ot tant prince ne tant conte.
La fu li dus d Amphigenie
Et Licaons d Orchomenie
Et li aufages de Miceines
Fors solement li dus d Ateines
N i a baron que la ne uienge
Qui d Adrastus chasement tienge.
D Archade i uint Parthonopeus
PageP102
Qui amena uint mile Greus
Onques plus gente criature
En cest siécle ne fist nature.
Ypomedon i uint après
Qui fu parenz le rei mout près
Une compaigne o sei ameine
Que ne fu poure ne uilaine.
Capaneüs i uint li granz
Qui fu de l orine as Geanz
Cil ameine o sei tal maisniee
Que de guerre est bien enseigniee.
Tydeüs mande en Calidone
Que tuit i uiengent senz essone.
Polinicès rot de sa terre
Mil cheualiers que font sa guerre.
Li plusor furent si hostage
Qu il ot somons par son message.
Auquanz i a cui l on fait tort
Etioclès héent de mort
Por haïne del seignorage
Ont cil guerpi lor hiretage.
Quant furent tuit iosté ensemble
PageP103
Granz fu li hoz si com mei semble
Une iornee tote entiére
Dura li hoz par la riuière.

Amphiaras manda li reis
Un arceuesque mout corteis
Cil esteit maistre de lor lei
Del ciel saueit tot le secrei
Il prent respons et giéte sorz
Et reuiure fait homes morz
De toz oiseaus sot le latin
Soz ciel n aueit meillor deuin.
Li reis li prée qu il li die
Com iert de l ost ne li ceilt mie.
Amphiaras forment sospire
Embroncha sei ne li uout dire
Mais li reis forment le coniure
Que ueir li die de l augure
Sire fait il iol uos dirai
De rien ne uos en mentirai
Ceste gent que uos ci ueez
Se uos a Thèbes les menez
PageP104
Se io onc rien d augure soi
Mout en retornera ça poi.
Io i morrai se tu m i meines
Ne uiurai mie dous semaines
Et ia nus hon ne m ocira
Mais la terre me sorbira
Sorbira mei et mon cheual
Iusqu en parfont abisme a ual.
Capaneüs sailli en piez
Et a parlé com hon iriez
Sire fait il ne deis pas creire
Quant que oz dire a cest proueire.
De ço que est oncore a estre
Ne te sét rien dire cist prestre
Mais coarz est tal rien uueut feindre
Par quei cist hoz porra remaindre.
Com laisseras desireter
Et de son regne fors geter
PageP105
Polinicès qui a ta fille
Et que sis frére a tort eissille
Pués que serron la o nostre host
Assaudron les prendron les tost
Grant honor t iert se les pues prendre
Et a ton ami s onor rendre.
Cheuauche reis ne creire en sort
Car a ton ior uendra ta mort
Ia nus deuins ne t en guarra
Ne ia ainceis ne t auendra.
Cele parole tuit otreient
Et l arceuesque pas ne creient.
Li reis fait corner ses buisines
Et ses tabors et ses troïnes
Li banier uont criant par l ost
Que tuit s en éssent et cel tost.
Es praeries soz la uile
S esmérent bien a treis cenz mile
Dreit a Thèbes tiénent lor ueie
PageP106
Les deserz passent de Nemeie
El regne entrent Ligurge al rei
Ou il durent morir de sei.

Ço fu en mai en cez Ions iors
Que li soleuz rent ses chalors
Que fait un tens clér et serein
Li oiselet chantent al main.
En cel termine que l ost mut
Taria treis meis qu onques ne plut.
N onques terre ne reçut pluée
Forment essart et mout essuée
En terre uint tal secherece
Que tote criature sece.
Une iornee dure entiére
Qu en l ost ne dauant ne deriére
Ne trueuent Greu ne mont ne ual
Ou il beiuent ne lor cheual.
Mout esteient destreit li Greu
Souent reclamoent lor deu
PageP107
Que lor tramete pluée en terre
Car ne séuent ou èue querre.
Mout les angoisse d une part
Li chauz de l autre seiz les art
Destrier roncin et palefrei
Rerent si angoissos de sei
Et li plusor de ceus a pié
Por poi n erent tot estanchié.
Greu nel poeient mais sofrir
Toz les i couenist morir
Quant conseil pristrent li princier
Qu il feront la forest cerchier
Par la contree d enuiron
Saueir se trouer porreit l on
De nule part que onques fust
Riuiére ou l ost s aresteüst.
Ço trueuent Greu en lor conseil
Que nel lairont por nul traueil
Ne por peine ne por destreit
Com loign que la riuiére seit
Qu il ne cerchent par la contree
PageP108
Tant qu il auront èue trouee.

Quant il orent lor conseil pris
A la ueie se resont mis.
Tydeüs cheuauche premiers
Qui des Greus ert gonfanoniers
Auant en uait o sa compaigne.
Ioste le pié d une montaigne
En un ual entre merueillos
Qui mout ert laiz et tenebros
D ambes parz ert li uaus enclos
De granz forez et de granz bos.
Capaneüs le siut li cuens
O tot treize mile des suens.
Dauant en uont querre riuiére
Et tote l ost les siut deriére.
Tant cheuauchiérent dès le main
Greu tot ensemble bos et plain
Que onc n i ot rène tiree
De si que uint a releuee.
Ia esteit bien li soleuz bas
PageP109
Et li Greu erent forment las
Mout cheuauchoent a grant peine
Quant auenture les ameine
A un uergier que mout ert genz
Que onc espice ne pimenz
Que hon peüst trouer ne dire
De cel uergier ne fu a dire.
Mout esteit bien enclos li iarz
De forz paliz de totes parz
Ne mais que dauant a l entree
Ot une porte bien ouree
Par ou Ligurges sout uenir
Li reis por son deduit tenir.
Dès qu iluec furent Greu uenu
Onc ainz n i ot frein retenu
Gardent a ual par mé le iart
Soz un lorier de l une part
Si uirent une dameisèle 
Que mout esteit gentil et bèle.
Un enfant tint ensemble o sei
PageP110
Qui fiz esteit Ligurge al rei
Iluec erent desoz l ombrail
Cele et li fiz a l amirail.
Reguarda sei si uit les rens
Por poi que ne perdié le sens.
Grant poor ot forment s esfreie
Son enfant prist si tint sa ueie
Quant Tydeüs li proz s eslaisse
Sor le col del cheual s abaisse
Par sa manche la prist dauant
Si li a dit tot en riant
Dameisèle uos estes prise
Dites mei par uostre franchise
Ne dotez rien parlez o mei
Si me dites par uostre fei -
Cheualier somes mout destreit -
Se uos sauez en nul endreit
Par ces forez n auant n ariére
Ou nos poisson trouer riuiére.
Por Deu uos pré ma douce amie
Rendez a ceste gent la uie
PageP111
Aiez de nos pitié et cure.
Destreit somes a desmesure
Por ueir uos di treis iors ot hier
Que ne burent nostre destrier.
De uers Grece tot dreit uenomes
Trestuit li plusor de nos homes
Sont si destreit et mat et las
Ne pueent faire auant un pas.

La dameisèle ert mout corteise
Quant ço oï forment l en peise.
Ele respondié al princier
Sire pas celer nel uos quier
Tant par est toz cist païs seis
N i a fontaine ne mareis
Que toz ne seit arz ne sechiez.
Por nos orgueuz por nos pechiez 
Nos tramet Deus del ciel en terre
Mout grant haïne et mout grant guerre
Et neporquant ço iert damages
Se uos et toz uostre barnages
PageP112
N auez aparmaines confort.
Ne fust cist enfes que io port
Io uos menasse a une euete
Que mout par est et clére et nete
C est la riuière de Langie
Que uos rendreit ço cuit la uie.
Ne l os guerpir ne sué si ose
Mais tant me semblez franche chose
Ne lairai pas o muére o uiue
Que ne uos mein iusqu a la riue.
Mais se uolez uenir o mei
Guardez que uos me portez fei.
A tant i est li reis uenuz
Qui les barons aueit seüz.
Quant il entendié la nouèle
Que mout li sembla bon[e] et bèl[e]
A la meschine dist premier
Par Apollin que i ai mout chier
Io uos liuerrai tal conduit
Que bien uos guardera ço cuit.
Ou estes uos Capaneüs
Polinicès et Tydeüs
Iceste dame uos comant
Guardez la mei d ore en auant. 
Sire font il bien le feron
Ia n aura mal que nos puisson.
Quant la pucèle cel oï
PageP113
A merueille s en esioï
A terre assiet l enfant petit
D erbe et de flors li fait un lit
Del uergier ést com ainceis pot
El chemin entre que bien sot
Seignor dist ele estez ariére
Io uos menrai a la riuiere.
Quant fu esloigniee del parc
Quatre traitiees a un arc
L èue lor monstra o son deit.
Quant Tydeüs li proz la ueit
Mout par fu liez corant et tost
Tramet ses mes ariére en l ost
Et fait crier en quatre sens
Par les eschiéles par les rens
Ia mar auront mais desperance
uiengent a l èue senz dotance
Qui ore a sei a l èue uoise.
Lors oïssiez estrange noise
Par l ost demeinent grant leece
PageP114
Car mout aueient grant tristece.
Cil as cheuaus corent premier
Ne quiérent ueie ne sentier
Nes puet tenir ne bos ne pleie
Qu el plus espes ne facent ueie
Dauant en poignent a eslais
Et cil a pié en uont après
Com chascuns puet a son endreit
Corent a l èue a grant espleit.
Et des qu il perçurent la riue
Nes tenist pués nus hon qui uiue
Ne quiérent gué n a ual n a mont
Ainz se fiérent el plus parfont.
Qui donc ueïst cheuaus estans
Emplir ces uentres et ces flans
Tant beiuent por la sei ques art
uueillent o non li cuers lor part.
Qui donc ueïst iceus a pié
Qui tot uestu et tot chaucié
Saillent en l èue iusqu as cous
Nes puet tenir sages ne fous
PageP115
Que el plus parfont gué ne saille
Car il crement qu èue lor faille.
Qu en direie Tal presse i font
Cil qui uienent et cil qui uont
Tote en perdié l èue son cors
Si corut ariére a rebors.

Adrastus qui sire ert des Greus
O l arceuesque Amphiareus
O les princes et o les dus
S en traeient de l ost en sus
Quant Tydeüs li proz les meine
A cele que pas n ert uilaine
Que por eus s ert tant traueilliee
L èue lor aueit enseigniee.
Adrastus ne fu pas uilains
Cele araisone premerains
Bêle fait il com auez non
Io uos merci et mi baron
PageP116
Io uos merci mout hautement.
Ues auez eü a ma gent
Ço m est auis en mon corage
Que uos estes de franc lignage.
Cele respont come afaitiee
Sire io sué une eissilliee
Ysiphile m apèle l on.
Par pechié et par traïson
Fui de mon regne fors getee
De Lemne l isle ou io fui nee.
Une merueille auint en Lemne
Tal n oï mais ne hon ne femne
Car les dames par lor outrage
Porparlérent une grant rage
Par merueillose traïson
Ocist chascune son baron
Qui n ot mari ocist son pére
Fil o neuo cosin o frére.
De la uile ert mis pére reis
Ma mére ert morte un poi ainceis
Idonc n aueit mie d espose
Et i esteie assez iuefne tose.
Ne poi aueir en mon corage
Que ie feïsse ital outrage
Por rien que me seüssent dire
PageP117
Que mon pére uousisse ocire.
La nuét quant toz li ségles dort
Furent tuit cil de Lemne mort.
O lor couteaus que eles tindrent
Dreit al palais mon pére uindrent
Par la fenestre de la sale
Poiérent sus o une eschale
Nes puet tenir ferrouz ne serre
En la chambre le uont requerre
O lor couteaus qu erent tranchant
Le rei ocistrent en dormant.
Grant poor oi nes uoil atendre
Bien sai se me peüssent prendre
De cent uies n en portasse une.
Fuiant m en tornai a la lune
Onc ne finai dous iorz entiers
Que par chemins que par sentiers.
A un seignor m en sué uenue
A grant honor m a receüe
De ceste terre est reis et sire
Ne sai s onques l oïstes dire.
Un sol fil a de sa moillier
Celui li guart qu il a mout chier.
PageP118
Onc plus bel ne forma nature.
Or oez qual mesauenture
Li est uenue en mout poi d ore.
Endementiers qu ele demore
Une serpent de male part
Eissi del bos si entre el iart.
Par les narilles giéte fors
Et fou et flambe de son cors
N encontre rien que trestot n arde.
L enfant trueue tot sol senz guarde
Sifle si met fors l aguillon
Que ele ot lonc come un baston
Si point l enfant soz la mamèle
Le cuer li trait de soz l aissèle
Par mé la plaie en but le sanc.
Li enfes al cors bel et blanc
PageP119
Tot ennercist gient crie et brait
Li cors muert et l anme s en uait
Et la serpent emprès esteit
Deioste l enfant se dormeit.

Cele qui ert loign del uergié
Oï les criz si quiert congié
Come ainceis pot de l ost départ -
Ne pot chaleir car trop uint tart -
Come ele ainz pot est retorne[e]
Mais mout fu fort la destine[e].
Quant ele uint iluec tot dreit
La serpent uit que se dormeit
Que aueit ocis son enfant
Iluec esteit lonc lui gisant.
Poor ot de la serpent grant
Ariére s en torna fuiant
Et regretot son enfant fort
Que li deables li ot mort
A beaus enfes bèle color
Com mar uos laissai hué cest ior
Morz en estes beaus douz amis
Ne remaindrai en cest(e) pais.
Ahi lasse maleüree
Come ore estes deshonere[e]
PageP120
Morir m estoura ueirement
Ne uiurai mie longement.
El(e) s escrie en haut la chaitiue
Si que cil l oent de la riue.
Capaneüs entent les criz
Si s escria Mal sué bailliz
Io oi crier la dameisèle
Saueir m estuet cest[e] nouèle
Qui cil est qui l a enuaïe
Certes n en portera la uie.

Come il ainz po(e)t uint cele part
Et en sa main tint un grant dart.
Cele troua escheuele[e]
Bien resemblot femne desuee.
Il li demande Bèle amie
Qui t a ço fait Nel ceile mie.
Saches que ie t en uengerai
Et o cest espié l ocirai
Et sil ferai passer al port
Ou passent tuit cil qui sont mort
Saches tu bien que hué cest ior
Par mé enfer prendra son tor.
Cele l entent si l esguarda
Et pués après si l araisna
Sire por quei le uos dirai
Car par uos aïe n aurai.
Di le mei bèle par ta fei(e)
Et se io pués uengerai tei.
La pucèle li dist a tant
PageP121
Sire i ai perdu mon enfant.
- Bèle coment l auez perdu
- Sire une serpent l a tolu.
- Serpent - ueire sire par fei
Ia la uos monsterrai al dei
Elle est graindre d un olifant
Iluec se gést ioste l enfant.
Capaneüs uait cele part
En sa ma(t)in destre tint son dart
Si come il uint irieement
Lança si feri la serpent.
Li darz encontre mont resort
Par icele arme n aura mort.
Tydeüs i uint apoignant
Lance fiert la el péz dauant
Onc la serpent ne se guenchi
Car li espiez en resorti.
Polinicès cil i lanç(e)a
Li fers resorti nel plaia.
Tuit i lancent fer et acier
Onc la pel ne porront percier. 
Capaneüs plus l empressa
La serpent a lui s eslança
Mais [s ]il a failli al uassal
Ne meschoisi pas le cheual
Plus tost li ot le col trenchié
Que uns rasors un peil deugié.
PageP122
Capaneüs s a mout irié
Un iueune chaisne a arrachié
Aguisié l a deuers le gros
Lance et fiert la par mé le dos
D outre en outre le li passa
Que dous pleins piez en terre entra.
La serpent se tint [por] ferue
Que del pal fu par mé cosue
Enuiron le pal s est lacie[e]
Li Gr(i)eu come gent esragie[e]
Tot entor l ont auirone[e]
Tant i fiérent que l ont tue[e].
Mout furent lié icele gent
Quant orent tué la serpent
As herberges s en retornérent
Et grant leece demenérent
Pués ioérent segont lor estre
A plusors ious a la palestre.

Mais cele que ot l enfant mort
Ne po(e)t onques aue[i]r de(s)port
Et uint corant tot dreit soz l arbre
L enfant troua plus freit que marbre.
Il esteit morz ia aueit pose
Deus fait ele com faite chose
Quant mis enfes est si pasmez
PageP123
A mont le drece uers son péz
Plus le baise de trente feiz
Ne li uaut rien car toz est freiz.
Ses mains par tot le cors li meine
Quant n i sent ne fun ne aleine
Desor l enfant dous feiz se pasme.
Quant el reuint forment se blasme
Deus fait ele com mar fui nee
A com grant honte sué liuree
Por qu eschapai de Lemne uiue
Quant ci morrai come chaitiue
Ço sai io bien morir m estuet
Nule rien guarir ne m en puet.
Mout sué liuree a grant eissil
Quant le rei ai tolu son fil
La meie mort serra tant dure
Onc ne fu mort de sa mesure.
Et si io muer n iert pas a tort
Quant io mon dameisel ai mort
Par mei a il perdu la uie
Quant iol laissai senz compaignie.
Quant li reis saura cest damage
Grant merueille iert s il ne s esrage.
PageP124
La dameisèle plus ne dist
Del iart s en ést l enfant guerpist
Et cort come femne esragiee
A l èue ou l ost aueit laissiee.
Souent plorot grant duel faiseit
Al rei de Grece en uait tot dreit.
Cil li a dit Qu auez amie
Sire io sué mout mal baillie.
En cest iardin ici desus
Ert sous remés Archemorus
Mis dameiseaus li fiz le rei
Troué l ai mort ço peise mei.
Ne sué tant ose ne hardie
Que auge al rei et si li die
Il m ocirreit iol sai de fi
Quant io l aueie sol guerpi.
La reïne par est tant fiére
Pués qu el uerra son fil en bière
PageP125
Qu ele amot plus que nule rien
El m ocirra ço sai io bien.
La dameisèle a tant se tot
Et Tydeüs qui l escotot
Tal pitié ot en son corage
Par poi de duel que uis n esrage
Sire fait il a moi entent.
Par tei et par la toe gent
Li est uenuz cist granz damages
Bien est que tu et tis barnages
Raiez por li trauail et peine.
Pren la pucèle al rei la meine
Nos iron tuit ensemble o tei.
Mon escient si com io crei
Ia n iert li reis tant fel ne fiers
Se tu por lei pardon requiers
Ne la reïne n iert tant fiére
Que il n en oent ta preiére.

Adrastus cel conseil otreie
Somont sa gent si tint sa ueie
Et cil de l ost s esmueuent tuit
PageP126
Donc oïssiez estrange bruit.
uers la cité en uont tot dreit
Ou Ligurges li reis esteit
Defors les murs une traitiee
Est tote l ost es plains logiee.
Adrastus lait defors sa gent
uers la cité uait mornement
O sei meine princes et dus
Dès qu a quarante et neient plus.
Li reis Ligurges ert montez
Ensemble o lui de ses priuez
Contre Adrastus aler uoleit
Quant en la porte entrer le ueit.
Il point uers lui mout fu ioios
Sire fait il bien uengiez uos
Mout par sué liez et retenuz
Quant uos estes a mei uenuz
Del remuer iert il neienz
Ainz uos herbergereiz çaenz.
Mandez a uos chasez demeines
A uos princes a uos chadaines
Çaenz prengent herbergerie
PageP127
Tant que la uile seit emplie
Li autre facent la fors prendre
Herbergerie et lor trés tendre
Par tot augent prendre uitaille
Troueront en assez senz faille.
Adrastus l ot mout l en mercie
Et de lui seruir se couie.
Sire fait il ci a gent don
Quant uos me metez a bandon
uers mei et uers la meie gent
uostre cité tot en present.
Or uos pré io et uos somoign
Se onc de mei eüstes soign
Se onc de rien m eüstes chier
Donez mei un don que uos quier.
Ligurges s embroncha uers terre
Et dist Ia n en uoil conseil querre
Que me quergiez chose tant chiére
S aueir la pués que nel uos quiére
Ne mais que tant en met defors
Mon fil et ma femne et mon cors.
PageP128
Ia erent sus trés qu al palais
Quant uns mes uint tot a eslais
Qui le rei nonce le peril
Qu il aueit mort troué son fil
Qu une serpent l aueit ocis
En son iardin ou il ert mis.
Quant li reis sot que ço ert ueirs
Mua color si deuint neirs
De ço qu il ot mout s esbahi
Par un poi que il ne chaï
E Deus  fait il tant sué iriez
Ia mais nul ior ne serrai liez
Seit a present o seit a loinz
Iusque i aie mort o mes poinz
Cele que m a toleit mon fil
Qui resemblot la flor d auril.
La reïne s esteit leuee
Dormi aueit cele uespree.
Bien ert uestue estreit son cors
Isnèlement s en eissi fors
PageP129
Por la noise qu ert en la sale
Descoloree fu et pale.
Quant la nouèle parentent
Pasmee chiet el pauement
Mout fait grant duel forment li griéue.
A terre chiet quant s en reliéue
Ses paumes bat grant duel demeine
De grant dolor fu lasse et pleine.
Tuit cil qui a la noise acorent
Quant la nouèle oent en plorent.

Li reis Ligurges fu mout sages
Por ço qu iluec ert li barnages
Ne puet muer ne se confort.
Il comande qu on li aport
Son fil qui ert morz el uergié.
Cent en i corent tuit a pié
Le fil le rei ont aporté
De lui font duel desmesuré.
Quant li reis uit son fil en biére
E Deus fait il par quai maniére
PageP130
Est morz mis fiz qu amoe tant
N aurai mais ioie a mon uiuant.
De l autre part fu la reïne
Que pas ne cesse ne ne fine
Et se debat forment et crie
Mout semblot bien femne marrie
E petiz enfes tendre boche
Por uos granz dueus al cuer me toche
Mout est mis cuers de fort nature
Bien sai de fi que trop sué dure
Quant dauant mei uei tal damage
Que ne me prent forsen o rage.
Lors s escrie forment et brait
Li reis de sor le cors la trait
Entre les mains le rei se pasme.
Li reis la chose mout et blasme
Dame fait il grant tort auez
Que tal duel faites bien sauez
Que por plorer ne por duel faire
Nel poez pas de mort retraire.
A grant dolor et a granz criz
Fu li enfes enseueliz
Encosu l ont en un chier paile
PageP131
Qui fu aportez de Thessaile
Un sarcueu font de marbre querre
Dedenz ont mis le cors en terre.
Desor le gentil dameisel
Firent un merueillos tombel
Onques senz or et senz argent
Ne uit nus hon ço cuit plus gent.

Li reis de Grece li corteis
Qui ne uueut estre en lonc sospeis
De mout grant bien se porpensa
Que la pucèle acordera.
Un son priué a sei apèle
Que tost en aut por la pucèle
Et cil en uait si li ameine.
La ou la sale ert tote pleine
uient cele al rei merci li crie
As piez li chiet mout s umelie.
Adrastus et toz sis barnages
PageP132
Por lei uuelent faire homenages.
Que uos direie Tant ont fait
Que par preiére que par plait
Que tot li pardona sis sire
Son mautalent et sa grant ire.

Mien escïent iusqu al tierz ior
Orent li Greu iluec soior
Mout erent tuit en l ost haitié
Cil a cheual et cil a pié
Quant uns mes uint dauant le rei
Qui li nonça par grant desrei
Adrastus gentiz reis et larges
Por quei demores et t atarges
Cil de Thèbes sont fors eissu
Bien sont seissante mile escu
uers tei cheuauchent par grant ire
PageP133
Por les passages contredire.
Li reis quant la parole oï
Forment li plot si s esioï
Bien sét si ueirs est ço qu il dit
Cil de Thèbes sont desconfit.
Par les princes le fait saueir
Qui donc ueïst l ost esmoueir
Ces buisines cil graislier sonent
Ces granz ualees en resonent
Une grant liue tot de front
Durent li renc qui dauant uont.
Dès pués qu il uinrent en lor guerre
A martire metent la terre
Car pués que entre la gent fiére
En la terre que est pleniére
Par le païs s espandent tuit
uitaille prenent senz conduit
Ardent les bors les preies prenent
Et prisoniers mout chier raement.
PageP134
Mais qui que preit ne qui que arde
Tydeüs fait dauant l anguarde
Li eissilliez Polinicès
Le cheual point et broche après.

Greu descendirent en un ual
Soz un chastel pristrent ostal
Li chasteaus sist en la montaigne
La tor en est haute et sotaigne
Etioclès si l ot fermé
Seignor l en ont tuit reclamé.
El chastel ot mil cheualiers
Li reis les aueit forment chiers
Conestable ont Meleagès
PageP135
Qui fu parenz le rei mout près
El baille esteient li borgeis.
Li chasteaus ert toz noueaus freis
De totes parz ert en pendant
Polinicès i uint errant.
O lui fu li reis Adrastus
Ypomedon et Tydeüs.
Cil dedenz les uirent uenir
Nes uoudrent pas o eus cueillir
Le pont tornérent o chaeines.
Lor genz furent totes certaines
Del defendre s est quis assaille
Les murs porprenent a bataille.
Polinicès dist en riant
Di ua fait il uenez auant
Dites cui est ceste maison
Qui est li sire et come a non
Premiers parla Meleagès
Qui fu cosins Ethioclès
Sire fait il que uolez uos
De nostre seignor et de nos
uos respondrai en paiz senz ire
Etioclès a non mis sire
PageP136
ualflorie a non ceste honor
Et cist chasteaus a non Monflor
Et io ai non Meleagès
Si sué cosins Etioclès
De cest chastel sué conestables
uerté uos di senz nules fables.
Or me dites nel me celez
Qui uos estes et ou alez
Car mout auez bèles compaignes
Bien ont porprises les montaignes
Assez i uei beaus cheualiers
Beaus dameiseaus et beaus destriers
Escuz a or bien peinz a flors
Et enseignes de mil colors
Et uerz heaumes et blans haubers
Lances nueues o trenchanz fers.
Mais ço tiegn io a grant folie
Que uos entrez en ualflorie
Se porprenez auant les bors
N en ireiz mais senz granz dolors.
PageP137
Donc respondié Polinicès
Se tu as non Meleagès
Bien me deis rendre la maison
Quant io t aurai iehi mon non.
Io te tiegn a cosin germain
Et si iés tu fiz de m antain
Edipodès ot non mis pére
Et Ethioclès est mis frére.
Il a son an tenu la terre
Aillors s en deit aler conquerre
Io uiegn mon an tenir l onor
Si me deis bien rendre Monflor.
Se le me renz en paiz senz guerre
Tote te dorrai ceste terre
Autresi as tu poi d onor
Seignor te ferai de Monflor.
Se ne te uueus par amor rendre
Et te puésse par force prendre
Par toz les deus que nos creon
Et par la lei que nos tenon
PageP138
Ia n i aura guardé parage
Ne amistié ne cosinage
Que ne uos penge toz as portes
A laz corsoirs et a reortes.
Sire ço dist Meleagès
Se le faites n en poon mais.
I irai a ces barons parler
Saueir enquerre et demander
S il uos uoudront rendre Monflor
Et uos reconoistre a seignor.

Sus el palaiz arriére torne.
Tuit li baron esteient morne
Seignor fait il quai la feron
Cist est dreiz heirs bien le sauon
De l onor est autresi près
Par dreit come est Etioclès
Il a son an tenu la terre
Aillors s en deit aler conquerre
Cist uient son an tenir l onor
Et si uos prée par amor
Que uos senz ire et senz destrece
Li rendez ceste forterece
Car ço est de dreit natural.
PageP139
Rendon la lui io n en sai al.
Huges parla de ualplenier
Qui se dreça del renc premier
Meleagès mout iés uilains
N iés pas de hardement certains
Malement uueus tu fei mentir
Et ton seignor a tort traïr
Qui te uueus rendre a un uassal
Et laissier nostre natural.
Donc li respont Meleagès
uassaus fait il nel dites mais
Ço sué io prest a desraisnier
Toz adobez sor mon destrier
uers le uostre cors solement
Que uos dites faus iugement.
Tenir deuon cest ioueignor
A nostre natural seignor
S il entre en paiz en ceste terre
Nus hon ne li deit faire guerre
Et si li iurérent li per
PageP140
Et io i fui al porparler
uos li iurastes as premiers
Come uns des autres cheualiers
Si li mentez la uostre fei
Come traïtre que iol uei.
Se de ço uos osez defendre
Alez en tost uos armes prendre
Et io me combatrai por mei
Por mon seignor et por ma fei
Se io pués uostre cors conquerre
Qui li uolez tolir sa terre
Si li deit on rendre Monflor
Et lui reconoistre a seignor.
La cort s estuet morne et secreie
Nus nel uiée nus ne l otreie
Ne nus nel tout ne nus nel done
Ne cil uers lui ne s abandone
Ne ne uueut pas eissir al plain
En la tor se uueut tenir sain.
Uns cheualiers de Boniuent
En parla mout raisnablement
Seignor fait il entendez mei.
Nos somes tuit home le rei
PageP141
uers lui somes en sairement
Et iol iurai premiérement
Ne m en uueil mie pariurer
Ne a autre sa tor liurer.
Ore aut cist en paiz a son frére
O lui parout et o sa mére
S il li laisse son an l onor
Nos li rendron sempres Monflor
Se il remaint en cest païs
Ia n i iert pués nus estaïs
Nos li rendron a mout grant ioie
Nostre defense iert mais mout poie.
Ainceis ne li rendron nos mie
Car ço semblereit coardie.
Tuit s escriérent par la tor
Cest conseil tiénent a meillor.

Li baron sont uenu as estres
Si ont fait ourir les fenestres
Par les entailles de la tor
Getérent fors lor chiés al ior.
Premiers parla Meleagès
PageP142
Si apela Polinicès
Sire fait il entendez mei.
Cist baron sont home le rei
Ne uuelent faire de Monflor
Chose que tort a deshonor
Ne ne uuelent mon conseil creire
Ne uostre cors ça enz receiure.
Se uos uolez io remandrai
Et se uos plaist io m en irai.
Dist Achillor Sire uassal
Si m aït Deus n en puet estre al
Ia le pié ça enz ne metreiz
Ne par force n i enterreiz.
Ça enz a grant cheualerie
Des nobles barons de Surie
Et si auon assez uitaille
N auon poor qu ele nos faille
Se seïez quatorze meis
N en mangerions nos tardeis.
Assez auon bon uin et cler.
Ne nos poez de rien greuer
Remuez uos de ceste place
PageP143
Petit cremon uostre menace.
A uostre frére le graignor
Laissiez en paiz tenir l onor
Tornez uos en arriére en Grece
Si conquerez ceus de uenece
Qui uos guastent uostre contree
Petit preson uostre posnee.

Polinicès fu soz un arbre
Et descendié desor un marbre
O lui fu li reis Adrastus
Ypomedon et Tydeüs
Seignor fait il ueez qual tor
Ne crent assaut de nul seignor
Ne crent ne traire ne lancier
N engenz n i uaut un sol denier
La tor ne crent nule perriére
Ne nul chaable qui la fiére.
Taus cheualiers a en Monflor
Qui n essaucent guaires m onor
Conseilliez mei que io ferai 
Et coment io me contendrai.
Laisson Monflor alon auant
PageP144
A uis deables le cornant.
— En meie fei fait Tydeüs
Malement conquerron nos plus.
Mout auez dit que maus coarz
Et que maus bric et que musarz
Et si uos deit on bien choser
Car folement sauez parler.
Ne deuez pas laissier Monflor
Qui est el chief de uostre honor
Iusqu en aiez les murs fonduz
Et les pilers toz abatuz
Mal conquerron nos l autre terre
Ou nos troueron fiére guerre
Se ne prenon ceste busnache
Ainceis qu Etioclès le sache.
Dist Adrastus li gentiz reis
Tydeüs mout par iés corteis
Mieuz deis porter corone d or
Que danz Nabugodonosor.
Or sachent bien cil de Monflor
Qu el chastel lor ferai poor
Io lor ferai a fou grezeis
Ardeir les maisons as borgeis
PageP145
Les forz murs fondre et trebuchier
L orgueil des barons abaissier.

Ne uos en quier plus alongier
Polinicès monte el destrier.
Li banier uont criant par l ost
Que se herbergent et cel tost
La ueïssiez tanz hostaus prendre
Tanz riches trés as barons tendre
Li tréf porprènent les montaignes 
Et enuiron totes les plaignes.
Le tréf al duc de Calidone
Tent ses seneschaus Garsidone
Fiz fu d un conte natural
Si l apèlent le seneschal.
Dauant la porte del danion
Tendent al rei son paueillon.
Toz fu de pailes de colors
Tailliez a bestes et a flors
Bien i sont peintes les estores
Les uieilles leis et les memores
Et les iustices et li plait
PageP146
Li iugement et li forfait
Et les montaignes et li ual
Et les caroles et li bal
Les pucèles et lor ami
Et les dames et lor mari
Les larges prees les riuiéres
Et les bestes de mil maniéres
Li ostor et li espreuier
Li palefrei et li destrier
Et li uieil home et li chanu
Et li chauf et li cheuelu
Et les selues et les forèz
Li embuschement des aguaiz
Li cembel et les enuaïes
Que danzel font por lor amies
Et li chastel et les citez
Les fortereces les fertez.
De totes autres creatures
Sont el tréf peintes les natures.
PageP147
Li aigles d or est a neel
Qui est assis sor le pomel
Onques nus hon ne uit tant cler
uilains ne l ose reguarder
Li reis Dauid ne Salomon
N ot tal aigle en son paueillon.
Tant i ot pierres naturaus
Tant calcedones tant esmaus
Tant escharboncles cler ardanz
Tant iagonces cler reluisanz
Dès que soleuz ne uenz le toche
Fou ardant giéte par la boche.
Enuiron ot cent trés et plus
Qui sont as contes et as dus
Qui le rei seruent par amor
Et chascuns tient de lui s onor.

Dauant la porte sist li reis
Et li barnages des Grezeis.
PageP148
Lor armes prènent li baron
Assaillir uont et li geudon
Qui l assaut orent comencié
Maint dart trenchant i ont lancié
Lancent et traient par orgueil
Nus hon n i puet descourir l ueil.
Polinicès assaut deriére
Compaignie ot hardie et fiére
Il sont uint mile dameisel
Proz et corteis et assez bel.
Cil assaillent hardiement
De si qu as murs comunement
Chascuns i fiert de son piqueis
Mais ço ne lor ualut un peis.
Cil se defendent fort del mur
As uos l assaut plenier et dur.
Tydeüs sist en la montaigne
Mout ot grant gent fiére et grifaigne
Des cheualiers de Calidone
Qui bien assaillent senz essone
Et o treis cenz arbalestiers
PageP149
Et plus de quatre mile archiers
Traient saietes et quarreaus.
As murs ala des dameiseaus
Que Tydeüs ot adobez
Et de nouèlement armez
Trenchanz ciseaus ont et forz pis
Mais li mur sont de marbre bis
Qu il n en pueent point esgruner
Ne eus n i leist pas conuerser
Car cil lor giétent granz chaillous
Qui del defendre nes font fous.
Ypomedon fu en un ual
En l ost n aueit meillor uassal
Et ot cinquante cheualiers
Proz et hardiz et bons guerriers.
Iusqu as terriers les enuaïssent
En trente lous les murs fieblissent
Set cenz quarreaus en ont fonduz
Qu il ont des pilers abatuz
S auques les i leüst ester
PageP150
Ia feïssent le mur uerser.
Mais cil dedenz les aperceiuent
Qui les ocient et deceiuent
Èue boillant giétent a tas
Trente barons lor i ont ars.
Icil a fait l assaut laissier
Si tornérent al herbergier
La nuét iurent et reposérent
Iusqu al matin que il leuérent.

Tydeüs est matin leuez
Ses engineors a mandez
Et sis prée des engenz faire
Et le mairrien del bos atraire
Si lor fait faire dous perriéres
Forz et getanz et bien legiéres
Ainz que uenist a l auesprer
Sont totes prestes de geter.
Une tor ot desus la porte
Mout ert bèle mais n ert pas forte
Geter i font les dous perriéres
Chaillos cornuz et grosses pierres
Les panz en ont fraiz et rompuz
Et les pilers a ual fonduz.
Dedenz aueit dez cheualiers
PageP151
Ço m est auis et uint archiers
Qui tuit furent mort et tué
Et contre terre acrauenté
Grant duel en ont cil de Monflor
Forment maudient lor seignor.
Bien les assaillent li reial
Qui sont lor anemi mortal
Lancié lor ont le fou grezeis
Ardent les maisons as borgeis
N i remaint uoute ne celier
Sale perrine ne mostier.
La flame entra par les fenestres
Cil s en fuient qui sont as estres.
Grant chalor ont el maistre estage
N i a baron de tal corage
Que ne fremisse de poor
Forment maudient lor seignor
Quant il ne lor i uient aidier
Car il le sét dès auant hier.
En la tor cornent la menee
Mout par est lor gent esfreee
Li reis les fait mout aprochier
Les eschales as murs drecier.
Cil dedenz ne se uuelent rendre
PageP152
Forment se peinent del defendre
Lancent espiez set cenz et plus
Que cil ne puéssent monter sus.
Li fous remaint. Quant uint al seir
Que uirent l air teniécle et neir
Reial cornérent la retraite
Mout ont bone iornee faite
As herberges est l ost tornee
Mout furent lié cele uespree
Dauant le maistre tréf reial
La descendirent li uassal.

Dauant la tente al rei de Grece
Ot quatre contes de uenece
A une part traient le rei
Sire font il ia par desrei
Ne par traire ne par lancier
Ne porreiz ceste tor baillier
Mais nos somes sage de guerre
Si sauon bien chastel conquerre
Se uos creez nostre corage
Nos somes tant ueisié et sage
Que demain uos rendron Monflor
Et toz ceus qui sont en la tor.
Ço dist li reis Et uos coment
Mout uos dorrai or et argent
PageP153
A bandon uos met mon tensor
Tot mon argent et tot mon or.
Se me poez le chastel prendre
Et les cheualiers dedenz rendre
Io uos otrei ma druerie
Et uos dorrai plus manantie
Que cuers d ome ne puet penser
Ne boche ne saureit nomer.
- Sire font il or uos sofrez
Si uos diron que uos ferez.
Bailliez a dant Polinicès
Cinc cenz cheualiers et nen mais
Cil s embuscheront a la lune
A ual soz cele roche brune.
Quant li baron seront es uaus
Si descendront de lor cheuaus
Desoz les oliuiers foilluz
S apoieront sor lor escuz
Et tendront iluec li uassal
Chascuns par le frein son cheual.
En terre fichent lor espiez
Demain les fera Deus toz liez.
Mil cheualiers bons par nature
Sages de sens et de mesure
Ceus baillereiz a Tydea
PageP154
Dreit uers Thèbes les conduira.
A dous granz liues de Monflor
La descendront en ualcolor
Es ombres soz les oliuiers
Embuschera ses cheualiers.
Al fin del ior tot par egal
Eistront del bos sordront del ual
De uers Thèbes par mé les plaignes
uendront rengiees les compaignes
O eus auront porté mil corz
Qu il soneront par granz esforz
Lors cuideront cil de Monflor
Que tuit icil seient des lor.
Poignant uiengent uers ceus defors
Les gonfanons aient destors
Dreit a cest host prendront un poindre
Et nos demanderont a ioindre
uos les uerreiz uers uos uenir
Semblant lor faites de fuïr
Mout tost montez sor uoz cheuaus
O la force de uoz uassaus
Et fuiez a desconfiture
Par mé ces chans grant aleüre.
Ci laissereiz les trés tenduz.
PageP155
Li cheualier o les escuz
Derier facent la riére guarde
N i mueuent ia trossel ne farde
Ci laissereiz les cheuaus gras
L or et l argent et les bons dras
Trés et tentes de mil maniéres
Totes soles par ces ionchiéres
Et granz aueirs de mainte guise.
Cil del chastel par coueitise
Saudront fors por prendre la preie
Que il uerront par ceste herbeie
La poure gent et les garçons
uerreiz uenir as paueillons
Et li cheualier del chastel
uos ensiuront o lor cembel
Bien uos enchauceront as plains.
Polinicès ne seit uilains
Sa baate ait sor un lorier
Quant serront fors li cheualier
Dreit al chastel uienge poignant
Par ceste porte ça dauant
Se mete sempres en Monflor
PageP156
Es bretesches et en la tor.
Tot le chastel trouera uué
Si lor fera mout grant enué
Que por coueitise d aueir
Auront guerpi sol lor maneir.
Nos ne somes mie deuin
Cil ait o sei un cor de pin
Quatre feiz le sont en la tor
Quant il serra dedenz Monflor.
Quant nos orron le cor soner
Sempres feron l ost arrester
Et nos atorneron al ioindre
uers ceus dedenz prendron le poindre.
Cil se tendront a escharni
Quant se uerront issi traï
Et se torneront al defendre
Ne se uoudront pas laissier prendre.
Tante haste uerreiz baissier
Et tante enseigne despleier
Tant fort escu freindre et percier
Tant gentil home tresbuchier
La uerreiz tante haste fraite
Et tante bone espee traite.
Tydeüs criera s enseigne
Poignant uenra par la montaigne
PageP157
Cil dedenz nel porront sofrir
Le champ lor estoura guerpir
Fuiant uendront uers le chastel
Mais defors tendront lor cembel.
Par Deu dist Adrastus li reis
Ne parlez pas come borgeis
Nobles dus estes de parage
Mout auez dit grant uasselage.
Seignor fait il issi feron
Ia cest conseil ne changeron.

Polinicès monte premiers
O lui prent cinc cenz cheualiers.
Cil s embuschiérent en la brueilie
En la ramee soz la fueille
Et Tydeüs en ualcolor
Soz les arbres en la freidor
Mil cheualiers ot toz en nombre
Li oliuier lor firent ombre.
Li cheualier en sont alé
Si come il furent deuisé.
Par tote l ost grant ioie meinent
Cil des aguaiz pas ne se feignent
Porpensent sei que il feront
PageP158
Et coment il se contendront.
Ypomedon fist l eschauguaite
Onques nule ne fu mieuz faite.
ueisos est de cheualerie
De hardement et d estoutie
Comencier uuet tal uasselage
Que tost tornereit a folage.
Une fraite ot desoz le mur
Ou l assaut firent fort et dur
Que si cheualier esfondérent
Quant cil dedenz les eschaudérent
Toz sous s en uint desoz Monflor
Les guaites cornent en la tor
Il est descenduz del destrier 
Si est montez sor le terrier.
Li cuens s est enz el pertus mis
Ia passast outre ço m est uis
Quant uns pautoniers del chastel 
Le feri si o un quarrel
Par mé l escu li fist passer.
Onc li haubers nel pot sauuer
Que nel ferist par mé le cors
PageP159
Un rai de sanc en geta fors.
Ypomedon se sent bleciez
Taus n en sét mot qui n iert iriez.
Il est descenduz del terrier
Si rest montez sor son destrier
Celement uint a sa gent
Sor l erbe uert a pié descent
Li sans li cort a ual l escu.
Si home l ont aperceü
Cent se pasment de la dolor
Et mil en plorent de tendror.
Li sans li raie por le chaut
Il trenche un pan de son bliaut
Si en bende desus la plaie
Por retenir le sanc qui raie.
Quant fu estanchiez li saigniers
A Deus fait il com sue legiers
Ceste plaie ne prez un guant.
Toz premiers monte en l auferrant
Por ses homes reconforter
Qu il a ueüz por lui plorer
Se peine mout de cheuauchier
Mout se trauaille de ueillier.
Ypomedon est angoissos
PageP160
De sa plaie et mout doloros
Mais l ost uoudreit forment guarder
De totes parz sa gent sauuer.
Bien a les hoz auironees
Cerchié les puéz et les ualees
En plusor lous met s establie
Des cheualiers d Alemandie
Cil sont natural de sa terre
Sage sont et bien duét de guerre.

Un cheualier i ot mout sage
Riches hon fu et de parage
Niés a un conte de uenece
Seneschaus fu al rei de Grece.
Toz sous s en uint desoz Monflor
Si a guardé deuers la tor
uit Achillor a la fenestre
Ioste un piler deuers senestre
Di ua fait il entent a mei
Niés sué Etioclès le rei
Ci m a tramis si sué espie
Mais io ne sai coment ço die
PageP161
Por quei io sué tramis a tei.
Iol te dirai entent a mei.
Cil uint al mur a une part
Et cil de fors li dist par art
Di ua fait il n aiez poor
Ainceis demain prime de ior
uerreiz Etioclès uenir
Mil cheualiers prèz de ferir
De toz les meillors de s onor
uos aconduira a Monflor.
Se uos ueez Grezeis fuïr
Quant il uerront le rei uenir
Sis parsiuez hardiement
Car il sont mout mauuaise gent.
Et cil respont Si feron nos
Mar amenérent host sor nos.
Se nos poon par nostre poigne
Parfaire bien ceste bosoigne
Li reis nos en saura bon gré
Toz iorz serron mais si priué. 
Dist Achillor Fui tei de ci
Que ne t aient de l ost choisi.
PageP162
En cele tor m en monterai
A mes compaignons le dirai
Que li gentiz reis de nature
Nos socorra tot a dreiture.
Achillor s en monte en la tor
Et cil s en uait a son seignor.
Li niés al conte de uenece
En est uenuz al rei de Grece
El tréf li conte a une part
Coment il a parlé par art.
Adrastus est reis de nature
Sages de sen et de mesure
O ses priuez barons conseille
Et si lor conte la merueille
Issi com cil a espleitié
Cil en rient et sin sont lié.

La nuét passa de si qu al ior
Les guaites cornent en la tor
Li soleuz liéue par matin
Li rossignous s escrie el pin.
Quant li soleuz fu esbaudiz
Tydeüs ést des bos floriz
PageP163
Tydeüs ést de la ramee
L auberc uestu ceinte l espee
L eaume lacié l escu al col
Ne semble pas Lombart ne fol.
Tote dreite porte sa lance
Mout par ot bèle conoissance
Uns esporons aueit es piez
A fin or mout bien entailliez.
Bien li sistrent si guarnement.
Bon cheual ot et bel et gent
Plus tost porprent pué et montaigne
Qu autre cheuaus ne cort par plaigne
Por dous larges liues noer
Ne l estuet pas esporoner
Ia por dous liues n iert estans
Ne ia n en poussera des flans.
Taus cheualiers sist en la sèle
Qui mout aime guerre nouèle
Un poindre fist par un costal
Tot en a fait fremir le ual
Il se retint en mé la plaigne
Si reguarda uers sa compaigne.
Bien les uit après sei uenir
PageP164
A grant espleit del bos eissir
Trestoz li cuers l en rit de ioie
Lor demorance iert mais hué poie.
Il ot monté un pué hauçor
Cil le choisissent de Monflor
L uns a l autre le monstre al dei
Car bien cuident ueeir le rei.
En terre fichiérent lor lances
Mout orent bèles conoissances
Que es lances furent laciees
Al uent sont totes despleiees
Des plus riches pailes de Frise
A mont uentèlent a la bise.
Cinc cent graisle cornent ensemble
Tote en bondist la terre et tremble.
Tydeüs a ual un pendant
Dreit a l ost uient esporonant
L ost de Grece fremist et bruit
Les genz a pié s en éssent tuit.
Adrastus monte o ses barons
Si guerpissent lor paueillons
Fuiant s en uont par mé la plaigne
Li reis chadèle sa compaigne.
PageP165
Tuit s en éssent cil de Monflor
Que n i remést un sol des lor
La gent a pié o les garçons
Corent tot dreit as paueillons
Tuit li cheualier del chastel
S en éssent fors o lor cembel
Bien enchaucent le rei a plein.
Polinicès lasche le frein
Par mé le pré fait un eslais
Si cheualier le siuent près
Poignant uait sa cheualerie
Par la prée que fu florie
Quant éssent fors del bos a plain
Ne semblent pas de rien uilain.
Poignant uiénent dreit a Monflor
Cent en entrérent en la tor
N i trouérent nesun portier
Portier firent d un cheualier.
Quant il furent dedenz entré
Après eus ont le pont leué
De tant furent il plus seür
De totes parz montent al mur.
Li corz de pin corne en la tor
PageP166
Cil se reguardent de Monflor.
Lors se tindrent a engeignié
Un petit ont l enchauz laschié.
Lors s arestut li reis de Grece
Si dist as contes de uenece
Franc cheualier ne fuiez mais
Que trop uos tiénent por mauuais.
Or uerron ia al torner tost
Qui serra li plus proz de l ost
Et qui se saura mieuz aidier
Del decouper et del trenchier.
A tant ont comencié l estor
Si uont ioindre a ceus de Monflor.
La ueïssiez hastes baissier
Et tanz gonfanons despleier
Escuz croissir haubers fausser
Lances brisier tronçons uoler
Tant riche coup ferir d espee
Tante teste del bu seuree
Tant gentil home d autre terre
PageP167
Qui erent uenu por conquerre
ueïssiez morir en la pree
Ou la bataille fu iostee.
Mout sont hardi cil de Monflor
Bien se defendent en l estor
L une meitié ço m est auis
I a des lor que mors que pris.
Tydeüs uait criant s enseigne
Apoignant uint par mé la plaigne
Un cheualier uait si ferir
L escu li fait fraindre et partir
L auberc fausser et desmaillier
Mort le tresbuche del destrier
Par les rènes prent l auferrant.
La meslee depart a tant
As uos toz ceus de Monflor pris
Ne mais que ceus qui sont ocis.

Li reis de Grece ést de l estor
Apoignant uint dreit a Monflor
En sa main une espee nue.
Quant la bataille fu uencue
Contre lui uint Polinicès
A un perron ilueques près.
Li gentil home de Sidone
Et li baron de Calidone
PageP168
Et tuit li conte de uenece
En sont uenu al rei de Grece.
Polinicès dist en riant
Franc cheualier uenez auant.
Ypomedon et Tydeüs
Apelérent Capaneüs
A une part sistrent tuit trei
Si conseilliérent o le rei.
Li reis demande ses prisons
Cinc cenz i ot de ces barons.
Dauant sei les fait amener
Pués les a fait toz desarmer
Sis enueie dedenz Monflor
El fondement desoz la tor
En une fosse perillose
Qui de uermine est angoissose.
Li prison sont desoz la tor
O la uermine a grant dolor
Fors solement Meleagès
Qui fu cosins Polinicès
Por ço que il s offri a rendre
Nel uout li reis de Grece prendre
Ainz le retint ensemble o sei
Pués li done armes et conrei.
Li reis fait l eschiec departir
Par les barons a son plaisir
PageP169
Les guarnemenz et les cheuaus
A fait doner a ses uassaus.
La nuét iut li reis a Monflor
Seruir se fait come seignor
A l endemain bien par matin
Se met li reis en son chemin.
Cent cheualiers laisse en Monflor
Proz et sages de grant ualor.
Et si lor a laissié uitaille
Ne crement pas qu ele lor faille.
Cuellent les trés cornent les corz
Li reis s en ést o son esforz
Dreit a Thèbes par les montaignes
Conduit de Grece les compaignes.
Tant cheuauchiérent que la uindrent
Onques ainceis rène ne tindrent.

Soz la cité en ualflorie
La pristrent Greu herbergerie.
PageP170
Merueillose fu l ost as Grés
Mout i ot paueillons et trés.
Cil dedenz fortment s esfreïrent
De la grant gent que si près uirent
As hostaus se corent armer
Et li reis as portes fermer.
Il meïsmes en fu portiers
N i mist sergenz ne cheualiers
Des iouenceaus sot la nature
Qu en eus n aueit point de mesure
Crent que tal iou comencissant
Que acheuer ne poüssant.
Li iorz passa si uint la nuéz.
Li reis fut bien de guerre duéz
Eschauguaites mist par les murs
Mil Açoparz et cinc cenz Turs.
Sonent tabors cornent fresteaus
Et troïnes et chalumeaus
Grant est la noise que il font
PageP171
As batailles des murs a mont.
Li reis fait bien guarnir ses tors
Et bien guarder des traïtors
Il a homes quil traïreient
Mout uolentiers se il poeient.
Onc ne dormi icele nuét
Ne ne s ala coucher en lét
Li reis ne dort pas ainceis ueille
A ses priuez homes conseille
uers cel host com se contendra
S il fera plait o non fera.

Ates parla premiérement
Fiz fu a un rei d Orient
Et cheualiers de grant ualor
Al rei serueit por sa seror
Reis fait il iés tu fous o iures
Qui plait uueus faire et iés deliures
Tost puet on estre a mauuais plait
Mais cent dehaiz ait qui ço fait
Dauant que il n en puésse mais
PageP172
O qu il seit pris o de mort près
Toz estes müez dès l autr ier
Que uos ui si felon et fier
N auïez baron si estout
Qui de paiz osast dire mot
Or l offrez mout uilainement
Mais Greu n en receuront neient
Se uos ne forsiurez la terre
Que uos ia mais n en faciez guerre.
Mauuais hon ou as ton espeir
Ia diseies tu l autre seir
Que tant com tu uesquisses ior
Ne laireies de terre un dor
Or la uueus rendre senz colee
Qu en aies prise ne donee.
Mieuz te uient morir a honor
Que tu uiues a deshonor
Fai ta gent armer par la uile
Et serron bien seisante mile
Ainz qu il seit ior les requerron
Et cuit que les desconfiron
Car troueron les endormiz
Et de lor armes desguarniz
PageP173
Des espees ferron maneis
Ia contre nos n auront defeis.

Otes parla après Aton
Sages hon fu cosins Platon
Et uauasors de grant tenue
En Thèbes ot la maistre rue
Sire fait il entent a mei
Ne t i foleieras ço crei.
Se Ates dist sa legerie
Se tu m en creis n en feras mie
Ates est mout hardiz et prouz
Et a parlé come hon estouz
Conseil done de uasselage
Quil porreit faire senz damage.
Taus est conseuz de bacheler
Qui toz iorz uueut guerre mener
Por qu il i puésse une feiz ioindre
O a un d eus faire un bon poindre
Ne li chaut pués a quei que tort
Mais qu alosez seit en la cort
Greu sont hardi et proz senz faille
PageP174
Et bien aduré de bataille
Contre un des noz en ont il quatre
Fous est qui nos loe combatre.
Pren tes messages le matin
Offre a ton frére plait et fin
De quant que onques tint tis pére
L une meitié laisse a ton frére
Mais tis hon seit et l ait de tei
Si t asseürt de porter fei
Les fortereces des citez
Tien en ta main l autre partez.
Li reis respont dit son talant
Or me tenez uos por enfant
Qui me loez m onor partir
Tant com la puésse ior tenir
Car bien sauez qu en une honor
Mauuais ester ont dui seignor
Meie o soe iert tote l aurai
Otote ensemble la perdrai
PageP175
Bien le sachiez a escïent
O io aurai tot o neient.

Iocaste fu mére le rei
Son fil acole et trait uers sei
Por amor Deu merci li crie
Qu a son frére face partie
Fiz fait ele por Deu merci
Crei ces barons que tu ueis ci
Fai ço que il te loeront
Ia ne te forsconseilleront.
Ore ont Greu ceste uile assise
Ainceis auras la barbe grise
Se tant te puez ci enz defendre
Que il s en torgent senz la prendre.
Quant ne la pues toz sous tenir
Mieuz te uient o autrui partir
Que tot coueiter et uoleir
Et tot perdre senz rien aueir.
O tot iço tu li iuras
Se tu onques de tei cure as
PageP176
Ne te pariurer ia por terre
Ne por coueitié d onor querre.
Li reis s embronche et esprent d ire
A sa mére ne uout rien dire
Iure les deus que il aore
Ia ne serra pris en tale hore
Que ia por rien que l on li die
A son frére face partie.
Li baron dient Si fereiz
Se nel faites uos i perdreiz
Se ne faites acordement
Et ne l en tenez iugement
Ne uoudron guerre a tort sofrir
Ne del dreit ne porron guenchir.
Mais por quei auez tort uers lui
Ia n estes uos ne mais uos dui
Mal est por coueitié de terre
Qu entre uos dous aiez ia guerre.
Deus maudie guerre entre fréres
PageP177
Et entre fiz et entre péres
Car quant il ont plusors maus faiz
Si resont il après en paiz
Il sont ami et lor contree
En est confondue et guastee.

Dui baron que li sont priué
D entre les autres sont leué.
A une part traient le rei
Conseillent lui par dreite fei
Sire font il que uueus tu faire
uers ceste gent que est mout uaire
Des plusors d eus sés lor corage
Que mout uoudreient ton damage
Se tu ne fais ceste partie
Sodement t en uiendra folie. 
Etioclès sospire et plore
Quant ueit que tuit li corent sore
Estre son gré l otreie a faire
Car mout est fel et de put aire.
A ceus a dit priueement
PageP178
Morz sué se nen pren uengement
Des traïtors qui par destreit
Me font guérpir demé mon dreit.
A Deus si ia uerrai le ior
Que ies poüsse metre en tor
Que sor eus fust la force meie
Com uolentiers m en uengereie 
Cil li préent por Deu nel face
N est ore pas lous de menace
Mais bien se sofre et ne s iraisse
Et autrement pas nes empresse
Nus hon ne deit honor tenir
Se il ne puet auques sofrir
Tant que il puésse apareillier
Que il se puésse bien uengier
Tanz dis se repost et se taise
Iusque il ueie bien son aise.
Li reis s en torne et cil o lui
A las fait il com mare fui
PageP179
Quant ore serrai meiteiers
De ço dont ere reis entiers
As barons uint et a sa mére
Otreia lor que a son frére
De la terre fereit partie
Mais soe en fust la seignorie.

Otes respont Ore estait bien
Or n i sai mais amender rien.
Guardez qui ira le matin
A uostre frére ofrir la fin.
Ates li dist uos i ireiz
Qui le message bien direiz
Ital home i couient aler
Qui la fin sache bien parler.
uos l auez primes porparlee
Par uos deit bien estre acordee.
Otes s embronche et esprent d ire
uos n estes pas fait il mis sire
Ne por uostre comandement
N irai oan al parlement.
Ates s iraist legiérement
PageP180
Et a parlé enfleement
Se tu nen iés fait il mis hon
D iço cui chaut car bien sét l on
Que i en ai trente de ton prez
De ton parage et de mieuz nez.
Ne t i rués pas aler por mei
Mais por la bosoigne le rei
Pués que tu fin li loes faire
Cerchier la deis et a chief traire. 
Et l un et l autre li reis chose
Tencier  fait il est laide chose
N est costume ne pas n otrei
Que uos tenciez ci dauant mei.
Por ço nel dit mie li reis
Que il l en seit uaillant un peis
Ainceis uousist que grant colee
Eüst Ates Oton donee
Mout en eüst bien la consence
Mais que ne fust en sa presence.
Mout li griéue la departie
PageP181
Que par Oton li est bastie
uengera s en come ainz porra
Se il nel fait de duel morra
Mais or se taist et si se prient
Et ses ires o sei retient
Son mautalent sét bien courir
Tant qu il en puésse en lou uenir.

Li reis demande loement
A ses barons comunement
Cui il i porra enueier
Sor toz en uueut Oton preier.
Tuit li loent que il i auge
N i a baron qui tant i uauge
Ne qui si bien parout en cort
Que qu il en die sor lui cort.
Otes s en escondit mout fort
Del message que il nel port.
Ates li demande por quei
Mout cremez poi fait il le rei
Et poi preisiez son seignorage
Quant por lui n alez el message.
Mais se li reis m en uoleit creire
uos couenreit faire cest eirre
O come fous remandrïez
PageP182
Se el message n alïez.
Otes respondié par contraire
Come cil qui bien le sot faire
Ia Deus fait il bien ne me face
Se de rien cren uostre menace
Ne tiegn de uos ne fué ne terre
Ne ne préz guaires uostre guerre.
Se uos uolez tencier o mei
N enguarderai l onor le rei
Pués que direiz en cort folie
Que autretant ne uos en die
Mais s il uos plaist laissiez m ester
Car ne uoudreie a uos mesler.
S onques uos fiz rien que ne deie
Dreit uolentiers uos en fereie
Et prenez l en sempres ici
Ia mar del dreit aureiz merci.
D une rien uos uueil contredire
Que io uos ai ci oï dire
Que mon seignor tant uil aueie
Por lui rien faire ne uoleie
Por mon seignor ai io mout fait
Maintes peines et maint mal trait
PageP183
Et receü maintes colees
Et autretant por lui donees
Onc d aler ne me fiz preier
En lou ou me uout enueier
Mais ore nel quier pas celer
A ceste feiz n i uueil aler
Et uos sai bien dire por quei
Mais mon seignor n en peist le rei.
N a oncore pas quatre meis
Mien escïent non mie treis
Greu nos tramistrent un message
Hardi et pro corteis et sage
Fiz ert al rei de Calidone
N a tal cheualier soz le trone.
A la cort uint le rei troua
Parla a lui pués s en torna.
Il s en alot tot son chemin
Nostre home orent trop beü uin
Es cheuaus montent sel seuirent
A com male hore Deus le firent
PageP184
Car il i furent trestuit mort
Et li messages en estort.
Se il troueit le mes le rei
Cuidiez que il li portast fei
Ia nul de nos ne trouereit
Ne l oceïst si aureit dreit.
Par la sale tuit en conseillent
Dient que pas ne s en merueillent
Se Otes ne uait cele part
Ou cuide aueir si grant regart
Et autretal dient il tuit
Nus d eus n ira senz bon conduit.
Ço dist Iocaste Io irai
Que le message conduirai
Que mis fiz puésse pas ne cuit
Que hon seit pris en mon conduit
Polinicès bien guardera
Que on nul mal ne li fera.
N i a celui qui pas l en creie
Ne por lui emprenge la ueie
Dame font il nos n iron pas
Car on n i tout cotes ne dras
Mais on i tout et cors et uie	
PageP185
Qui la ireit c estreit folie.
Iocaste fu et proz et sage
Io irai fait ele  el message
Mes dous filles merrai o mei
Quant uos tuit en falez le rei
Et por sofraite de prodomes
 lert cist messages faiz par domes.
Granz est fait Otes  li periz
Ne nos guarreit ia uostre fiz.	
Mais ore alez al parlement	
uos et uoz filles senglement
Se il agréent ceste fin
Apreisment sei iusqu a cel pin	
Entrésque la iron nos bien
Ne cuit que nos i cremon rien.

A tant se depart li conseuz
Al main quant fu clérs li soleuz
La reïne se fu leuee	
Bien uestue et bien conreee
Et ses dous filles ensement
PageP186
Que uont o lei al parlement.
De chascune dire uos dei
Quaus dras orent et qual conrei.
Antigoné ot non l ainznee
Franche corteise et honoree.
Mout ot gent cors et bèle chiére
Sa beauté fu as autres miére
Ia en fable ne en chançon
N orreiz femne de sa façon.
D une porpre inde fu uestue
Tot senglement a sa char nue
La blanche char desoz pareit.
Li bliauz detrenchiez esteit
Par menue detrencheüre
Entrésqu a ual uers la ceinture.
uestue fu estreitement
D un baudré ceinte laschement
Chauciee fu d un barragan
Et d un sollers de cordoan
Sis manteaus fu ço m est uis uairs
PageP187
Et afubla s en en trauers
Les panz en ot bien entrouerz 
Que li costez fu descouerz.
Les cheueus ot et Ions et sors
Plus reluisanz que n est fins ors
D un fil d argent sont galoné
Pendirent lé sor le baudré.	
El cheuauchot un palefrei	
Qui fu l autr ier tramis le rei
Bien amblanz fu et bien deliures
Sis prez esteit de treis cenz liures	
Et fu toz neirs ne mais les hanches
Et les espaules qu il ot blanches
Et les costes et les oreilles
Et les iambes que sont uermeilles.
Le frein ot precios et gent	
Les rènes sont de fil d argent
La cheueçaille de fin or
Les pierres ualent un tensor.
D un blanc iuuére fu la sèle
Et d un brun paile la sorsèle
PageP188
Et li estreu et la peaigne
Sont tuit massiz de l or d Espaigne.
Antigoné o cest conrei
Très bien sembla fille de rei.
La menor apèlent Ysmeine	
Onc ne fu femne meins uilaine	
Mout fu iuefne mais bien fu duéte
Et bien corteise et bien leiduéte.
Ysmeine fu amie Aton	
Et ot uestu un ciclaton
La manche destre en ot seuree
Que ele aueit Aton donee
Desoz une pelice hermine
Onc ne uesti meillor reïne	
Les manches sont bien engolees
A terre tochent tant son lees.
Desfublee cheuauche Ysmeine
Le palefrei Aton demeine	
Sor son poign tint un esperuier	
Que pot de l éle d un plouier.	
PageP189
De la reine que direie
O ses dous filles tint sa ueie
Mout uait bien uestue el message
Come dame de son eage
Et cheuauche une mule brune
Onc ne ueïstes meillor une.
O les dames trei danzel uont
Del mieuz de Thèbes cil trei sont	
Uns niés Aton conduit Ysmeine
Antigoné uns enfes meine	
Qui mout esteit de haut parage
Et mout prochains de son lignage
Li tierz qui meine la reïne	
Fu fiz Hergart le rei d Ermine.
Par eus sés escheriement
Pristrent lor ueie al parlement	
Et quant il furent de l ost près	
A la fontaine del ciprès
Treis cheualiers trueuent des Greus
Li uns ot non Parthonopeus.
Parthonopeus fu uns des treis
PageP190
Riches hon ert d Archaide reis
Mout fu sages et bien corteis
uestuz a guise de Françeis.	
Un mul cheuauchot espaneis	
De beauté semblot estre reis
Soz ciel n a dame s el le ueit
Que mout uers lui ne se sopleit.
Antigoné quant el le uit
Forment en son cuer le couit
Rien ne coueita tant com lui
Mout fussent bien iosté il dui
Car il dui sont bien d un eage
D une beauté et d un parage.
Parthonopeus uit la pucèle	
Soz ciel n en ot une tant bèle.
S il la couit ne m en merueil
Soz ciel n eüst tant gent pareil.
PageP191
uers lei en uait isnèlement
Salua la corteisement	
Dame  fait il ne ma celez
Qui uous estes et ou aies. 
Li danzeaus respont qui la meine
Suer est  fait il  le rei demeine
Et ele et cele autre meschine	
Que a la destre manche hermine
En cest ost uiénent a lor frére
Et ceste dame qu est lor mére
Mout uoudreient cerchier et querre
Come il fust fin de ceste guerre.	
O lei torna Parthonopeus
Et conduist la en l ost des Greus
Il meïsmes la dame meine
De lei seruir a gré se peine.
Il la mena que fairel sot	
Tant franchement come il plus pot
Onques en cele compaignie
N ot mot parlé de uilanie
Ne de grant sen ne de sermon
Se d amistiez et de gas non.	
PageP192
Parthonopeus pas ne s oblie
Mout li prée qu el seit s amie
 Par Deu  ço respont la pucèle
Ceste amor serreit trop isnèle.	
Pucèle sué fille de rei	
Legiérement amer ne dei
Ne dei amer par legerie
Dont l on puésse dire folie.	
Ensi deit on preier bergiéres	
Et ces autres femnes legiéres.	
Ne uos conois n onc ne uos ui	
Ne mais ore que uos uei ci
Se or uos doign d amer parole
Bien me poez tenir por fole.
Por ço nel di celer nel quier
Ne uos eüsse fortment chier
Se estïez de tal lignage
Que uos fussiez de mon parage
Et ço fust chose destinee
Qu a femne uos fusse donee
Car beaus estes sor tote gent
Onc ne ui mais home tant gent.
PageP193
Parthonopeus l en a dit ueir
Que il est reis de grant poeir
Se il la prent bien iert uenue
Car il est reis de grant tenue.
Parlez en  fait ele  o ma mére
Et par le conseil de mon frére 
Qui uoz parenz conoist et uos
Seit acordez li plaiz de nos.
Se il l agréent io l otrei
Ia ne serra desdit par mei.
Si come ele li enseigna
Cil o la mére s acointa
Forment l ama ne s en pot taire
O lé parla d icest afaire
Dist qui il est noma sa terre
Comença lé sa fille a querre.
Ele conut bien son lignage
Bien otreie le mariage
Mout uolentiers la li dorra
Mais o son fil en parlera.
Tant ont parlé priueement	
D amistié font aleiement.
A tant en sont en l ost entré
PageP194
Mais icel fu estre lor gré
Que por rire que por ioer
Que por priueement parler
Ne lor pesast ainz uousissant
Que li hoz fust grant piéce auant.
Par l ost cheuauchent les pucèles
Et dient tuit que mout sont bèles
Por les ueeir éssent des trés
Plus de cinquante mile Grés
La plus bèle en uuelent choisir
Mais il n i pueent auenir
Car de lor beauté n est mesure
Par estuide les fist nature.
Parthonopeus li proz les meine
Desi qu ai tréf le rei demeine.

Li très fu merueillos et granz
Et entailliez a flors par panz
Ne fu de chanue ne de lin
Ainz fu de porpre outremarin
De porpre fu inde et uermeille
PageP195
Et peint i ot mainte merueille.
A compas i fu mapamonde
Enleuee tote roonde
El pan dauant desus l entree
A or batu menu ouree.
Par cinc zones la mape dure
Si peintes com les fist nature
Car les dous que sont deforaines
De glace sont et de neif pleines
Et orent inde la color
Car auques tornent a freidor
Et la chaude qu est el mé lou
Cele est uermeille por le fou.
Que por le fou que por les neis
N abite rien en celes treis.
Entre chascune daerraine
Et la chaude qu est meiloaine
En ot une que fu tempree
Deuers gualerne est habitee.
Iluec sont les citez antiues
O murs o tors et o eschiues
A or batu sont li torrel
PageP196
Et li portail et li tornel.
Tuit li reaume et tuit li rei
Sont iluec peint chascuns par sei
Et li setante et dui language
Et mer betee et mer sauuage
Mer roge i est faite a neiel
Et li pas as fiz Israel
De Paradis li quatre flun
Ethna qui art et giéte fun.
Monstres i ot de mil maniéres
Oiseaus uolanz et bestes fiéres
Et li nostre home i sont bien peint
Cil d Ethiope de neir teint.
Oceanus cort par l ardant
Egeon ses braz i espant.
Mapamonde fu si grant chose
Qui l esguarde pas ne repose
Tant ueit en mer et tant en terre
En grant peine est de tot enquerre.
Esmeraudes iaspes sardones
Berils sardes et calcedones
PageP197
Et iagonces et crisolites
Et topaces et ametistes
Ot tant en l or qui l auironent
Contre soleil grant clarté donent.
De l autre part el destre pan.
Sont peint li doze meis de l an
Estez i est o ses amors
O ses beautez et o ses flors
O ses colors i est estez
Iuers i fait ses tempestez
Qui uente et pluet et neige et gresle
Et ses orez ensemble mesle.
Après i fist peindre li reis
Et les iustices et les leis
Que menérent si ancessor
Qui de Grece furent seignor
Des reis de Grece i fist l estore
Ceus qui sont digne de rnemore
Les proeces et les estors
Que chascuns d eus fist en ses iors.
En la cortine d enuiron
Sont peint lepart ors et leon.
La liste fu d un paile brun
One ne ueïstes meillor un
PageP198
Entailliee a menuz marreaus
Et a pilers et a quarreaus.
Colombe ot une en mé la boge
D iuuére fu et teinte roge
Que sostint l aigle et l escharboncle
Qui fu Flori le rei son oncle
Que il conquist quant il prist Terse
Et il uenqui les Turs de Perse.
Tant com li trés dure desoz
De bons tapiz fu ionchiez toz
Li paisson qui tiénent le tréf
Sont de color uermeil et bléf
Les cordes sont d argent treciees
Et enuiron totes sachiees.
Cinc cent cheualier tuit o armes
Et mil borgeis o granz iusarmes
Le rei guardent quant il conseille
Et quant il dort et quant il ueille.
El tréf esteit Capaneüs
Polinicès et Tydeüs
A une part sieent il trei
Ou il conseillent o le rei
PageP199
Et dient lui que les assaille
Que la cité prendra senz faille.
A tant les dames sont uenues	
Deuant le tréf sont descendues.	
Parthonopeus li proz les guie	
Et par la main meine s amie.
Riant dit a Polinicès
Ci a de uoz parenz mout près.
Polinicès reguarde ariére
Sa mére uit que mout ot chiére
Et ses serors le cuer ot lié
Mais des ueuz plore de pitié
Des ueuz plore ne pot muer
Por eles qu iluec uit ester.
uers eles uint isnèlement	
Et baisa les mout doucement.	
Al baisier ueïssiez tal presse
L une a l autre por rien ne laisse.
Cele que ainceis en ot aise
O mére o suer primes le baise
La ou puet auenir chascune
PageP200
Cent feiz le baise come une
Et neporquant plorent tant fort	
Com s eles le uelssent mort.
De la ioie que font les domes
Firent plorer plus de mil homes.
Polinicès que corteis fist	
Qui sa mére par la main prist
La la mena ou li reist sist
Li reis se liéue si l assist
Pués la baisa et les pucèles
Demande lor de lor nouèles	
De ceus dedenz com se contiénent
Le traïtor por quei sostiénent
Qui uers son frére se pariure
Et estre ne uueut a dreiture
Iço pueent il saueir bien	
Que ia n en tornerai por rien
Ne por perdre tote ma terre
Primes n achief d icesie guerre. 

La reïne par sen respont
N en pueent mais se il le font	
Cil est ainz nez et s est saisiz
PageP201
Et les recez a toz guarniz
Ses homes tient bien en destreit
Car par ombre d un poi de dreit
Qui en sei a pou de ualor	
Par force puet tenir honor.
Mais qui porreit cerchier et querre
Com partissent par mé la terre
Que chascuns eüst sa dreiture
Iço serreit sen et mesure	
Cest plait cuit io que en fereit
Que la terre li partireit
Si que fussent pér ambedui
Fors tant que cist tenist de lui.
As barons pas nen acorage	
Que ia cist li face homenage
La cort le rei pas nen otreie
Que cist de lui rien tenir deie.	
Parolent en tuit li uassal
Et mout le tiénent a grant mal
Parolent en et poure et riche
Et tiénent le a mout grant briche.
Li reis lor prée que se taisent	
PageP202
Et la reine parler laissent
Tot ço die que li plaira
Et il sei conseit qu en fera
 Sire  fait ele  dit en ai
Le meillor conseil que io sai
Ainceis qu en fust autre maus faiz
Cel li fereie aueir en paiz. 

Li reis a une part en uait
Ceus que lui plaist apeler fait.	
Li bacheler li soudeier
Cil reméstrent al doneier
Et préent Deu que ia cist plaiz
Ne prenge bien ne ne seit faiz
Iusqu en scient uuidiees sèles
Si que le ueient les pucèles.
Ismeine dist Tost le uerron
Ia quatre iorz n i demorron
Se il n agréent hué la fin
Iol uos pleuis iusqu al matin
I porra l on ferir senz faille
O un coutel d une maaille.
Ismeine est assez bèle tose
PageP203
Mais ele est mout contraliose
Mout fu iuefne mais bien parole
Esté en a a bone escole.
Mais l autre fu tant franche chose
Que a uis onques parler ose
Cele empendeit deuers les Greus
Por ço qu en ert Parthonopeus.
Li bacheler ioent et rient
Et o Ismeine contralient.
Li reis est de son tréf eissuz 
O lui cinquante de ses druz
Assist sei soz l ombre d un teil
O ses barons prist son conseil
Demande lor del plait qu il oent
Saueir qu en dient et qu en loent.
N ot baron guaires en la place	
Que bien ne lot que il le face
Mais de l omenage qu il quiert
Ço dient que ia faiz nen iert
Mais laist cil ester l omenage
Et partent par mé l eritage	
PageP204
Et se cil le mescreit de rien
Polinicès l asseürt bien
Par les barons et par le rei
Que paiz li tienge et li port fei

A une part Tydeüs sist
Oïr poez que il en dist
 Seignor  fait il  mout me merueil
Que li donez ital conseil
A ço que io dire uos oi
uos amez le suen pro mout poi. 
Por quei forsiugiez uos cestui
Quant uos ci ne ueez celui
Etioclès est mout mauduéz	
Mout engeignos et mout leiduéz
Assez legiérement fera
Tot quant que l on li requerra
Ne li chaut qual plait qu il i face
Mais solement cest host desface	
Car il sét bien notre coueine
Que nostre terre est mout lointaine
PageP205
Et que n est pas chose legiére
Ramener sempres host arriére
Se ceste feiz nos en enueie
N a mais poor que ia nos ueie.
Quant nos serron en nos contrees
As bons uins beiure as cheminees
Et nos feron nostre iafuer
Et quant que nos uendra a cuer
Cist remandra ci folement
Ocirront le legiérement
De quant que pramis li aura
Ia un sol point ne l en tendra.
De son sairement n ai io cure
Car qui une feiz se pariure
Legiére chose li est mais
Sei pariurer toz tens adès.	
Qui le premier plait changera
Bien sai que il foleiera
Mais quiére cist sa fin premiére 
Et ne s en traie giens ariére.
Bien sai que cil n en fera mie	
Ainz le tendra a grant folie
Il aura tort nos auron dreit.
PageP206
N est pas sages qui iço creit
Que de nos se puéssent defendre
Et se poon la uile prendre
A nos toz iert honor et glore
Et al rei iert mout grant uictore
Car pués que nos l auron assise
N en torneron si sera prise
Si que l on die après noz morz
Ne fu mais faiz si granz esforz.
Et por metre la terre en paiz
Que n en seit mais autre maus faiz
Prenge li reis le traïtor
Et si le mete en une tor
 lluec le laist assez uiure
 Ia ne s en ueie mais deliure.

Capaneüs fu druz le rei
 Sire fait il  entent a mei.
Qui autre rien t en loera
Ne autre conseil t en dorra
Ne di d autre mais que de mei
S il est uoz hon ment uos sa fei
PageP207
C est bons conseuz que cist uos done
N a dreit en terre quil soone.
Li reis respont  Et io l otrei
Par mes idres et par ma lei
N en crerrai autre loement
Ne ia mais n iert fait autrement.
Dolent en sont tuit li plusor
Mieuz loassent partir l onor
Et dient que par fol esdail
Les uuelent metre en grant trauail.
Li reis s en torne el tréf arriére
Et fait mout felonesse chiére
Iure les deus de son païs
Que tot en a son conseil pris
N en iert mais fin faite des meis
Se cele non qu en fu ainceis.
As dames le dit ensement
N en fera autre acordement
Se la fin non que primes firent
Quant il l onor par anz partirent.
Polinicès la fin prendra
PageP208
Qui parsiure la li uoudra
Se sis frére d iço li boise
Bien puet saueir qu en aura noise. 
Car par cest chief  fait il  chanu
N i somes pas por ço uenu
Que ia la uile nos estorce
Iusque l aion prise par force.
Qui me dorreit tot l or de Frise
N en tornereie si iert prise
Ainz en ferai cinc cenz colees
Doner de lances et d espees
Ainz en morront mil cheualier
Soz la cité par le grauier 
Si firent il iusqu a la nuét
En morurent seissante et uét
Por neient et por legerie
Comença le ior la folie.

En la uile une tigre aueit
Soz ciel sa pér on ne saueit.
Oïr en poez grant merueille
Ele ne tochast une oeille
PageP209
Car priuee ert a desmesure
Tote esteit fors de sa nature.
Donissez lé o char o pain
El le maniast en uostre main
De uin beüst plein un grant cuéure
Donc l aureiez tote ior éure
Idonc saillist idonc ioast
Tant que trestot uos enoiast.
Ele aueit enz el front dauant
Un escharboncle mout luisant
Ne cuit que onc en nule beste
uelst on itant gente teste	
Si aueit ele tot le cors
Plus reluisant que nen est ors.
Ne la uousist perdre li reis
Por treis cenz liures de manceis.
A la noise que ele oï	
De la cité uers l ost eissi.
Li escuier qui abeuroent
PageP210
Et qui par le champ bohordoent
Dauant la uile l ont ocise
Por sauuage l ont entreprise.
Mais cil qui erent a la porte
uirent lor tigre gesir morte
Acueillent les demaintenant
Tot dreit uers l ost les uont menant.
Li escuier fuient uers l ost
Et uont criant Eissiez en tost
Car sailli sont cil de la uile
Siuent nos en plus de uint mile.
En l ost ot merueillos esfrei
Chascuns corut a son conrei
Par les herberges s arment tuit
Et tote l ost fremist et bruit.
Es cheuaus montent come ainz porent
De mainte guise entreseinz orent
Brochent et poignent par la chaume
Bien i reluisent cent mile eaume
Onques en l ost de Romanie
Ne iosta tal cheualerie
Ne tant n ot Charles en sa poigne
PageP211
Quant il conquist ceus de Saissoigne.
Mais cil de la uile les uirent
Et qui ainz ainz contre eus eissirent
Eissu en sont a granz esforz
Tot le chemin dauant les orz	
Eissu en sont si com mei semble
Seissante et quatre mile ensemble.
Par la guarenne tuit s espandent	
Et par tanz quanz ioste demandent
Dauant la geude s abandonent
Et de ioindre les Greus somonent.
Li Greu brochent uers eus et poignent
Et par tanz quanz o eus se ioignent
D ambesdous parz chascuns se haste
Por peceier primes sa haste.	
Tydeüs point par mé les rens
Toz li premiers cous en fu suens.	
Tenelaus trueue de Sidogne	
PageP212
Nel pot guarir escuz ne brogne
El pez le fiert de la lemèle
Mort le trebuche de la sèle.	
Aimon feri Orchomenon
Et Perifas Miceneon.
Ypomedon ioint o Sibart	
Fiert le deuers la destre part
De son espié par mé le cors
Que une aune l en sailli fors.

Parthonopeus abat Itier
Par la rène prent le destrier.	
Il le feri iriéement
L auberc desront tot le porfent
L espié li mist par mé le cors
O tot le gonfanon entors.
N est merueille se cil s esmaie
Car il chiet morz por la grant plaie.
Parthonopeus ést de la presse	
A un danzel le destrier laisse
 Amis  fait il  alez m en tost
As pucèles que sont en l ost	
PageP213
Et o le frein et o la sèle
Le presentez a la pucèle
Que a la porpre inde uestue
Tot senglement a sa char nue
Par ceste enseigne mant m amie
Por lé ai fait cheualerie.
Cil point et broche par l areine
Et le destrier en destre meine
Tant a brochié par le chemin
Les dames trueue soz un pin	
Sor un pué ou eles s ombreient
Et ceus esguardent qui torneient.
Cil uait auant descent a terre
Le destrier tint pruef de la serre
Par la rène que fu de seie.	
Celé conut cui l on l enueie
A la porpre inde qu ot uestue.
Les dames totes treis salue
A une part trait la pucèle
Tal rien li dist que li fu bèle	
Li reis d Archaide uostre amis
PageP214
M a ça  fait il  a uos tramis.
Sachiez que hué bien ioinst a dreit
Un en laissa el champ tot freit
N ot escu ne hauberc tant fort	
Que le peüst guarir de mort.
Tramet uos en le destrier ci.
Cele respont  Soe merci
Ço sache bien que por cest don
Li cuit rendre gent guerredon	
Ço sache bien senz nule dote
Que il a mei et m amor tote.
Quant il partira del tornei
Mant lui que il parout o mei
Par ci s en tort si le uerrai	
Ne sai quant i recouerrai.
Cil prent congié a la pucèle
Et o le frein et o la sèle
Le destrier liure a un danzel
Qui aueit non Esteuenel
Arriére torne come ainz pot
As crois des lances que il ot.	

Icil torneis fu merueillos	
PageP215
Onc hon ne uit tant perillos
Ne si espès ne si meslé.
Maint franc home i ot afolé	
Tante sèle i ueïssiez uuée	
Et de saietes si grant pluée
Et tant cop doner a trauers
Et tant uassal gesir enuers	
Tant cheualier ueïssiez ioindre
Entre les rens brochier et poindre
Onc nus ne uit en nule terre
Cheualerie si requerre
Icel ior fu bien essauciee	
Et maintenue et esdreciee.
Li reis de Thèbes fu mout proz
Deuers les suens i fu sor toz.
Par le champ uait criant s enseigne
N encontre rien que ne s en plaigne.
 Encontré a Iordain d Aufrique
Niés fu al rei de Salenique.
PageP216
Il li cheuauche et cil l atent
Fiert l en l escu tot le li fent
L auberc li desront et desmaille
Ne li ualut une maaille
Par le cors li conduist l espié
Passe l en outre demé pié.
Cil chaï morz que onques prestre
N i fu a tens ne n i pot estre.
Apoignant uint Garsi de Marre
Et sist sor ferrant de Nauarre
Por proece ne por granz cous
N ot tel el regne al rei Anfous.
Le rei feri si al trauers
Que se ne fust li bons haubers
Mout eüst bien uengié Iordain
Il ne maniast ia mais de pain.
Ates le ueit cele part point
Et o Garsi en un tai ioint
PageP217
De uertu broche et esporone
Haste ot reide grant cop li done.
Li cheuaus soz lui s agenoille
Garsi chaï el tai se soille.
O le destrier Ates s en torne	
Celui laissa el tai tot morne.
Icel coup uit trés bien Ismeine
Et le destrier qu Ates en meine
Ele conut trés bien Aton
A la manche del ciclaton	
Que il aueit por conoissance
Lacié es claueaus de sa lance.
A sa seror le monstre al dei
Bèlement li dit en segrei
Ço est Ates que io la uei	
ueez com broche a cel tornei
Sor tote rien amer le dei
Car tot iço fait il por mei.	
Ia ne seie fille de rei
Se por s amor ne me desrei
O face bien o io folei
Coucherai mei o lui ço crei.
PageP218
Car fous n esprent si en rosei
Com fait l amor que est en mei.

Polinicès ioste o Eblon	
Mort le trebucha el sablon.
Quant il le uit mort en la lise
De uos  fait il est triue prise.
Ci faz chalenge de ma terre
Deus doinst que la puésse conquerre
Poignant s en torne par l areine	
Le liait ros en destre en meine
Garsi le liure et cil i monte
Morz est se ne uenge sa honte.
Garsi est montez el destrier
Qui fu amenez de baignier
Por torneier ne por bosoigne	
Ne remést itaus en Gascoigne.
Entre les rens point a beslif
Floriant ueit ester baïf
Sil fiert que lui et son poutrel
PageP219
Abatié tot en un moncel.	
En son escu le uait ferir
D or en autre li fait partir
L auberc li desront et defrise
Ne li ualut une chemise
Le pez et le cuer li trencha
El grauier mort le trebucha.
Un suen fil aueit Florianz
Cheualiers ert proz et uaillanz.
Li dameiseaus ot duel mout fort
D iço que uit son pére mort
Il se pasme sor son destrier
Quant l en liéuent si cheualier.
Estaces fu uns suens cosins
Riches hon fu cuens de Torins
Sire  fait il  laissiez ester
En duel ne uei rien recourer
Mais espleitiez del bien uengier
De l ocire et del detrenchier
Et uengiez la mort uostre pére
Fei que uos deuez uostre mére.
Quant releua de pasmeisons
O sei aioste ses barons
PageP220
Set mile furent cheualier
Qui mout furent hardi et fier
Que ot amenez d Oriant
Trestuit li sont apartenant
Cil uengeront la mort Flori
O lor espié trenchant forbi.

Antoines fu fiz Floriant
L espié brandist point l auferrant
Et uait ferir Milon par rage
Un cheualier de grant parage.
L escu li peceie et porfent
L auberc li desront et desment
El cors li mist son gonfanon
Et de la haste un grant tronçon
Mort le trebuche de l arçon
Si quel uirent si compaignon.
Pués li dist un mot de folie
Se mal auez nel celez mie.
Del tomber semblez baleor
Si ioérent uostre ancessor.
Estaces refiert un de Frise
Trestot l escu li fent et brise
Tant com la haste li dura
PageP221
Del fauuel mort le trebucha.
Antoines traist le brant d acier
Garsi en feri son guerrier
Sus en l eaume deuers senestre
De l autre part chaï sor destre.
Cist mar uit la mort Floriant
Que il aueit ocis dauant.
Tuit li set mile i ont feru
Chascuns a le suen mort rendu
La ueïssiez tant coup ferir
Et tant bon cheualier morir.
Antoines uait souent iostant
Son pére uait mout regretant
Et uait ferir un cheualier
De nouel uenu soudeier
Par mé l escu li dona tal
Mort le trebuche dei cheual.

Capaneüs fu de d a mont	
Deuers la porte al chief dei pont.
Ou il torneie o sa maisniee
Que mout fu bien entreseigniee
Tant bon heaume ot en sa compaigne.
Tant escu peint d azur d Espaigne 
PageP222
Tant bon hauberc menu maillié
Tant entreseign bien entaillié
Tant bon cheual né de Castèle
Tant frein et tante bone sèle
Tante enseigne de tante guise	
Que uenteloent a la bise
Onques en cort a nesun rei
Ne ueïstes tant gent conrei
Tuit sont de maisniee escherie
Que li dus ot tote norrie	
Treis mile fiz de uauasors
Et de barons et de contors
N en i ot un fil de uilain
Ne qui fust nez de basse main.
Le ior firent grant hardement	
Par force et par enuaïment
Tuit a un front passent la lice
Nes pot tenir barre ne clice
Que ceus dedenz si refolérent
Entrésqu es portes les menérent.
En un estanc desoz la uile
PageP223
En ot neié plus de dous mile.

Dementiers que li hoz torneie
Li reis sa bataille conreie.
Fors des herberges en la plaigne
S en est eissuz 0 grant compaigne
Taus cent mile homes ot a pié
Chascuns d eus tint lance o espié
Et ot quarante mile archiers
Estre les bachelers legiers.
Qui sont alé al tornei traire
Et as assis damage faire.
Li cheualier antif et gros
Qui auques ont perdu lor los
Ne poinstrent pas sempre al tornei
Ainceis reméstrent o le rei.
Dez mile sont d antiue geste
Chascuns d eus ot blanche la teste
PageP224
Les barbes ont fors des uentailles.	
Cil conreérent les batailles
Et les menérent sagement
Le petit pas serréement.
Li reis s areste en mé la lande
Toz ses homes taire comande	
Ses homes fait escouter toz
Si a parlé et dist que proz
 Seignor  fait il  nel quier celer
Mout le font bien cist bacheler
Bien les i uei brochier et poindre	
Entre les rens bien a dreit ioindre
uïaz quant il s en torneront
De lor proeces parleront
Conteront lor cheualeries
Et nos feront mout granz enuies.	
Chascuns de nos aura grant ire	
Quant de sei ne porra rien dire.
PageP225
De nos ne serront pas li conte	
Et porron tuit aueir grant honte
Quant serron mis ariére dos
Et cil sol auront tot le los 	
Li bacheler auront le brif	
Et nos serron entre eus baïf.
Mieuz uueil  fait il  perdre la uie
Que n i face cheualerie
La nos estuet poindre et brochier
Et nos proeces refreschier.	
Et uos dirai com le feron	
Les uentailles deslaceron
Pareistront les testes chanues
Et les granz barbes encreües
Et semblera mout grant barnage
Quant nos poindron par le riuage
Car ne fu mais si com mei semble
De tal gent tant iosté ensemble.
Guardez que deuers les chanuz
Seit li torneis bien maintenuz
PageP226
Et que n i ait fait coardie	
Deuers la nostre gent florie
La ou uerron maior destreit
Poignon ensemble tuit estreit
Guardez que ia uns ne s en tienge
Iusque que li murs le retienge.	
Ne redotez ia les garçons
N en remange uns entrels arçons
Que il sachent certainement	
Que li reis fait l enuaiement.
Nostre geude uenge deriére
Le petit pas par la riuiére
Que se il nos torne a destrece	
Iluec seit nostre forterece.
A toz plot ço que dit li reis
Dist li uns a l autre en grezeis
Mar ont esté en tante poigne
Se li faillent d este besoigne.	
PageP227
Les uentailles ont deslaciees
Les hastes contre mont dreciees
uers la uile brochent tot dreit
Et tuit ensemble et bien estreit.
Une grant enseigne d orfreis	
Fait dauant sei porter li reis
El chief dauant cent graisles sonent
Al plus coart hardement donent
Fremist li cieus fremist la terre
Bien resemble dès ore guerre.	

Ates ot les cheuaus henir
Guarda trés sei uit les uenir
 ueez  fait il  com grant compaigne
Nos uient d oeilles par la plaigne
Otes respont qui fu deioste	
Gros moz dire guaires ne coste.
S il sont oeilles et uos los
Mais par la fei que io dei uos
uos lor muerez tost estal
PageP228
Encontre iron tuit a cheual	
Et iert mout lait et grant merueille
Que la los fuie por oeille.
Atant astes uos les enfanz
Li plus tendre ot passé cent anz
Onc ne fu mais par nesun rei	
ltal gent menee a tornei.
Li uieil sont pro en lor iouent
A tal iou ioérent souent.
Et membre lor del uasselage
Que il orent en lor eage	
Es estreus mout forment s afichent
Et es cheuaus esporons fichent
Dauant les pez traient les targes
Que il orent et forz et larges
Mais les plusors sont si fumees	
PageP229
Que totes sont descolorees
Les hastes aloignent d osil
Qui sont teintes del fumeril
Mais se li fous les a nercies
Por le bosoign sont encheries.	
Issi dreit serré come il uindrent
Onc iusqu as murs rène ne tindrent
Nel laissent por poeir morir
Que nes augent de bot ferir
Et des lances et des espees	
Donent li uieil mout granz colees.
Cil dedenz nel porent sofrir
Si lor estut le champ guerpir
Les dos tornent et cil les fiérent
Onc iusqu as portes nes laissiérent.	
Ates s en alot tot auant
Qui mout aueit cheual corant.
PageP230
Otes li comença a dire
Car retornez Ates beaus sire
Ces oeilles espoentez
Qui mout nos poignent es costez.
Ates se torne uers Oton
Io uos tiegn  fait il  por bricon
Se uos ne me laissiez ester
Tost uos porra a mal torner.

D Amphiaras dire uos dei	
Com se contint en cel tornei.
En un curre ert Amphiaras
Qui fu faiz outre Saint Thomas
uulcans le fist par grant porpens	
Et a lui faire mist grant tens.
Par estuide et par grant conseil
I mist la lune et le soleil
Et tresgeta le firmament
Par art et par enchantement.	
Nuef espères par ordre i fist
PageP231
En la maior les signes mist
Es autres set que sont menors
Fist les planètes et les cors
La nuefme assist en mé le monde
Ço est la terre et mer parfonde.
En terre peinst homes et bestes
En mer peissons uenz et tempestes.
Qui de fisique sot entendre
Es peintures pot mout aprendre.	
Li iaiant sont en l autre pan
Tuit plein d orgueil et de boban
Les deus uuelent desheriter
Et par force del ciel geter.
A poier sus ont fait eschale
Onc hon qui uiue ne uit tale	
Car un pué ont sor autre mis
Plus de set en i ont assis
Et puéent sus por les deus prendre	
Se d eus ne se pueent defendre.
Iupiter est de l autre part
PageP232
Une foildre tient et un dart	
Mars et Pallas sont en après
Cil dui sostiénent tot le fais
Tuit li autre qui el ciel regnent
Isnèlement lor armes prenent
Cel d eus n i a qui quierge essone
Tuit se combatent par le trone.	
Et a pierres et a esmaus	
Fu faiz deriére li frontaus	
Et enleuees les set arz
Gramaire i est peinte o ses parz
Dialetique o argumenz
Et Rhetorique o iugemenz
L abaque tient Arimetique
Par la game chante musique
Peint i est Diatessaron
Diapenté Diapason
Une uerge ot Geometrie
Un astrelabe Astronomie
PageP233
L une en terre met sa mesure
L autre es esteiles a sa cure.
El curre ot mout sotil entaille
Bien fu ourez onc n i ot faille.
Une image i ot tresgetee	
Que uait cornant a la menee
Une autre que toz tens frestèle
Plus clér que rote ne uïèle.	
L ueure del curre o la matére	
uaut bien Thèbes o tot l empére
Car li pan sont d or fin trifuére
Et li timon de blanc iuuére	
Les roes sont de crisopase
Color ont de fou qui embrase.
Le curre traient quatre azeiure
L esclot n en puet hon aperceiure
En sablon ne en terre mole	
Car plus tost uont qu oiseaus qui uole.

Amphiaras point et s eslaisse
La ou il uit la maior presse
PageP234
L espee trait que fu forbie
Del bien ferir pas ne s oblie	
Por doner granz cous maintenant
Sont tuit li autre a lui pendant.
Mout trencha bien le ior s espee
A ceus dedenz fu mout priuee
Onc l espee al duc Godefrei	
Ne mist les Turs en tal esfrei
Ne tant genz cous ne fist Turpins
En Espagne sor Sarrazins
Com fist l arceuesques le ior
Sor ceus de Thèbes en l estor.	
Mout fu bien apareilliez d armes
Des meillors que l on fait a Parmes
Al col ot un escu uermeil
Qui mout reluist contre soleil
Bocles d or i ot plus de set	
N i a cele ou dez mars n en ait
Ses haubers fu forz et legiers
Et plus luisanz que argenz miers
Qui l a uestu ne dote plaie.
PageP235
A entreseign ot un daumaie
Et soz son heaume un ueloset
De seie blanche bien toset.
Li soleuz luist clér come en mai
El curre d or fiérent li rai
Reflambist en sus la montaigne
Et de desoz tote la plaigne.
Del curre et de ses guarnemenz
S esbahissent tuit cil dedenz
Cil dedenz s esbahissent tuit
Li plus hardiz auant li fuit
Car cuident que seit aucuns deus
Qui se combate por les Greus.
Amphiaras sot bien par sort
Qu a icel ior receureit mort
Par augure sot li guerriers
Que ço esteit sis iorz deriers
Pués que certainement le sot
Empleia le com il mieuz pot.
PageP236
De ceus dedenz fait grant martire.
Ne uieil ne iuefne n en remire
Quant que il en trueue en sa ueie
En enfer auant sei enueie.
Grant perte i refont cil defors
De lor cheuaus et de lor cors	
Mais a neient le tenissant
Se il lui sol ne perdissant.
Mout en furent desconseillié
De ço se sont esmerueillié
Que il mori en tal maniére	
Que sa mort fu horrible et fiére
Car al uespre soentre none
La terre crolle et li cieus tone
Et si com Deus l ot destiné
Et cil l ot dit et deuiné
Terre le sorbi senz enian	
Com fist Abiron et Datan.
Cil qui cele merueille uirent
PageP237
S espoentérent et foïrent
Mout foïrent a grant desrei
Car chascuns ot poor de sei.
Li reis esteit de l autre part
Ou ot fichié son estendart
Près del mur al lanz d une piere
Dit que ne s en traira ariére
Par force se uueut herbergier.
Dauant la porte en un uergier
Iluec comande son tréf tendre	
Et as autres herberges prendre
Les fontaines que sont es horz
Lor uueut ueer par grant esforz
Et de l èue douce seurer
Que il n i puéssent abeurer
Issi les cuide bien destreindre
Se enuiron les pueut aceindre
Malement les pense deceiure	
Se destreindre les puet de beiure.
A tant astes uos un message
D Amphiaras dit le damage
PageP238
Com terre mére le sorbi
Et mil des autres autresi.
Iço poez uos bien saueir
Que de mil nen esteit pas ueir
Cil en dit plus que n en saueit
Que la merueille grant esteit.
Quant li messages le li conte
Li reis se seigne et s espoonte
 Di ua  fait il  ço est mençonge
Tu as iço ueü par songe
Ne cuit que Deus tant nos confonde
Que ia la terre soz nos fonde.
As uos un mes après celui
Mieuz le creï quant furent dul
Et donc le tierz et pués le quart
Desfichier fait son estendart
As herberges li reis s en tome
Et fait chiére marrie et morne
PageP239
Mout fait grant duel plore guaimente
Et d Amphiaras se demente.	
Se il fait duel ne m en merueil
Mout a perdu de son conseil.
Enseignot lui terre a tenir
Et quant que li ert a uenir
Chaïst lui bien o malement	
Cil le saueit de longement.
Par l ost font duel desmesuré
N en i a nul tant aduré
Ne s amornisse del damage
Et ne s esmait en son corage.	
Pués que comence a auesprer
Et li soleuz a resconser
As herberges est l ost tornee
Mout ont bien faite lor iornee.
Mais ço cui chaut Ne font uantance 
De coup d espee ne de lance
D Amphiaras forment lor peise
Danzeaus n i rit ne n i enueise
PageP240
N i sone uïèle ne rote
Ne n i chante nus ne n i note	
N i fu la nuét rollez haubers
Ne branz d acier ne heaumes ters.
Ne onc n i ot drap trait de male.
Mout traistrent tuit fort nuét et male	
As herberges chascuns se chome
Onc n i prist uns la nuét bon some
Ne n i mangiérént ne n i burent	
Ne soz bons dras la nuét ne iurent.	
Mout sont dolent triste et pensif	
Ia n en cuident estordre uif
Chascuns se tient a confondu
D Amphiaras que ont perdu
De lui font duel d eus sont dotos
Et del retorner coueitos
Plus crement il assez la terre
Que il ne font lor autre guerre.	
La nuét fu l ost morne et segreie	
PageP241
Par main uuelent tenir lor ueie.
Mais dedenz font mout grant tomoute
De loign les ot qui les escoute.
A mont al mur par les batailles
Luisent lanternes ardent failles
Es eschiues ioent et rient	
Tuit a un front huent et crient
O ceus defors gabent et rient
Et par eschar seruenteis dient
 Seignor  dient les eschauguaites
Mout auez hué proeces faites	
Forment fumes hué assailli
Mais malement estes bailli
uostre roèle a hué failli
uostre maistre a grant saut sailli
Par lui uos demostre Deus signe
De nostre terre n estes digne.
Alez uos en de nostre terre
Car neienz est de la conquerre
PageP242
Se nel faites haste uos peine
Entré estes en male estreine.	
Par la cité grant ioie meinent
D eus esbaudir forment se peinent
Poi dotent l ost et poi la crement
Ia nes prendront s il nes afement.
uers eus sont mout asseüré	
Del defendre bien aduré
Ne feront mais oan la fin
Qu il offreient hué al matin
Auques les ont hué essaiez	
Séuent ques a mout esmaiez
La perte que ont receü
Et li signes que ont ueü.

Al bien matin quant l aube brande
Toz ses barons Adrastus mande	
uenu i sont treis cent o plus
N i a cel ne seit cuens o dus.
Quant furent tuit el tréf assis
PageP243
Li reis lor a conseil requis
 Seignor  fait il  conseil uos quier 
De ço que uos ueïstes hier
Conseilliez en et uos et mei
Car par la fei que io uos dei
Ne uos en quier la uerté taire
Enserrez sué ne sai que faire.	
Car mout m est mal et mout me griége
Que io guerpisse issi le siége
Et en l ester ai mout grant dote
Que la terre ne nos transglote
Mout m est granz dueus del retorner
Et mout plus crem le soiorner
De sa maison puet creme aueir
Qui la son ueisin ueit ardeir
Iceste mort par est tant fiére
Que tote autre est uers lé legiére. 
Et nel tenez a coardie
Car cel sachiez que que i en die
N a urai graignor poor de mei
PageP244
Qu ont d eus tuit cist que io ci uei
Ia nen aurai la maior creme
Car io sai bien que chascuns s eme
Tot autre tant com io faz mei.
En Deu me fi et en lui crei	
Ia ne serrai sorbiz plus tost
Ne plus pechiére de tot l ost.
Ne m en tenez ia por coart
Car iol met tot en uostre esguart
Se uos uolez io m en irai
Et se uolez io remaindrai.
Ço respont li dus de Miceines
Por quei serion ci en uaines	
Pués que nos uient tal auenture
Que la terre nos fait eniure
N i a si fol que bien ne ueie
Que Deus ne uueut pas ceste ueie
PageP245
Pués que Deus ne uueut cest afaire
Com le cuidiez uos a chief traire
Qui contre aguilion eschaucire
Dous feiz se point tot tens l oi dire.
Tant com somes issi deliure
Mieuz lo torner en Grece et uiure
La ou uesquirent tuit nostre aiue
Que ci morir a ital glaiue.
Tuit li plusor al duc s aponent
Et del torner le rei somonent
Mais li reis est griés a moueir	
N en tornera senz estoueir.

Li cuens d Amicles ot grant cuer
Et n ama mie mout iafuer
Mout preisa plus cheualerie
Que riueier ne berserie	
Et doner granz cous en estor
PageP246
Que gesir ne estre en soior.
En guerre fu norriz d enfance.
En tote l ost n ot meillor lance
Ne qui sache plus mal cerchier	
Li reis Adrastus l ot mout chier
Car en destreit bien le conseille
Et fu mout proz a grant merueille
Et fu uns Ions et ot la chiére
Brune et alise et auques fiére	
Les cheueus ot meslez de chaines.
Cil respont al duc de Miceines
Mais quant ueit que tuit a lui pendent
Et al torner ariére tendent
Detint sei al comencement	
Et parla mout tempréement
Sire  fait il  al mien espeir
uos dites bien et dites ueir
Pués que nos uient tal auenture
Del retorner est bien mesure	
Mais se uos plaist n i dites ioi
PageP247
Laissiez m i amender un poi
Si uos dirai que i en otrei
Se uos est uis que ie folei
Die qui mieuz le saura dire	
Ia deuers mai n en sordra ire.
D Amphiaras qui si est morz
Nos est creüz granz desconforz
Ne nos poeit uenir ço crei
Maire damages fors del rei.	
Deus en fist son comandement
En lui n a mais recourement
Et autretal de nos fera
De qual hore que li plaira.
Cuidiez uos en Grece foïr	
Ia n i porron uers lui guandir
Se ne nos uueut faire merci
Ne guarron la plus que ici	
Cui l ire Deu uoudra confondre
Ne se porra uers lui repondre.
Se uolez creire le mien los	
PageP248
Ne torneron issi le dos
Mais un de nos uesque esleison
Par grant esguart et par raison
Car senz euesque ne senz maistre
Ne deuon nos longement estre.
Restoron nostre maiestére
Entendon forment a eslére
Tal qui seit de bone dotrine
N i ait amor n i ait haïne.
A richece ne a parage
N entendon ia ne a aage
Car bacheler pas ne deit l on
Refuser se il est proz hon.
Et quant li uesques iert leuez	
Li maiestéres acheuez
Il auge auant et prét por sei
PageP249
Et por le pueple et por le rei
Comant iuner ester en haire
Et par cest host aumosnes faire.
Quant li iuners iert acompliz
Al ior qui sera establiz
De nos pechiez seion confès
Il auge auant et nos après
Al sousi qui est en la place
Un sacrefice grant i face
Se li sousiz idonc reclot
Poez saueir que Deus nos ot.
Li saint home cil qui Deu crement
Icest conseil loent et ement
Mais en mal sont de uesque querre
Qui seit proz hon et de lor terre.

Uns poètes uieuz et antis
PageP250
Qui ot en boa esté mainz dis
Et de sa lei religious
Les mist a esléte de dous.
II s en monta sor un perron
Si lor a fait un brief sermon	
Il lor comande aueir silence
Et il l ont en tal reuerence
Pués qu il le uirent en estant
Tuit se turent petit et grant
Car bien séuent que en sa uie	
N ot mauuaistié ne tricherie
 Di ua  fait il  ço est bien dreiz
Que Deus nos ait issi destreiz
Car entre nos regne pechiez
Et coueitise et mauuaistiez.	
Por nos pechiez Deus nos flaièle
Et par son flaiel nos rapèle
De nos pechiez prent sa ueniance
Mais qui retorne a penitance -
PageP251
Deus est de grant misericorde - 
Legiérement o lui s acorde.
Por nos forfaiz si com io crei	
Est morz li maistre de la lei
N erion digne ço espeir
De tal pastor sor nos aueir
Par la nostre grant felonie
Li a Deus abregié sa uie
Mais ne nos a issi guerpiz
Que n aion rains de sa raïz.	
De ses deciples sont remés
O trei o quatre o cinc o sés
Après la mort Amphiaras	
Nos est remés Thiodamas
Que li sainz hom aprist d enfance
De lui poon aueir fiance
Que bien restorera son maistre	
Se il a la croce et le sceptre.
Un autre en i a Melampus	
Mais il a bien cent ans o plus.
PageP252
D eus dous ne puet l on pas eslére
Quaus est mieudre ne li quaus pére
Mout sont sage de bones mors
En chascun est saus li honors.
Mais Melampus est ia mout fraiz
Couiendreit lui mais uiure en paiz
Ne porreit le fais sostenir	
Que il aureit a maintenir.

Tuit en sont a une parole
Que Thiodamas ait l estole
Ensemble l ont tuit agreé
Por ço qu il est de bon aé.	
Thiodamas s escuse fort
Dit que il font pechié et tort
Quant bacheler de son sage
uuelent leuer en tal barnage
Home d aage i deiuent metre	
Sage del siécle et de la letre.
Ne uos en quier plus alongier
PageP253
Com plus se cuide chalongier
Tant en sont cil plus coueitos
Euesque en font tot a estros.	
Li Greu par grant deuotion
Firent icele election
Estre son gré senz simonie
Prist Thiodamas la baillie.	
Quant fu sacrez toz les aüne
Comande lor treis iorz ieüne.
Al tierz ior après hore none	
Ot uestu une neire gone
Et après sa char une haire
Procession lor roua faire.
Li Greu par grant deuotion
Firent cele procession
Nuz piez et en langes uont tuit	
Et il auant qui les conduit
Al sousi uiénent forment plorent
A terre uont humblement orent.
Ainz que fust faite l oreison
PageP254
Lor fist Deus grant demostreison
Tone li cieus crolle la terre
Par treis teiz brait puis clot et serre.
Li Greu uirent la terre close
Mout furent lié soz ciel n a chose
Que il plus uousissent en l ost.
As herberges s en tornent tost
Et o la ioie que il ont
A la cité torneier uont.
Cil dedenz en sont fors eissu
Et qui ainz ainz par grant uertu
Mout se uuelent a eus combatre
Et de Grece l orgueil abatre.

Sés contes ot si com io crei
En la cité estre le rei
Et si aueit set maistres rues
Et set portes et set eissues
Chascuns sa rue ot herbergiee
Des sés contes o sa maisniee
PageP255
Et en la rue principal
Furent herbergié li reial
Chascuns des set sa porte aueit	
Et chascuns par sa porte eisseit.
Des set portes et des barons
Poez ici oïr les nons.
Ogige ot non la premeraine
Il la sornoment Hortolaine
Por les horz qui deuers lé sont	
Que li borgeis es mareis font.
Par cele porte en est eissuz
Creon li uieuz et li chanuz
C est li plus riches fors le rei
Dez mile homes ot bien o sei.	
Neïste apèlent la seconde
Desoz ot une ual parfonde
Ou aueit merueillos uergiers
Et bos de pins et de loriers.
Par cele porte eissi li reis
O lui eissirent plus de treis
Car quant il fu fors en la plaigne
PageP256
uint mile sont en sa compaigne.
La tierce ot non Omoloïde.
Dauant ot une piramide
Li païsant l apèlent Pile
Cadmus i gést qui fist la uile.
Iluec sont li arc trionfal
Fait a lïeis et a esmal
Ço est la porte del riuage
Iluec conuersent li euage
Tanz guarnemenz i ueit on pendre
Les riches dras i sueut l on uendre
Et Esclauons et Turs et Mors.
Emon s en ést par cele fors
Par cele porte eissi li cuens
Et fu auques guarniz des suens
Quant il fu fors deuers la mer
Ses puet on a sés mile esmer.
La quarte apèlent Propicie
PageP257
Dauant ot une praerie
Un fossé i ot fait o clices
Por torneier dauant les lices.	
Par cele porte ést Ypseüs
Dez mile homes ot bien et plus.
Li torneis mut primes de ça
Cil i morut quil comença.
Electre ot non la quinte après	
Et ne sostint pas mout grant fais
Petit de gent la puet guarnir.
Car mout i fait mal auenir.	
Par cele porte eissi Drianz
Cheualiers proz et genz et granz
De proece aueit mout grant los
Cinc mile le siuent al dos.
La siste aueit non Ypsité	
Et fu el cor de la cité
En un reduit deioste un mont
Une èue i cort desoz un pont.
Une tor ot al pié del pué
PageP258
Eurimedon la tint en fué.
Eurimedon ot grant tenue
Par cele porte fu s eissue.
Entre sergenz et cheualiers
Eissirent o lui sés miliers
Sés mile sont de fiére geste
Capaneüs lor fist moleste
Al premeraiu torneiement
Que prist sor eus l enuaiement.
Culmes ot non la setme porte
Desus ot une tor mout forte
Par cele porte dareraine
uait on a Dircé la fontaine
Et uait chacier en la forest
Li reis de Thèbes quant li plaist.
Meneceüs ést de la uile
Par cele porte et sont set mile.
Eissu en sont si com mei semble
Seisante et quatre mile ensemble.

Li Greu brochent a granz galos
PageP259
Le fou font saillir des chaillos.
De ceus qui sont el premier chief
Puet l on uint mile metre en brief
Et dariére uint mout grant coe
Ne finérent iusqu a la doe
Plus de cent mile i uont ensemble
Tote la terre en crolle et tremble.
Li uns a l autre dit et iure
Mar i aura guardé mesure	
Celui tendront a iumentier
Qu en portera escu entier.
Tuit s eslaissent hardiement
uers eus prènent l enuaiement
A chascune porte par sei	
Porrez ueeir espés tornei.
Melampus esteit dus de Baile
Une enseigne ot que fu de paile
Et cheuauche auant sa compaigne
Le trait d un arc par la champaigne.
Un cheual ot ferrant oscur
Dont il ocist antan un Tur
PageP260
De grant tenue forment riche
Al tornei qui fu a Laliche
Isneaus esteit a grant merueille	
Coliére ot de porpre uermeille
Et deriére d un cendal iaune
Ot sor ia crope plus d une aune.
Sor la cuésse porte sa lance
Sor son hauberc ot conoissance	
De colors de dous pailes chiers
Et entailliez par eschequiers
D iuuére ot escu demé blanc
Et demé roge come sanc.
Ypseüs a sa porte estut	
uit le uenir pas ne se mut.
Mout ot li cuens bone maisniee
De bosoigne bien enseigniee
En eus n aueit point de desrei
Onc ne fu gent de tal conrei.	
Quant Melampus fu auques près
PageP261
Ypseüs broche a dreit eslais
Li cuens embla le poindre as suens
O le duc ioinst entre les rens.
Cheualier sont bon ambedui	
Mais li dus faut et cil fiert lui
Et nel feri pas en l escu
Qui deuers destre el pez a nu
Son espié enz el cors li mist
Onc li haubers ne s escondist.	
Ne pot aueir de mort guarant
Mort le trebuche del ferrant.

Agreüs ot del duc dolor
Par ire point a un des Ior
En l escu sa haste peceie	
Al torner qu il fist en sa ueie
Flegeon feri de l espee
Que l espaule li a seuree.
Amintas fu uns dus de Perse
PageP262
D icele pute gent auerse	
Icil trait mieut que hon que uiue
Car nule rien son trait n eschiue.
Soz ciel n aueit si bon archier
Li reis de Thèbes l ot mout chier.
De Flegeon forment li peise	
Une saiete a tant enteise.
Mout fu tost de la corde eissue
Fedimus a mort en la rue.
Li darz fu entoschiez mout fort
Fedimus chiet de male mort	
Por ia plaie por le uenin
Chiet del cheual morz el chemin.
Athamas broche de trauers
Iphin abat el champ enuers	
A destrel fiert soz la mamèle
Mort le trebuche de la sèle.
Li cuens prist par le champ son tor
Argus encontra en l estor
Mais il ot sa lance perdue
En son poign tint s espee nue	
PageP263
Celui feri de tal uertu
Que le chief fait uoler del bu.
Ferès nen a o eus fiance
Si feri Aban de sa lance
Que del cheual mort le crauante	
Le conte trueue a lui s en uante.
Ion de Pise fu mout proz
Et fu el chief del renc desoz.
En l or d un pré ioste une roche
Dapneus encontra de Sadoche	
Li uns uers l autre a esporon
Par le pré brochent a bandon
Ambedui forment esporonent
Et es escuz granz cous se donent
Les hastes giétent mout grant crois
Et contre mont uolent li trois.	
Ia seit ço que Ion seit sengles
Granz cous done rompent les cengles
Li laz ne tiénent le peitral	
Dapneus trebuche del cheual.
De son trossel tot le destrosse.
PageP264
D ambes parz poignent a l escosse.
Drianz fu par sa porte eissuz
Et ot o sei cinc mile escuz.
D icele part li torneis mesle
Li geudon giétent mout grant gresle
De saietes de darz d acier	
Et ocient maint bon destrier.
Cil de l ost sont mout uolentif
Ensemble brochent a estrif
De lor cheuaus li Greu n ont cure
Mais ioindre puéssent a dreiture.	
Deuers la porte ou Drianz feire
Parthonopeus fu en l afaire
De cele part tint le tornei
Et ot grant gent d Archaide o sei
Toz eslaissiez apoignant uint	
Onques ainceis ne se retint
Tresque il ioinst a un des lor
A un baron de grant ualor
Meleagès ot non ço crei
PageP265
Parenz prochains esteit le rei.
Il le feri de tal uertu
L escu li a frait et fendu
L auberc rompu et desmaillié
Par mé le cors li mist l espié.
Cil chaï morz sempres a terre
Si li auint d icele guerre.
Drianz sist sor un cheual rous
Broche uers eus et ioint a dous
L un des dous a el champ ocis
Et l autre en meine a cheual pris.

Alexis ot un cheual brun
Meillor de lui n en i ot un
D Archaide fu mout riches cuens.
De loign s estut et tint les suens
Nes laisse aler pas al tornei
Iusque il ueie bien por quei
Auques sot de cheualerie
Ne uout rien perdre par folie.
Des cheuaus ueit faire maçacre
Li geudon i font mainte çacre
Et n i ont guarde li geudon
PageP266
Par le tornei uont a bandon
Li Greu nes uuelent adeser
Mout forment l en prist a peser
Les suens apèle si lor dist	
ueez seignor com nos ocit
La gent de pié toz nos cheuaus
Cist damages est comunaus
Ne puet cheuaus el champ durer.
Et qui porreit ço endurer	
Granz laiz est se nos l esguardon
Que ço nos facent en pardon.
uers la geude prenon le poindre
Et n i ait ia parlé del ioindre
N i seit ia cheualiers requis	
Ne des geudons ne seit uns pris
Mais qui quel tienge a uilenie
Quil consiura sempres l ocie
Que li garçon en sus se traient
Et nostre gent tant uile n aient	
Et dès ore mais se chastient
Que nos cheuaus ne nos ocient.
A tant i broche et cil après
PageP267
Sor la geude torna li fais
Grant martire font de sergenz
Plus en ocient de cinc cenz
Li geudon sempres s esperdiérent
Lor bones cotes i perdiérent
Car li cheualier les esbueillent
Et li escuier les despueillent.
Li autre se traient ariére	
Car mout redotent la gent fiére
Onc tant come il al tornei furent
Li geudon pués ne s aparurent.
Bon torneier dès ore i fait
Car onques pués d arc n i ot trait.
Alexis forment les aproche
Ia sis enfes n aura reproche
De mauuaistié que il i face	
Car il tint tote ior la place
Et si fist une gaberie
Que tindrent tuit a corteisie.
Un cheualier ot dedenz nu
Qui n ot ne mais lance et escu	
Escu et lance ot senglement
Et n ot plus autre guarnement.
Forment s abandonne al tornei	
PageP268
Et mout i fait parler de sei
Trop bien le peüssent ocire
Mais chascuns des Greus le reuire
Il nel uoleient pas tochier
Ne de l ocire estre bochier.	
Alexis apèle un seriant	
Si li fait coillir un ueriant
Une feiz quant il s abandone
Alexis del ueriant li done
Entre les rens a dreit estais
Point cil auant et il après
U uait après et cil auant	
Par les rens le meine batant
Cheual ot bon tost uait soentre
Bien li bat le dos et le uentre
Forment le fiert sor le cropon
Si le chastie com clerion.	
Tuit le uirent par le tornei
L uns a l autre le mostre al dei
Par le tornei del gab se rient
PageP269
D ambedous parz  Très bien  en dient
Maint cheualier en ont enuie	
Plus que d autre cheualerie.

Agenor esteit niés Driant
Et sist sor un cheual ferrant
Il ert adobez al matin
En lui aueit mout gent meschin
Cil fu bien al tornei le ior
Et par la presse prist maint tor
Mout i fist un grand uasselage
Come toseaus de son aage.
Car dauant set cenz cheualiers	
Entre les rens ioinst toz premiers.
Entre les rens ioinst o Alon
Et nel feri pas el talon
Ainz le feri si en la chiére
Par la crope l abat ariére.	
Aies li a grant coup rendu
Bien li a esfondré l escu
Tot le li a frait et fendu
Por poi ne l a mort abatu.
As suens s en retorne Agenor	
Sin ameine le cheual sor
Onc ne remést taus en Espaigne
PageP270
Ne si preisié en la compaigne.	
A l escosse de son parent	
Broche Drianz isnèlement	
Mais del cheual l ont a pié mis	
Car de treis lances l ont requis.
Agenor torne tost uers lui
Bien se defendent ambedui
Cil a pié et cil a cheual 
Come sangler donent estal
Agenor del ferir ne cesse
Et sostint tant il sous la presse
Que Drianz monte el cheual sor
Pués trait l espee o le pont d or.	
Li niés o l oncle s entraïent
Del bien ferir pas ne s oblient
Granz los en auint al tosel
Come de cheualier nouel
Et en reçut gent don le seir	
Car sis oncles en fist son heir
Li reis le uit et si baron
Quant de s onor li fist le don.

Eurimedon sa gent conreie
N en i a un s il se desreie	
Ne li ocie son cheual.
Al pié d un pué fu en un ual
Et sa maisniee si chastie
PageP271
Que rien ne perde par folie.
Capaneüs de l ost se part
Torneier uait de cele part.
Tote sa gent a grant esforz
Sonent tabors et sonent corz
El premier chief grant noise font.
Apoignant uiénent par le mont
Et descendent en la ualee
A desrei brochent par la pree
Capaneüs les guie auant
Et sist en un cheual ferrant
Ses enemis engeignier cuide
As engeignier a mis s estuide
Mout les uoudreit forstraire loign.
Mais cil dedenz d iço n ont soign
Remembre lor del grant damage
Que il reçurent par folage
Mout grant damage hier i reçurent
Car par desrei desconfit furent
De la cité trop s esloigniérent
Et en la fuie mout perdiérent.
Qui uout faire cheualerie
D icele part n en troua mie
Se en la geude ne l ont quise
Des cheuaus i font grant ocise.
PageP272
Lucïens broche a esporon	
Tant com l on puet traire un boion	
O Ponçon ioinst de Meletant	
En mé le front fiert l auferant	
Et si com li cbeuaus besliue
Et Lucïens uers lui s esbriue
Le cheual et le cheualier	
Abatié tot en mé l erbier.
Li sergent sont de totes parz
Traient quarreaus et lancent darz
[Et] son cheual soz lui ocient
 Mar en ira  entre eus s escrient.
A pié remést cil en la presse
Mais s espee point ne lor laisse	
Ia tant com se puésse defendre
Ne se laira as sergenz prendre.
O le bon brant que fu d acier
Lor fist sempres un eschacier	
A un autre trencha la main	
Le tierz feri si plein a plein
Que le trenchant de la lemèle
Li embatié en ia ceruèle.	
Mais li sergent sor lui s aïrent	
De totes parz fort le detirent
Entre uilains fait mal chaeir
PageP273
De rien qu il puissent sorpoeir
N auront ia merci li uilain.
Le cheualier ne pristrent sain	
Piéce a piéce le detrenchiérent
Si compaignon bien le uengiérent.
Capaneüs ot mout grant ire
Quant uit son cheualier ocire
En haute uoiz s enseigne escrie
Et ses homes o sei alie
En haute uoiz crie s enseigne
N en i a un qui ia s en feigne.
Cil dedenz afichié se sont
Desoz la tor al chief del pont
Tuit sont serré et bien estreit
Chascuns iure le deu ou creit
Por poor de perdre la uie
N i aura faite coardie.
Fient sei en lor forterece
Car se il lor torne a destrece
Dedenz le baille se coildront
Ne ia de rien ne les crendront.
Capaneüs fu mout trenchis
Toz a bandon entre eus s est mis	
Toz premerains des suens desrenge
Morz est se sa honte ne uenge.
Sa maisniee le siut après
Trei mile en brochent a eslais.
PageP274
Capaneüs pas nes redote	
O s espee se fait sa rote
Que trenche bu que trenche teste.
Le ior eüssent male feste
De ceus dedenz mout ocesist
Se en la presse ne chaïst.	
Meine les o   espee nue
Mais en un destreit d une rue
Sis cheuaus cbiet en terre franche
Ne pot resordre si estanche
En un tai chiet sor son costé.	
Ainz que l en eüssent osté
Ainceis que il fust del tai fors
Ot malement le braz estors
Pués ne dona le ior colee
De sa lance ne de s espee.	
Mais por ço pas ne se retiénent
Si compaignon que tuit i uiénent.
Par le pré est l enuaiement
Onc nel guerpirent de neient
Issi com l orent porparlé
Iusqu il en ont mout afolé.
PageP275
Meneceüs ést par sa porte
Les suens esbaudist et conforte
De bien ferir les amoneste
Remembre lor la fiére geste
Le bon linage dont il sont.
II meïsmes qui les somont
Ioinst premerains auant eus toz
Car il fu mout hardiz et proz.
En un cheual d Arabe sist
Que li reis Daires li tramist
II dui erent cosin germain
Car il esteit fiz de s antain.
Del cheual ne sét l on prez dire
Car mout uait tost et bien se uire
Et fu partiz par mé l eschine
L un costé ot blanc come ermine
Et l autre tot neir come more.
Soz ciel n a rien que o lui core
Ço sachiez bien ne bai ne brun
Tant uiacier n en i a un
N en i a un ne brun ne bai
PageP276
Que il ne giet mout tost el tai
Fous est qui plus isnel demande.	
Cil le rabine par la lande
Meneceüs le cheual point
Et o Pancrace auant eus ioint
Pancraces fu dus de Roussie
Grant los ot de cheualerie
Riches hon fu de grant afaire
Apoignant uint sor Pèneuaire.	
Ambedui brochent de grant brif
L uns a l autre broche a estrif.
La ou il primes se trouérent
Es escuz granz cous se donérent 
La ou li baron s entrencontrent
Et escuz et haubers esfondrent.
De uertu li baron se fiérent
Mais en char pas ne se tochiérent
Des cheuaus s abatent ariére
En la lande sor la bruiére
Et cil dedenz et cil de l ost
A l escosse poignent mout tost.	
Sor eus fu mout grant la meslee
PageP277
Doné i ot mainte colee
Mais la force est a ceus dedenz.	
Meneceüs ne fu pas lenz
Isnèlement monte el cheual
Le duc saisi par le nasal.
uers la cité a tot s en torne
Cil de l ost en reméstrent morne.	

Amphion mout forment se peine
Del bien ferir ses pérs i meine.
En son bon cheual mout se fie
Que fu buens por cheualerie	
Mout aueit auenant pareil
En lui et en son cheual teil
Car li cheuaus uait franchement
Et il le meine auenantment.
D armes porter fu mout corteis
Ia nes portast mieuz uns Franceis
Lance leuee escu dauant	
Le cheual teil uait iambeiant
Et quant il fu près si desserre
A mout granz sauz porprent la terre.
PageP278
De destre uit un Greu uenir
Et une enseigne grant tenir	
Le Greu apèle l on Porphyre
Et Amphion uers lui se uire.
De la ueie li Greus sailli
Et Amphion a lui failli
Cil faut et li Greus de trauers	
Amphion fiert et giéte enuers.
Deioste ot un arbalestier
Qui mout sot bien de son mestier
Il auise destent et trait	
Porphyre fiert. Cil giéte un brait
Et a morir pas ne demore
Car li granz cous mortaus l acore.

Sa lance ot Palemon perdue
En son poign tint s espee nue
Cheuauche al prince d Aquilee	
Qui fu de la lance leuee.
Li princes ot grant cuer et riche
En la terre sa lance fiche.
Ne fust pas egal la meslee
Qu il eüst lance et cil espee.
PageP279
L espee trait pués li cort sore
Iosté furent en [mout] poi d ore.
Li princes fu de grant uertu
Celui feri si en l escu
Que tot li fent et eschantèle
Por poi ne l abat de la sèle.
Cil le refiert en l eaume sus
Tot un quartier en abat ius
Rét lui la barbe et le guernon
Un poi l entama el menton.
Si com li princes s en depart
Torna s en de la destre part
Cil ot son cop leué a l esme
Et li princes le suen acesme
El braz le fiert del poign l afole
La main destre en la place uole

De dous fréres assez enfanz
Qui s entrocistrent fu dueus granz.
Mout erent proz de lor aage
Et mout erent de grant parage
Après le rei en la cité
N aueit plus noble parenté.
PageP280
Li ainz nez esteit de grant fei
Polinicès l aueit o sei
Par son message l ot somons
Por l ostage et por les granz dons
Que Polinicès li donot
De lui seruir s abandonot.
Li autres remést en maison
Enfes senz barbe et senz guernon
N aueit mie plus de dous meis
Que l aueit adobé li reis.
Adobé l aueit richement
Mout ualeient si guarnement
Doné li aueit cheual gent
Bien ualeit treis cenz mars d argent
Sor le cheual ot gent conrei.
Eissuz esteit fors al tornei
Or guardez quaus pechiez le chace
Car son frere encontre en la place
Ne se conurent pas il dui
il li cheuauche et cil a lui.	
PageP281
Si com l auenture ert a estre
Ambedui ioignent deuers destre
A la iointe trop s abandonent
Et es escuz granz cous se donent
Mout tost brochent et pas ne faillent
Li hauberc rompent et demaillent
Ne sont tant serré ne tant fort
Que les puéssent guarir de mort.
Par mé le cors a mort se fiérent
Et des cheuaus ius s abatiérent.
A terre coneü se sont
Li uns plaint l autre grant duel font
Chascuns plaint l autre plus que sei
Car mout érent de bone fei
Il s entramoent a merueille.
De lor sanc fu l erbe uermeille.	
Lor morz se pardonent et plorent
Et tant com pueent por eus orent	
Li uns baise l autre et embrace	
Ensemble muerent en la place.

Meneceüs rot fait son tor
Et se refu mis en l estor.
PageP282
En l or d un bos ioste un meslier
Geseient mort li cheualier.	
Meneceüs uait cele part
Conut les del premier reguart
Il erent fil de sa seror.
Duel ot grant onc nen ot maior	
De ses neuoz fu mout marriz.
Car il les ot soéf norriz
Il les aueit toz iorz amez	
Por poi ne chiet sor eus pasmez
Mais sa maisniee le conforte.
Al n i ot plus les cors en porte
Ses dous neuoz desarmer fait
Et de lor dos les haubers trait.	
Dui escuier sor palefreiz	
Les en portent es cols toz freiz	
Les cors ont genz et escheuiz	
Et sont uestu de dous samiz
D un paile sont andui chaucié
Dauant sont un poi estaucié	
Detrés gést la cheueleüre
Longue et bloie uers la ceinture
Sor les espaules uont li crin	
PageP283
Li chief lor pendiérent enclin
Et sembloent trop franches choses
Li sans uermeuz resaut par poses
Li palefrei qui erent blanc
Ont les costez uermeuz del sanc.
La oïssiez et cri et plor
Car d eus esguarder est dolor
Cil qui les cors en ueit porter
Por rien ne se puet conforter
Ne puet aueir tant dur corage
Que il ne plort d icel damage.

Creon li uieuz et li ueisos	
Sist en un cheual liart ros
Armes ot a guise de France
Heaume et hauberc escu et lance
Et fu uns Ions uns granz uns maigres
En bataille hardiz et aigres.
Bien sot fol engeignier et tondre
Ses homes fait es hors rebondre	
Desoz les oliuiers foilluz
N en pareit heaumes ne escuz.
Set cenz en fait eissir al plain
N en i a un fol ne uilain
Bien sont duét de cheualerie.	
PageP284
Cil uont comencier la folie
Et il la comencent mout tost
La ou il trueuent ceus de l ost
La ou trueuent ceus de lor guerre
Chascuns en met le suen a terre.	
Bien reüsent les Greus ariére
Et abatent par la poudriére
Meinent les a desconfiture
Par le champ la grant aleüre	
Quant Polinicès les socort
Il i perdra ainz que s en tort.
Il aueit maisniee reial	
Iosté i sont maint bon uassal
Maint cheualier de mainte terre
Sont a lui uenu por conquerre	
De mainte terre i sont uenu
N en i a un uieil ne chanu.
Cil le seruent améement	
Et il lor donot largement.	
La ou il ses enemis trueue
N en i a un que il n esmueue
Un en abat en mé la ueie
Prent lui et en l ost l en enueie.
Cil metent lor dos en tresait
Et tornent s en a lor aguait.
PageP285
Qui ueïst Greus poindre et brochier
Par pués et par uaus derochier
Ferant batant les uont al dos	
Iusque dedenz les ont enclos.
A tant cil saillent des uergiers
Et ne semblérent pas bergiers	
Tant heaume ueïssiez a flors
Et tant escu peint de colors
Tant cheual gras et aplaignié
De tante guise entreseignié.
Les enseignes flotent el uent	
Graisles i sonent plus de cent.
Il n i ot plus les lances baissent
Et a trauers a eus s eslaissent.
Quant Greu ueient que n en iert al
uers eus uirent corne uassal.	
Polinicès toz premiers uire
Car il ot en son cuer grant ire
De son frére quil desherite
A un d eus en rent tal merite
Qu il a troué en mé le renc	
Fausa lui l auberc iazerenc
Que il teneient a mout fort
PageP286
El champ l abat del cheual mort.
Si compagnon ne targent mie
Tost refurent a la folie
As premiers cous les hastes froissent
Et li escu fendent et croissent
As espees li Greu en uiénent
Et mout grant piéce le champ tiénent.
Forment endurérent treis torz
Et fu bien feruz li estorz
Al quart nel porent mais sofrir
Si lor estuet le champ guerpir.
Li Greu s en fuient a eslais
Mais ço sachiez n en pueent mais
Car la force est a ceus dedenz
Qui ont pris d eus plus de treis cenz.

Polinicès d eus se depart
Toz sous s en torne a une part
Par un ual ioste une sapeie
Fors de la rote se desueie
Car il crent mout et forment dote
La grant flote que uait la rote.
Dui frére l ont aperceü
Et mout l ont tost aconseü
PageP287
Car sis cheuaus del chaut estanche
Qui naurez fu desoz la hanche.
Li dui frére l ont retenu
Et lor en fust bien auenu
Sel uousissent mener al rei
Mais il ne lor porta onc fei	
Ainceis les desherite a tort
Sor mer lor tout un chastel fort
Un chastel fort lor tout sor mer
Ne onques ior nes pot amer
Et por lor grant cheualerie	
Etioclès lor porte enuie.
Li ainz nez dit al ioueignor
Se ie cestui mein mon seignor
Il n aura mais cure de guerre
Chacera nos pués de sa terre	
Car si come il est angoissos
Ne puet nul bien dire de nos
Ne sai io mais qual mal nos face
Se de tot en tot ne nos chace.
Se cist ne fust qu est eissillos	
Tant fust et fiers et orgoillos
Le meillor home de son regne
PageP288
Ne preisast il pas une feme
Se nos cestui lui menïon
Nos et autres confondrïon.
Mieuz est que l en laisson aler
Et preion lui del bien celer.
Polinicès poor aueit
Lor corage pas ne saueit.
Bèlement lor comence a dire
Por Deu nel meinent a martire
Car une rien poez saueir
Que ne porrai por nul aueir
Enuers mon frére a plait uenir
Se une feiz me puet tenir
Il n aura ia de mei merci.
Mais laissiez mei hostagier ci
Del doner ne serrai eschars
Donerai uos déz mile mars
Que ia nus bon mot n en saura
Fors solement quis receura.
Li ainz nez a dit al menor
PageP289
Io fereie grant deshonor
Se de mon seignor natural
Qui onques ior ne me fist mal
Preneie aueir por raençon
Mis heirs en aureit retraçon
Car bien conois que sis hon fui
Quant d ambes dous m onor reçui
Et io et li autre baron
De cinc iornees enuiron.
Li aueirs m aureit grant mestier
Se i aueie d or un sestier
A grant baudor le despendreie
Iusqu a un meis doné l aureie
Io en dorreie maint conrei
As cheualiers qui sont o mei
Et fereie en mout larges dons
Ne m en remanreit uns mangons.
Mais beaus frére ia Deu ne place
Que por aueir cele rien face
Dont me rogisse en cort la face
N a mon seignor ia tort en face.
Mieuz est et mout plus auenant
PageP290
Que s en auge senz couenant
Se li reis m en met a raison
Dreit l en tendrai en sa maison.
Bien me porrai uers lui defendre
Que ne li ai son frére a rendre	
Car sis hon fui par bone fei	
Par le congié meïsme al rei
Mais sin pren aueir por prison
[Et uers le rei faz traïson]
Dont i ai consenti son damage
Por aueir non par homenage
L aueir me puet il primes querre
Et pués me chacier de sa terre.
Il n i ot plus aler l en laissent	
Et enuers dous autres s eslaissent.	

Fors des rues près d un estanc	
Ioste un bel pré flori mout blanc
A la fontaine del ciprès
PageP291
S en est eissuz Etioclès
Homes ot bien uint mile et plus.
Contre eus uient li reis Adrastus.	
Tot ensement ioste li reis .	
Com se fust uns bachelers freis.
Par les prez ot une trenchiee
La gent dedenz i est rengiee
Contre l ost le fossé passérent	
Ço sachiez bien mout s afolérent
Car ia desconfit ne fussant
Se le fossé ne passissant.
Cil dedenz sont trop presonços
Et cil de l ost furent ueisos	
Poi a poi se traient en sus
Et cil les siuent plus et plus
Li fol plus et plus les parçurent
Et cil de l ost plus et plus surent
Pués que lor force fu uenue	
Onc pués ne fu rène tenue
Grant piéce les meinent a lait
PageP292
Onc en la fuie n ot tor fait.
Etioclès en la champaigne
Perdié le mieuz de sa compaigne
Mais por perte que il i face
Ne lor uout onc laissier la place.	

Emon eissi par la riuiére.	
Compaignie ot hardie et fiére
En bosoigne se desmesurent
Tost comencent et bien endurent
Bien endurent et tost comencent
De ioindre auant li plusor tencent.
 Ates eissi o sa maisniee	
Deuers eus a cele feiee.	
Il amot la seror le rei	
Por lé comença le tornei.	
Por la pucèle que l esguarde
Ioint o dous Greus sus en l anguarde
L un en abat l autre s en fuit
D ambes dous parz le uirent tuit. 
PageP293
Tolomés ot un cheual neir	
D icel cheual uos dirai ueir
Arabiz fu d outre le flun
Engendrez d iue et de neitun.
El cheual neir Tolomés sist
uers ceus dedenz le poindre prist 
Issi come il broche a trauers
Abat Flori le duc d Auers
Et de meïsme cel eslais
Ioint o Iugurte de Rohais.
Emon sist en un cheual bai	
Il ot le cuer legier et gai
Et sa maisniee que fu gente
En bosoigne dotee et crente.
D estre al tornei bien les somont
Mais n estuet pas car il le font.	
Emon toz premiers se desreie
Il meïsmes lor mostre ueie
uers Tydeüs point par le sable
Ço sachiez [bien] ne fu pas fable.
En l escu li dona ital	
Por poi nel mist ius del cheual
Mais Tydeüs a lui failli
PageP294
Sis cheuaus en trauers sailli
Ne fust li cheuaus estorçous
Mout fust fort la ioste des dous.	
Emon se crent et tost s en torne
Enuiron lui pas ne soiorne.
Tydeüs ot mout grant pesance
One ne failli mais de sa lance	
Le cheual poinst par ire pleine
A Antenor ioinst de Sardeine
Tydeüs l abat en l areine
Et le cheual en destre en meine.
Tydeüs ot un son cosin
Un lonc un graisle un gent meschin
 Afran l apèlent par son non.
Entre les rens point a bandon
uers un des lor Afran cheuauche.
En la geude cil se rechauche
Lance baissiee a esporon	
Le siut Afran par le sablon
En la geude après lui s enclot
Mais onques pués torner n en pot.
Tydeüs ueit que li seriant
PageP295
Ont pris Afran qu il amot tant
O cheualiers plus de dous cenz
Le uait escorre a ceus dedenz.	
Entre les rens Tydeüs broche	
Mais al pué deriére une roche
Son cheual li naure uns geudons
D un dart molu iusqu as penons
Li cheuaus fu naurez el flanc
A grant uertu uuée le sanc.	
Tydeüs ést fors de la presse
A pié descent le cheual laisse.
Uns danseaus amenot de l ost
Un arabi qui cort mout tost
Il l apèle cil le li liure	
Isnel aate et bien deliure.
Il monte par l estreu senestre
Et li enfes li tint le destre.
Les menuz sauz quant il fu sus
Le uait porsaillant Tydeüs	
Et si come il defors champeie
PageP296
Aton encontre en mé sa ueie.

Ates fu uns meschins bien granz
Et neporquant n ot que quinze anz.
Cheueus ot un poi cres et blons	
Sor les espaules auques Ions
Et ot son chief estreit bendé
D une bende d un uert cendé.
Les ueuz ot clérs rianz et uairs
De gaieté pleins et despers
Et ot la face assez plus blanche
Que n est la neif desor la branche
Sor la blanchor par grant conseil
Ot nature assis del uermeil
Ço est color que mout m agree	
Blanchor de uermeil coloree.
La face ot pleine et le menton
N i ot ne barbe ne guernon
Mout fu graisles par la ceinture
Et ot bien grant la forcheüre	
PageP297
D un samit fu uestuz en langes
Et as poinz ot estreites manches
Estreit chauciez del meillor paile
Que l on puet trouer en Thessaile
Uns esporons a or desus	
Bien ualeient mil souz et plus.
Sor un cheual sist de Castèle
Qui plus tost cort que arondèle
Espee ceinte escu al col
Mais d une rien le tiegn por fol	
Que l auberc traist par legerie
Car mout ot fait cheualerie
Issi uueut champeier defors
Et par le champ monstrer son cors.
Par le champ point lance leuee	
Une enseigne ot en son fermee.
Tydeüs trueue nel reuire
uers lui cheuauche par grant ire.
Tydeüs desarmé le uit
Guenchi li a et si s en rit	
PageP298
Desarmé et enfant le ueit
Pitié en ot et si ot dreit
Ne m en auient  fait il  uergoigne
Se te guenchis d este bosoigne
Car en tei plusors choses uei	
Por quei ne uueil pas ioindre o tei.
Desmesuréement iés beaus
Et desarmez iés et toseaus
Et si serras mout proz ço crei
Quant cheuauchier osas uers mei	
Por ço ne te uueil pas ocire	
T amie en aureit duel et ire.
Trop te hastes de porter lance
En autre iou use t enfance	
En chambres iés oncore buens
De tei combatre n est pas tens.
Ates respont Or oi folie	
PageP299
Ceste pitié est coardie. 
A tant broche tal coup li done
Que Tydeüs tot en estone
L escu si li ioste a la temple 
Que bien li fait hurter ensemble.
Tydeüs ueit que l estuet ioindre
En l escu le cuide un poi poindre
Mais ne pot amoier sa main
El pez le feri tot a plein.
Cil chaï por le coup mortal
Sor l erbe fresche del cheual.
Tydeüs fait grant duel et plore
 A Deus  fait il  en com male hore
Icest enfant encontrai hué
Nel uousisse por tot mon fué
Que l eüsse d arme adesé. 
A merueille l en a pesé.
Ates de l angoisse se pasme
Quant il reuint forment se blasme.
PageP300
A celui pardone sa mort
Bien sét qu il n i aueit nul tort
Ne plorer ia  fait il  amis
Io meïsmes me sué ocis
Mais iço m est mout granz conforz
Que par grant hardement sué morz
Ne sué pas ocis par guaraut
Mais par celui qui cent en uaut	
Et par celui pert io la uie
Qui est flor de cheualerie.
Tydeüs ses cheueus esrage	
Por poi de duel toz uis n esrage.
Sa lance giéte en mé la lande
Al uif deable la comande	
Son cheual ne uoust onc baillier	
Ainz le laisse tot estraier.	
Ioste un fossé en un uergier	
Érent cinc bacheler legier
PageP301
Tydeüs plorant les apèle
D Aton lor dit freide nouèle
Portez  fait il  la enz cest cors
Que nel maniucent chien ça fors.	
Et cil i sont tost acoru
Si l en portent sor son escu
Grant est la plaie forment saigne
El sanc uermeil trestoz se baigne
Sa face qu aueit fresche et tendre
Nen ot color ne mais que cendre.

Ysmeine esteit o sa seror
A mont as estres de la tor
D Aton ne fait pas petit plait
Ne des proeces que il fait.	
L autre reuit assez le ior
Parthonopeus ioindre en l estor
A ual le conut el sablon
Car une coe de poon
Ot el heaume lacié deriére	
Et quant il point par la riuiére
PageP302
La plume al uent s espant et ueure
Et de deriére tot le cueure.
De lor amis ioent et rient
De lor proeces contrarient 	
Car chascune en le suen espeir
En cuide le meillor aueir.
Antigoné dist a Ysmeine
Tu pues parler de teste saine
Car Aton baises et acoles	
Et tote ior a lui paroles
Io ne pués pas al mien parler
Ne lui baisier ne acoler
Ia nel porrai ueeir chaitiue
Se de ça non par ceste eschiue.
Ne morra ia  fait cele  enuie	
Io ne uos toi le uostre mie.	
Se io faz o le mien mon aise	
Et cele chose que mei plaise
Por quei uos semblereit ço mal
PageP303
Ia ferïez uos autretal.
D un songe sué mout esfreïe	
Deus doint qu en bone hore le die
Hué matin quant io me dormeie
La mére Aton plorer ueeie
Pués me diseit  Mon fil me ren
Se ia ne l ai perdrai le sen. 
A tant totes parz le quereie	
Mais por rien trouer nel poeie.
Si come parloent ensemble
Tal freor ot que tote tremble
A tant par la cité est sors
Li criz des femnes et li plors
Car pués qu Ates en la uile entre
Grant torbe uait criant soentre	
Les dames et la gent menue	
Crient et braient par la rue.	
Ysmeine se reguarde ariére	
A ual uit aporter la biére	
D Aton se crent qu ele ot mout chier 
PageP304
Pasmee chiet sor le planchier.
Sa suer entre ses braz la tint
A chief de piéce quant reuint
Isnèlement a ual en uait	
Come desuee crie et brait
Ele deuine en son corage
Son grant duel et son grant damage.
Sa suer la sostient et la porte
Et mout doucement la conforte
Mais del conforter nen est lous
Car el ne l aime pas a ious.	
Soz l oliuier le nauré posent	
Ceus qui plorent enuiron chosent
Areient le souent se pasme
La langue li oignent de basme	
O un coutel les denz desioignent
La langue de basme li oignent.
Iço le fist parler un poi 
Mais ço cui chaut Ne parla ioi.
Preié lor a a quauque peine
PageP305
Que li ameinent tost Ysmeine
Ysmeine li est en la boche
L amor de lé al cuer li toche
II demande souent Ysmeine
Et Iocaste la li ameine
 Amis  fait ele  uei t espose
La chaitiue la dolorose 
Ueure les ueuz si l a ueüe
A tant l anme est del cors eissue.
Iluec ot duel mais il fu granz
Et de uieuz homes et d enfanz
Qui sor le cors crient et braient
Les proeces Aton retraient
Plaignent sa forme et son aage
Sa proece et son uasselage.
Une leuee fu Ysmeine
Morte senz fun et senz aleine.
De lé poez oïr merueille
Nen ot ne ne ueit ne ne ceille
Ne ne se muet mais que la pierre
uert esteit corne fueille d ierre
PageP306
Point de color n ot en sa face
Plus esteit freide que n est glace.
El col li trueuent une ueine
Que li bateit a quauque peine
Sa mére et sa suer la remuent
Les autres dames lor aiuent
En une chambre l ont portee
Un lét ont fait enz l ont posee.
Cil qui retornent al tornei
La mort Aton noncent le rei
Quant li reis ot qu Ates est morz
-Ço ert li mieuz de son esforz-
Des ueuz plore del cuer sospire
N est pas merueille s il ot ire.
Un poindre prist par mé l areine
Auant sei les suens en ameine
Remés est li torneis mais hué
Car dès ore torne a enué
Por ço remést que tuit sont las
PageP307
Et por la nuét que uespre ert bas
Mais s en uolez oïr la ueire
La mort Aton depart la faire.

Li reis est tristes et ploros	
Et giéte sospirs doloros
Pués qu oï de mort la nouèle
A peines pot ester en sèle
Ço est granz dueus que li reis fait 
uers Aton sont toit si refrait.
Et nel di del rei solement
Tuit li autre font ensement
Plorent seriant et cheualier
Plorent danzel et escuier	
Un sol home n a en la cort
Qui por l amor Aton ne plort.
Ates ot amené o sei
Cent cheualiers en son conrei
Cil érent del mieuz de sa terre	
Meillors de ceus n estoueit querre.
PageP308
Cil font duel tal n oïstes faire
Ne par boche d ome retraire
Cil font grant duel a desmesure
Lor uies héent n en ont cure	
Ainz dient que trop ont uescu
Pués que lor seignor ont perdu.
De dauant lui ne se remuent
Ainceis se pasment et se tuent
Et lor seignor regretent fort	
Que ueient iluec gesir mort.
Pasmé gésent el pauement
Si se complaignent franchement
 Ates sire douce iouente
Bêle chiére fresche rouente	
Biaus sire pués que tu iés morz
Qui tendra mais les granz esforz
Tu donoes les guarnemenz
Les fuéz et les granz chasemenz
Tu teneies la grant maisniee	
Tu la faiseies baude et liee
Car tu donoes les conreiz
Donoes muls et palefreiz
PageP309
Armes freseaus et couertors
Et beaus leuriers et genz ostors	
Tu donoes les cheuaus gras
Or et argent et riches dras.
Ti cheualier érent ioios
One ior n en fu uns sofraitos.
Tu donoes les granz aueirs	
Tu faiseies toz lor uoleirs
Tu amoes les cheualiers
Tu les teneies forment chiers
Qui te serui n en repentié
Onc sofraite o tei ne sentié.
Onc ne fu hon de ta proece
Ne qui eüst si grant largece
Tu éres sages de conseil
Tu aueies un gent pareil
Proece et sen qu est mout sauuage
Enuers home de ton aage
Et de pro d ome començaille.
De tei puet l on dire senz faille
Se tu uesquisses un poi plus
PageP310
Tu sormontasses reis et dus.	
Desauanciez estes beaus sire
Nos en auon et duel et ire.
Mout nos laissiez sofraitos hué
Nos n auon ci terre ne fué
Et neient est mais del retor	
En la nostre terre a nul ior
Ia del retor n estuet parler
Quant n i poon o tei aler.
Com uerrïon ia mais senz tei
Ne la reine ne le rei	
Aler nos estuet autre part
Car la auon nos grant reguart. 
La gent Aton plore et gualmente
Et en tal guise se demente.

Ysmeine est en la chambre enclose	
Et resperi a chief de pose.
Sa mére la fait bien tenir
Pas ne la laisse al cors uenir
Car de tant com plus le uerreit
PageP311
Sor le cors plus se pasmereit
Mais ele nel pot endurer
Mout fort comença a iurer
Se ia nel ueit sempres morra
Et de duel sis cuers partira.
A tant sa mére aler la laisse
Uns cheualiers depart la presse
Et dui la meinent a la biére
Ele descueure un poi la chiére
Pale la uit et senz color.
Ysmeine en ot al cuer dolor
Par la chiére l eue li cole
Del peliçon moille la gole
Cent feiz li baise de randon
Les ueuz la face et le menton
Al cors piuement se complaint
Et son grant duel iluec refraint
 Ates beaus sire tu ne m oz
Ueure tes ueuz por quei les cloz
PageP312
Ço est Ysmeine que parole.
Maleüree com sué fole
Il ne m entent ne ne me ueit
En la biére le sent tot freit.
Morz iés Ates ço est damages 
Mar fu ueüz tis uasselages	
Auant tes iorz gés morz ici	
A l anme face Deus merci 
Morz iés Ates tot ueirement
Mout as poi usé ton iouent.	
Ces tuens beaus ueuz car ia nes ueures
Ore les mangeront colueures
Tis cors et ta bèle faiture
Tornera mais en porreture.
A Mort com iés poesteïue
Rien n est hué el monde que uiue
Que tu n aies en ta baillie
Et quant tei plaist tous lé la uie.
D amer beiure le monde abeiures
PageP313
Ceus qui s entraiment tu deseiures
Grant duel a qui son ami pert
Ioie del ségle a duel reuert.
Briéue ioie ai eü de tei
Lons iert li dueus si com io crei
Ia n aurai mais ioie en ma uie
Io plorerai mais qui que rie.
Et n est merueille se io plor
Car perdu ai mon bon seignor
Seignor aueie a mon talant
N aurai mais tal en mon uiuant.
Donee te fui iuefne tose
Tu m amoes come t espose
Et io t amai corne plus poi
Mais onc o tei a faire n oi.
Beaus sire douz tu me diseies
Qu après le siége m en menreies
Quant la guerre fust afinee
M en menasses en ta contrée
Ia mais ta terre ne uerras
Ne mei ne autre n i menras.	
A com morra de duel tis pére
PageP314
Car tu n aueies mais nul frére
Ne il nen aueit mais nul heir
En tei aueit tot son espeir.
De ta mére que porrai dire
Assez aura tot tens mais ire
Ia a nul ior que ele uiue
N aura mais ioie la chaitiue.
Quant soleies o mei ioer
Plus de cent feiz t oï loer
Une seror que tu aueies
Tant proz tant gente ne saueies
A com grant duel aura ta suer
Ia n aura mais ioie en son cuer.
A grant duel et a grant desrei
Lor tornera la mort de tei.
Mal seit de l anme que t ocist
Et del féure qui l arme fist
Car en grant duel a mis ta gent
Et mei sor toz cui plus en tent. 	
Si se complaint al cors Ysmeine	
Et tote nuét ital duel meine.
Le cors del duc a grant honor
PageP315
Guardent li grant et li menor
Li reis se sist et li baron	
O chandelabres enuiron
A trauail ueillent la nuét tote
Onc n i dormirent la nuét gote.
Al matin après hore prime
Li iorz s esclaire et chiet la frime.	
Tuit li poète de la uile
S assemblent et sont bien dui mile
uestent daumaires et tuniques
Et portent chasses et reliques	
Portent textes et philatéres
Et encensiers et ardenz céres
Ardent encens et timiame.	
Li maistre d eus comande l anme
Pués a un temple iluec defors
A grant honor portent le cors.
Li ossèques grant piéce dure
Par ordre font et o grant cure	
PageP316
Chanter respons et leçons lère
Pués l enterrent el cimetére
Mais ainz que fust el sarcueu mis
Deliura li reis toz les pris
Et ainz que fust li cors couerz	
Franchi li reis cinc cenz cuiuerz.

Ysmeine chiet as piez le rei
Mais il l en drece tost uers sei.
Demanda lé  Que uueus tu suer
Tot quant que tei uendra a cuer
Tot te ferai n en aies dote
Se uueus m onor si ia pren tote.
 Frére  fait ele  n en uueil mie
Mais io uueil mais changier ma uie
None serrai uiurai sox régle
Car n ai mais cure d icest ségle.
De tes rentes sol tant me liure
Que cent femnes en puéssent uiure.
Ates t ama mout en sa uie
PageP317
Fai ci por lui une abeïe	
Tant te serui Ates par fei
Que le cors a perdu por tei.
Por tei traist Ates mainte peine
A s anme done iceste estreine
Aumosne en auras et grant los	
Se s anme a ia par tei repos.
Li reis li done mout granz fuéz
De uin chascun an sés cenz muéz
Et tant de molins et de forz
Pain en auront assez toz iorz
Terre demeine a cent charrues
En la cité dous maistres rues
Et le flun o la pescherie
Et enuiron la praierie
Se li bailliz defors n en triche
Dedenz aura uiure mout riche.
PageP318
De la pitié que ont d Ysmeine	
Plorent contor plorent demeine
Plorent tuit cil qui iluec sont
Et poure et riche grant duel font
Et por l amour de la pucèle 
Se uelérent en la chapèle	
Cent pucèles de son aage
Totes de prez et de parage.

Lendemain après releuee
Li reis uout eissir en la pree
De ses compagnons somont dez
De grant parage et de grant prez.
Mais ainz que il en eissist fors
En adoba li reis son cors
Des meillors armes que il ot
Et que il onques trouer pot.
Il met un hauberc en son dos
Qui n est trop graisles ne trop gros
Bien fu serrez menu mailliez
PageP319
Et mout legiers et bien tailliez.
Il fu forgiez ia mout a dis	
En un des fluns de Paradis
Fu la ferreüre tempree
Et par set feiz fut tresgetee
A lui forgier ot mout bon maistre
Qui l a uestu seürs puet estre
Ne le n estuet pas aueir dote
Que ia de sanc perde une gote.	
Pués a ceint une bone espee	
En Babilone fu trouee
Trouee fu en Babilone
En un chier sarcueu de sardone
Si com dit li briés et la letre
Ninus i gést qui l i fist metre.	
uermeuz et indes fu li branz
Nus rasoirs ne fu si trenchanz
D or fut li poinz li heuz d iuuére
Rien n en entame que ne muére. 		
PageP320
D ermin ot entreseign bendé
De longues bendes de cendé
Un heaume ot lacié tot uermeil
Que mout reluist contre soleil.
Bien i aueit d or dous cenz onces
El son ot assis dous iagonces
Et el mé lou une ametiste
Enuiron desoz en la liste
Aueit bericles et sardones
Et topaces et calcedones
Et aueit deuant el nasal
Un escharbonde et un cristal.
Pués li ameinent Blanchenue
Que li tramist l autr ier sa drue
Galatea ot non s amie
Et fu fille al rei de Nubie.
Blanchenue esteit cheuaus genz
Et fu tant blans com fins argenz
Quarrez espès destre comez
En son pals bien renomez.
PageP321
Gros ot le col bien fait le chief
Le pez espes le selier brief
Et larges fu desoz grant masse
Et la crope ot roonde et grasse
Les piez copez les iambes plates.
Mout fu isneaus et bien aates
De corre loign ot mout grant los	
Et ot un poi combré le dos
De tant i fait meillor seeir.
Li cheuaus fait bien a ueeir
Nus bon nei ueit que bien ne die
Qu onc ne uit tant gent en sa uie.
D or est li freins d argent la sèle
De paile chier est la sorsèle.	
Li reis mist la main a l arçon
L estreu ne tindrent pas garçon
Ainceis le tindrent quatre conte
En Blanchenue li reis monte.
Le son grant escu d olifant	
Li aportérent dui enfant
Peint d azur o un blanc chantel
La bocle d or faite a neiel.
PageP322
Se cil qui fist l escu ne ment
Une liste i ot d orpiment	
Et claueaus d or fin trente et treis
La guige fu tote d orfreis.
Dauant ot fait par gaberie
Peindre les iambes de s amie
Et deioste ot un coup mout grant
Qui ne fu pas pris en fuiant.
Uns cheualiers l escu li tent	
Li reis le prist al col le pent.
Haste porte grosse de fraisne
N a en Saissoigne si grant Saisne
Cui el ne fust a porter grief
Mais a lui ert ele assez lief	
Dous penons uerz i ot entors.
lssi armez s en eissi fors.

O lui eissi Salaciel
Uns Iüeus des fiz Israel
Et cheuaucha un cheual grisle	
PageP323
Que uslague traistrent d une isle
A Thèbes pristrent port par uent
Et al rei en firent present.
Diogenès li dus de Sur
Sist el cheual ferrant escur
Qui fu a l amirail emblez
Dous muéz uaut de deniers comblez.
Teucer i ot poure pelos
Qui mout fu bien cheualeros
N en i ot ia nul tant manier	
uers lui sont li autre eschacier.
Hermagoras de Salemine
Ot un cheual blanc come hermine
Toz fu couerz iusqu a l orteil
D un cendal detrenchié uermeil.
Petreüs li cuens de Marseille
Ot un cheual bon a merueille	
Car plus ert blans que nule flors
PageP324
Isneaus fu et de bones mors.
Agrippa fu cuens de Sezile
Por proece fu en la uile
En la uile se fu enclos	
Por cheualerie et por los.
Il ot un mout riche cheual
Qui fu pére al bon Bucifal
Que Alixandre tint maint ior
Par cui uenqui maint grant estor.
Polidorus cil de Cesaire
Sist en un corant dromadaire	
Couert l ot d une porpre bise
Nel donast por tot l or de Frise. 
Un en i ot Nestor ot non	
Enfes senz barbe et senz guernon
Adrastus l ot desherité	
Et de son regne fors geté
A Thèbes esteit ça uenuz
Al rei fu mout priuez et druz
De traire esteit mout forment proz
PageP325
Por ço l amot li reis sor toz.
Un cheual ot isnel et gent
Ou il dona son peis d argent.
Carioz ert dus de Corinte
Un escu ot que mout retinte
Car cent eschiéles i ot d or
Li reis l aueit en son tensor
El liart sist d Esclauonie
Qui fu buens por cheualerie.
Un en i ot qi fu Engleis
Godriche ot non proz et corteis
Bon cheualier ot en Godriche
Et si aueit conrei mout riche	
N i a un de si grant conrei	
Fors solement le cors le rei.	
Frein ne sèle ne esporon	
N aueit Godriche se d or non
Sor Arondel sist de Nicole	
Qui plus tost cort qu oiseaus ne uole.
O iceus dez que uos acont	
PageP326
S en ést li reis par mé le pont.
Les dames de ia uile uont
 As terriers et as murs a mont
Por eus ueeir montent es tors.	
En l ost est li tomoutes sors
Que fors sont eissu cil dedenz
Et Tydeüs ne fu pas lenz
Montez esteit par auenture
De l ost eissi grant aleüre	
El bon cheual sist de Gascoigne
Qui tost le porte a la bosoigne
Par l ost montent si compaignon
Qui le siuent a esporon.
uenuz est apoignant li reis	
Desi qu ai gué iostel mareis
Le gué ot porpris Tydeüs
A sei disme n en i ot plus
Outre l èue al gué de la ronce
Li dez iostérent o les onze.	
PageP327
Chaïrent en deuers le rei
Io ne sai bien o quatre o trei
Mais il en ont descheuauchié
Des autres bien l une meitié.

Tydeüs et li reis iostérent	
Es escuz granz cous se donérent.
Tydeüs a le rei feru
Par son la bocle de l escu
Empeint le bien de grant uertu
Tot son hauberc li a rompu	
Se li cous alast bien a dreit
Le rei laissast el champ tot freit
Mais li cous s en eschampa fors
Si ne le consiut pas el cors.
Li reis a feru Tydeüs	
En la pène d azur desus.
Haste ot reide pas ne fu torte
Le bon escu del col li porte.
Un seriant ot deuers le rei
Qui se fu repost el rosei	
PageP328
Cil aueit non Menalippus
A mort a nauré Tydeüs
Mout sot bien traire et arc ot fort
Tydeüs a nauré a mort.
El braon le fiert a trauers
Les ueines ii trenche et les ners
Il pert le sanc. li cuers li ment
Sor l erbe fresche a pié descent.	
Bien le firent si compaignon
Car le chief pristrent del garçon.
En mé le pré Tydeüs gést.
Par la plaie li sans li ést.	
En l ost montent apoignant uiénent 
Sor Tydeüs tuit se retiénent.
Cil dedenz se traient en sus
Mout sont ioios de Tydeüs
Cil dedenz en ioent et rient
Et cil de l ost plorent et crient.
Tydeüs est de la mort près
Car tot le sanc uuée a eslais
Il pert le sanc et la color	
PageP329
Sor l erbe muert a grant dolor.
Li reis ot duei onc n ot greignor
Tydeüs plaint et sa ualor
Sa proece et son uasselage
Et sa largece et son barnage	
Et neporuec de sa pesance
Ne fist mie trop grant monstrance
Car tuit s esmaient por le mort.
Mais li reis est de grant confort
Plus sage home ne sai del rei	
Bien conforte sa gent et sei.

Polinicès del bos repaire
Ou il faiseit ses engienz faire
Dous berfreiz et perriéres quatre
Faiseit il faire as murs abatre.	
De loign ot les plors et les criz
De la noise fu esfreïz
Apoignant uint par mé le pré
La ou érent iosté li Gré
Nouèle oï que li fu male
PageP330
Car le cors uit sangient et pale.
Li cheualier et li baron
Grant duel faiseient enuiron
Quant le conut sor lui se pasme
Se il fait duel nus ne l en blasme
Polinicès fait duel estrange
Souent tert ses ueuz o sa manche
Des ueuz plore del cuer sospire
Car il ot au cuer mout grant ire	
Sospire et plore moût forment
Et le regrète doucement
 Compaign  fait il uos estes morz 
Se après uos uif ço est torz
Pués uostre mort ne dei plus uiure
Car ne porreit nus clers escriure
Les granz ahanz ne les sofraites
Que uos auez por m amor traites.
uos m estïez charnaus amis
Et m auïez toz tens pramis
PageP331
Que uos me rendrïez ma terre
Ore estes morz por le conquerre.
uos en traïez lé ahanz
Les periz et les enuéz granz
Et me faisïez reposer
Et solïez forment choser
Quant io uoleie cheuauchier
Car uos m auïez itant chier
Ne uolïez que mal traisisse
Ne que de rien m entremeïsse.
Quant uous aler por m onor querre
Ainz que meüe fust la guerre	
uos l oïstes si m en chosastes
Et pas aler ne m i laissastes
Que mis frére ne m oceïst
Et io crei bien qu il le feïst
Se de mei fust poesteïs
Ia n en alasse le ior uis.
uos alastes al fier message	
Feïstes i grant uasselage
Car en la sale en la grant cort
PageP332
Tuit l oïrent n i ot si sort
Pariure clamastes le rei
Et l apelastes de sa fei.
Quant en deüstes reuenir
En traïson uos uout mordrir
Et fist somondre cheualiers
Iusqu a cinquante proz et fiers
Par autre ueie cheuauchiérent
En un destreit si s embuschiérent.
Feïstes i mout grant esforz	
Laissastes i cinquante morz 
Toz cinquante les oceïstes
Ne mais un sol qu en trameïstes
A un en laissastes la uie
Por conter la cheualerie.
Par uos et par uostre conduit
Sont icist baron iosté tuit.
Hon ne fu de uostre trauail
uos auïez tot l ost en bail
Les forriers guardïez le ior
Souent prenïez grant estor
PageP333
Ne querïez autre delét
Ne ia ne geüssiez en lét.
Quant en Grece primes uenimes
Por les hostaus nos mespresimes
A Arges al perron reial
Nos combatimes por l ostal.
Li reis l oi de son palaiz
Entre nos mist concorde et paiz
Onc pués n amastes sor mei ren
Ne frére ne cosin germain.
Pués uostre mort uiure ne quier.
A tant a trait le brant d acier
Par mé le cors s en uout ferir
Quant li reis le li cort tolir	
Li reis a l espee saisie
Et prée lui que ne s ocie.
Tuit li cheualier le confortent	
Et de la presse fors le portent
De la presse le portent fors
PageP334
Et l esloignent de sor le cors.	

Li reis de Thèbes trés bien sot
As criz et as plors que il ot
Bien le sot as plors et as criz
Que Tydeüs esteit feniz.
Mout li fist grant mal en sa uie	
Ore enpense grant felonie
Car as Greus uout le cors tolir
Que nel peüssent seuelir
Mangier le uueut faire a mastins
Et a uoutoirs et a corbins
Après sa mort s en uueut uengier 
Et a mastins faire mangier
Car graignor duel cil en auront
Quant as chiens mangier le uerront.
Cil dedenz adobé se sont
Et s en éssent tuit a un front
As portes ueïssiez tal presse	
uers ses homes li reis s engresse
Riant lor dit  Bien nos estait
PageP335
Menalippus a fait gent trait
A un cop a mort Tydeüs
ueez le cors gesir la ius.	
Qui de mei uueut aueir gent don 
Ore le pré et le somon
Que del cors tolir nos penon
Car se aporter l en poon	
Par force et par enuaïson
A ceus de l ost grant duel feron.
N aurai mais ioie se le mort	
Ne lor toil tot et ne l en port. 
A tant cil laissent cheuaus corre
Et se peinent del cors escorre.
Cil de l ost grant duel demenoent
 Li plusor sor lui se pasmoent
Quant uirent uenir ceus dedenz
Adrastus del monter n est lenz
PageP336
Il ne fut pas lenz del monter.
 Laissiez  fait il  le duel ester
uenir ueez uoz enemis
Qui Tydeüs uos ont ocis
Qui duel aura or i parra
Hardiement les requerra.	
uostre grant duel uengiez ici	
Del bien ferir n aiez merci
Guardez ne seiez esclenchier
Del ferir ne del detrenchier. 	
Polinicès se pasme et plore
Mais li reis li est coruz sore
 Laissiez  fait il  ester le plor.
Se tu as de sa mort dolor
uenge le uers ceus qui mort l ont 
Et qui entre eus grant ioie en font
Guart que la ioie et la baudor
Lor faces torner en tristor.	
Tu le deis uengier es estors
PageP337
Sa femme deit plorer toz iorz
Femme et enfant deiuent plorer
Et cheualiers granz cous doner.
Mainte gente cheualerie
A fait cist por tei en sa uie
Por ta guerre et por sa grant fei
Est morz li ber ço peise mei
Or refai guerre por s amor
Non por terre ne por honor.
Se te uoleient t onor rendre
Ne la deureies tu mais prendre
 Iusque sa mort aies uengiee
Et ta guerre bien auengiee. 
Polinicès a quauque peine
Se conforte del duel qu il meine
A quauque peine se conforte
Monte el cheual que tost le porte
Mout sont dolent il et li reis 
Mais hué ferront granz cous maneis.
Li autre ferront ensement
Le rei siuent hardiement	
PageP338
Hardiement siuent le rei
Car il comence le tornei.
O Creon a ioint Adrastus
Et si l a mis del cheual ius
Se ne li fust Creon escos
Sempres le feïst del chief blos.
Cil de l ost dient en grezeis
 Ia ne deüst ueillir li reis
ueez com legiérement ioint
Bien eslaissiez est et bien point. 
Polinicès ioint o son frére
Mar fussent il onc né de mére
Car mout s entreportent grant ire
Et mout se uueulent entrocire.
N ert encore uenue l ore
Li dui frére se corent sore
Mout s entrefiérent uolentiers
N i a escu qui torge entiers
Li escu sont bien enfondré
PageP339
Mais li hauberc sont bien serré
Li hauberc sont serré et fort
Qui les guarissent bien de mort.	
Lor maisniee s est entre eus mise
Colee i ot donee et prise
Mainte gente cheualerie
Ot fait sempre en la praierie
D ambedous parz est grant la gent
Bien i reluist or et argent.
Tuit s espandirent par la pree
Que mout esteit et longe et lee
Une grant liue et plus ço crei
Durent bien li renc del tornei	
Cil qui érent el cor senestre
Ne séuent que font cil del destre.
Polinicès est o le rei
Plus crent il de lui que de sei.
Onc ne departirent le ior	
Li uns guarda l autre en l estor
Par le tornei ensemble uont
En la grant presse ensemble sont
Il et li reis ensemble poignent
PageP340
Il et li reis ensemble ioignent.	
El cor senestre esteit li reis
Ou ioint souent et fiert maneis
Ypomedon el destre a ual
En l ost n aueit meillor uassal.

Ypomedon est de ça ius	
Le cors guarde de Tydeüs.
La ueïssiez granz torbes corre
De ceus dedenz al cors escorre
Li reis de Thèbes mout se peine
Al cors escorre grant gent meine	
Al cors tolir meine grant torbe
Ypomedon le li destorbe
Ypomedon le li defent
Granz colees i done et prent	
De granz colees i fait change
Pieç a n oistes si estrange.
Ypomedon ot grant maisniee
De bataille bien enseigniee
Il sont bien mil et plus ço cuit
De sa terre natural tuit
PageP341
Nul de ceus n estuet sooner
Por granz cous sofrir et doner.
Descendre en fait l une meitié
Bien en a mis cinc cenz a pié
Bien en sont cinc cent descendu
As uos le cors mais desfendu.
Si come il cuident et il dient
Ne lor toudront se nes ocient
Ne lor toudront ço cuit mais hué
Ainz en perdront de sanc un mué.
Ypomedon sot de conrei
Il ot esté en maint esfrei.
Geude a faite de cheualiers
De bachelers des plus legiers
Set cenz en ot bien a cheual
Cil sont cheualier natural
Bacheler sont et gent legiére
N a en l ost compaigne tant fiére
Tant seit crente ne tant dotee
Ne qui tant bien seit conreée.
Cil dedenz espandu se sont
Par le tornei proeces font
PageP342
Et n en sont remés o le rei
Que dui mile si com io crei.	
O tant de gent com li reis ot
Les empressa tant com plus pot
Et ne lor lut pas torneier
Ne trauerser ne champeier
De dreit ioignent tuit a un front	
Les compaignes iostees sont.
Quant les lances lor sont faillies
Traient las espees forbies
La ueïssiez aspre uespree
Mainte colee i ot donee	
Et mainte en i ueïssiez prendre	
Le cors tolir et fort defendre.	
N aueit mie grant gent li dus	
Li reis en aueit assez plus
Mais cil l aueit mieuz ordenee
De bataille mieuz conreée.	
Des coreors qui uont auant
I feit li reis perte mout grant
PageP343
Grant perte i firent li reial
Car li cheualier a cheual
Si come il ioignent les desrochent
Li armé de pié les acrochent
Ceus prènent et qui chiet des lor
Il le socorent de uigor.

Li reis de Thèbes uit trés bien
Que par force n i fera rien
Apeler fait un cheualier
Que il ot pris des Greus l autr ier
Ostagiez esteit par retor
Mais il fu quites icel ior.
Li reis le uit si l apela
 ua mei  fait il  a ceus de la.
Di lor que cil desconfit sont
Qui la torneient de d a mont
Li reis est pris et Greu s en uont
Se nel socorent perdu l ont.
Assez lor porras faire acreire
PageP344
Car bien semblera chose ueire.
Se il se remuent por tei	
Io te quiterai de ta fei
Et se tu uueus remaindre o mei
Retendrai tei si com io dei
Et te dorrai mout grant conrei
O se ço non d iço me crei	
Par les dous ueus dont io te uei
Ne uerras mais oan tornei
Ainz uiuras mais a male lei
Assez auras et fain et sei. 
A tant cil point le palefrei
Semblant fait que uienge del rei	
Del rei uient si come il afie	
Ypomedon apele et crie
Ypomedon souent apèle
Dire li uueut pesant nouèle.
Ypomedon est en la presse
Ou il ne fine ne ne cesse
Ceus dedenz ocist et abat	
Et hardiement se combat
Cil uient auant plore et sospire
PageP345
Et ses cheueus arrache et tire
Sire  fait il  que fais tu ci
Aies por Deu del rei merci	
Laisse les morz aiue as uis
Car cil de la ont le rei pris
Aies por Deu merci del rei
Que il ont pris a cel tornei
Aiue al rei a ton seignor	
De cui tu tiens tote t onor
Se ne te hastes del socorre
Tu n i porras ia mais escorre
Sel laisses mener a la gent
Del socorre iert ia mais neient.
Ypomedon ot la nouèle
Poez saueir ne li fu bèle
Bien creit iço que cil li conte
Car il esteit fiz a un conte
Et des mieuz nez homes de Grece
Sis pére esteit cuens de Melece.	
PageP346
Ypomedon as sueos escrie	
Toz ses homes a sei alie
 Mieuz uueil  fait il  perdre la uie 
Que Grece seit issi honie	
Mieuz uueil estre pris o le rei	
Que il l en meinent ia senz mei.
Le cors comande a ceus de pié
Si com cil lui ot enseignié
O ceus que il ot a cheual	
Se mist li ber par mé un ual.
Par le ual uait celéement
Et fist i mout grant hardement
Car cheualiers n ot que set cenz
Et trespassa toz ceus dedenz.	
Tant come il chace la folie
Etioclès pas ne s oblie
A toz ses homes quiert aiue
Et sa gent li est mout creüe
Le cors toli par poesté	
Si l en porta en la cité.
Cil de Thèbes mout s en glorient
Et sor le cors ioent et rient
PageP347
Les femnes forment le maudient
Et de pitié plorent et crient	
Remembre lor de lor amis
Que Tydeüs lor a ocis
Li dueus comence a remembrer
Le cors uuelent tot desmembrer.	
A grant force l escost li reis	
Et as femnes et as borgeis
A cinc cenz sers li reis le liure
S il le perdent n en pueent uiure. 
Li serf s en uont a une part
Traïnent le o une hart.
Cil de l ost le ueient d un mont
Poez saueir grant duel en ont
Quant il le uirent traïner	
Et a grant honte demener
Dolent en sont nel quier retraire
Grant duel font ne pueent al faire.

Li franc baron de Calidone
Qui érent de son patremone	
Si home lige natural
Cil font duel onc n oïstes tel.
PageP348
Al rei trametent un message
Un cheualier mout proz et sage
Préent lui que le cors lor rende	
Se ço ne uueut si le lor uende.
Aueir en puet mout grant tensor
Peseront lui dez feiz a or
Et li dorront son bon cheual 
En tote Grece n a ital.	
De lor aueir li reis n ot cure
Ne laira al cors sepouture
Ne nel laira en terre metre
Por rien que li sachent prametre.
II n i ot plus li mes s en torne
Le respons dit cil en sont morne. 
Al bien matin sont esueillié	
Et furent tuit apareillié	
Al rei sont alé congié querre	
Car aler uuelent en lor terre
Il n estoient pas de s onor
PageP349
En l ost érent o lor seignor
Il est morz uuelent s en torner
N ont mais illuec a soiorner.
Mil et cinc cent furent et plus
En la compaigne Tydeüs
Ensemble uinrent a cheual
Iusque dauant le tréf reial
Dolent et trist et tuit pensif
Et descendirent soz un if.
Del tréf eissi contre eus li reis 
Iluec refu li dueus toz freis
Contre le rei li baron plorent
Contre ual les lairmes lor corent
Plorent et plaignent lor damage
Por poi de duel ne uont en rage.
Li reis esprent d ires et art
Por poi que li cuers ne li part
De son ami grant duel aueit
Et ot pitié de ceus que ueit
Uns si granz deus li est uenuz
PageP350
Ia chaïst se ne fust tenuz.
Li seneschaus parole al rei
Congié prent as suens et a sei.
Capaneüs cele part uait
A une part le rei atrait
A ceus dit Atendez un poi
Ne s est li reis conseilliez ioi.
Sire fait il dirai tei ueir
Si com io cuit et io espeir
Se s en uont tu iés confonduz
Et as tes homes toz perduz.
Nostre gent est mout esbahie
Car perdu ont mout grant aïe
Cil de la sont asseüré
Et li nostre tuit esguaré
Se cist s en uont si freschement
Et li autre tot ensement
Dira l on que nes pues tenir
PageP351
Et que tu uueus t ost departir.
Se entre nos liéue une bruide
Mout par est fous cil qui ço cuide
Que mais puéssent estre tenu
Por neient serron ça uenu
A grant honte et a grant desrei
Nos en uerreiz torner ço crei.
La enz ont grant cheualerie
Mout ont grant gent et bien hardie
Ne cuit si Deus me beneïe
Que uos en torgiez senz folie.
Tant com li dueus et li damages
Est freis mout serra granz folages
S en laissiez aler ceste gent
Done lor pro or et argent
Et retien les en ta maisniee
Tant com ta gent est esmaiee
Quant li siéges iert afermez
Et nostre dueus iert amermez
PageP352
Ça auant entre qu a dous meis
Que li dueus ne serra tant freis
Se ne uuelent o tei ester
Donc s en porront mout bien aler.
Li reis dit Bien poez saueir
Ia n i remaindront por aueir
Riche home sont et aueros
Et del torner mout desiros.
En autre sen les estuet fraindre
Et par engiegn faire remaindre.
Li reis nes uout plus demorer
A eus uient comence a plorer
Seignor fait il plorer poon
N est merueille se nos ploron
Io de mon gendre ai grant dolor
Et uos de uostre chier seignor.
Fait a Deus son comandement
En lui n a mais recourement.
PageP353
De son pére sué mout dolanz
Qui est frages uieuz et crollanz
Pués que la mort son fil orra
Poez saueir de duel morra
Car il n aueit heir que cestui
Qui s onor tenist après lui.
Mais Tydeüs a un enfant
De ma fille petit tetant
Dorrai le lui seit qui li port
Et fera lui mout grant confort
Quant il aura assez duel fait
Iluec serront tuit si refrait
Et a tot guari se tendra
Quant de son fil un heir aura.
Io trametrai por l enfant tost
Et uos estez tanz dis en l ost
Et ço sachiez qu o grant aueir
uos liurerai mon petit heir
L aueir et l enfant de par mei
Presentereiz a uostre rei.
Par uos li uueil preier et dire
Que por son fil ne me port ire
PageP354
Mei est damages a lui maire
Retor l en faz tal com pués faire
Et quant uos partireiz de mei
Iol uos di bien en dreite fei
A chascun par sei senglement
Dorrai del mien mout largement. 
Ne uos en quier faire lonc plait
Si come il dist et cil l ont fait
Ariére tornent si descendent
Et le tosel en l ost atendent.
De l enfant uos di une rien
Mout restora son pére bien
Car pués que il uint en aage
Mout par fu de grant uasselage
Cheualeries fist adès
Et aueit non Diomedès
En I ost de Troie fu defors
Et se combatié cors a cors
O Eneas qui fu mout proz
Fors Hector li mieudres de toz
Se cil nen eüst aiutore
Diomedès fust la uictore.
PageP355
Por ses barons Adrastus mande
D une chose conseil demande
Pués que cil a perdu la uie
Qui l ost aueit tote en baillie
Le qual porra en son lou metre
Un d eus en couient entremetre
Qui tot le fais prenge sor sei
Del chadeler après le rei.
D Ypomedon le loent tuit
Il ont le mieuz eslét ço cuit
Car proz est et de grant parage
Por mal sofrir de bon aage
Et bien duez de cheualerie.
A lui ont liuré la baillie
Préent lui que dès ore mais
Del chadeler prenge le fais
PageP356
Soz le rei l auront a chadaine.
Cil l otreia a quauque peine.
Ypomedon ne s asseüre
De l ost a pris sor sei grant cure
Issi fait faire l eschauguaite
Que onc pués n en i ot sofraite.
Li baron l eschauguaite font
Chascune nuét il les somont
Cheualiers fait ueillier set cenz
Que nes sozprengent cil dedenz
Et il meïsmes o eus ueille
Et les conforte et les conseille
Onc ne fu hon cui meins enuét
L auberc uestu ueillier la nuét.
Le ior uait guarder les forriers
Et al torner uient toz deriers
Quant il sont bien chargié et las
Après se met al petit pas.
Larges fu mesuréement
Espïer fait priuéement
PageP357
Li qual ont sofraite d aueir
Et pués quant il le puet saueir
Tant lor done si lor socort
Qu a grant honor sont en la cort
Quant ne lor puet doner de sei
Il le prent del tensor le rei.
De grant franchise se porpense
Solonc l esforz et la despense
A chascun ior le rei somont
Que largement as barons dont
Par largece et par uasselage
De l endurer les acorage.
Mout a grant piéce l ost duré.
D ambedous parz sont aduré
Cil de l ost de la uile prendre
Cil de la uile del defendre.
Grant est la gent guaste est la terre
Loign lor estuet uitaille querre
De treis granz iornees senz faille
Ne pueent il trouer uitaille.
Destreite est mout la gent menue
PageP358
Destreit sont cil de grant tenue
Car ne pueent preer ne prendre
Et poi trueuent uitaille a uendre.
Ypomedon est mout ainsos
De l ost qu il ueit si sofraitos
Plore ne s en pot astenir
Les Bogres fait a sei uenir.
Ypomedon parole as Bogres
Et pramet lor del suen granz logres
Il lor pramet de son tensor
Set muls chargiez d argent et d or
Meingent lui en terre pleniére
Ou la uitaille ne seit chiére
Car il séuent bien le regné
Com li home qui en sont né
Se il nel font iure mout fort
Sempres serront liuré a mort.
Cil ont poor de perdre uie
Bien loign font il près de Rossie
Desor Danube lez la riue
PageP359
A une terre plenteïue
Mais deuers nos a granz montaignes.
Outre les monz sont granz les plaignes
La terre i est bien guaaigniee
Et coltiuee et aplaigniee
Iluec est li forz uins theseis
Et li bons fromenz de mareis
Li fromenz est quarrez et gros
Et des uignes sont grant li clos
Tal sont li uergier que nos tuit
I porrïon uiure de fruit
Iluec a granz guaaigneries
Et granz torbes de porcheries
Es prez a grant plenté d aumaille.
N ont créme que l on les assaille
Car l entree est de ça si forte
Que il n i a que une porte
Se uos poez dedenz embatre
uiure en porreiz treis meis o quatre.
Ypomedon mout s esbaudist
Et as Bogres en riant dist
PageP360
Se uos me dites d iço ueir
Io uos dorrai assez aueir.
Sa maisniee fait apeler
Comande lor tost enseler
Et fait par l ost soner ses corz.
O sei meine bien grant esforz
Mil cheualiers conreez meine
Ne uendra mais de la semaine.
Qui les ueïst par l ost bougier
Li plusor laissent lor mangier
Par les herberges s entrapèlent
Muls et chameuz mout tost ensèlent.
De l ost eissi mout grant frapaille
Por aler querre la uitaille.
Ypomedon prée le rei
Que de l ost prenge grant conrei
Ceus qui remainent tienge et guart
Que il n en augent nule part.
O les Bogres se met en ueie
PageP361
Dauant sa gent toz les enueie.
Par le guast fait mal cheuauchier
Qui pain i ot si l ot mout chier
En lor rote rien ne trouérent
Se iço non que il portérent.
Cinc iorz cheuauchent a martire
N i ueïssiez ioer ne rire
Car li plusor de fain se pasment
Lor conduit maudient et blasment
Chier auront uitaille achatee
Ainceis que il l aient trouee.
Li Bogre mout les asseürent
Dient lor que cel ior endurent
L endemain auront fait lor cors
Et de uitaille auront socors
Al matin le socors pleuissent.
Par la rote mout s esbaudissent
Ne corneront la recreüe
Pués que si près auront aiue.
Li Bogre orent de l ost grant créme
Del lonc eire qui les aféme
PageP362
Se il faillent a la uitaille
As chiés perdre n aura ia faille.
Ypomedon celéement
Ont apelé a parlement
Sire font il o uos parlon
De cest afaire ou nos alon
Et si uos en diron ia ueir
Se cele gent le puet saueir
S en oent un sol mot tentir
Ne uos en queron pas mentir
A l entree dauant uendront
La contree uos defendront
As montaignes et as destreiz
Que ia mais le pié n i metreiz.
Cheuauchiez font il tote nuét
Si uos ueilliez ne uos enuét
Par bien matin ainz hore prime
O la neulee et o la frime
La montaigne trespasseron
PageP363
Celeement enz enterron.
Ne uos en quier faire lonc plait
Si come il dient cil l ont fait.
La nuét cheuauchent a la lune
Al matin pluet li iors s embrune
Celeement passent l entree
Si s espandent par la contree.
La ueïssiez terre eissillier
Gent afoler et desueier
Quant que ueient tot uuelent prendre
Mais on lor cuide mout chier uendre.
Li reis de Thèbes bien le sot
Car en l ost ses espies ot
Qual hore que cil de l ost murent
Et les espies al rei furent
De la chierté que l ost afaime
Dient nouèles que mout aime
Sire font il en longe terre
Sont alé por uitaille querre.
Il demande ou et cil li dient
PageP364
Li reis en dote et cil l afient.
D icele terre i fu li cuens
O cinc cenz cheualiers des suens
Isnèlement li reis l apèle
Et si li conte la nouèle.
Cil esteit cuens de ualfeconde
Si l apeloent Faramonde
Getez mei fait il en un for
Se ne sué dauant al retor
Ma terre me pueent guaster
Mais ne se porront tant haster
Que ie nes ateinge ço cuit
Ne torneront pas en l ost tuit
Car il serront afardeillié
Nos del ferir apareillié
A un trespas que i eslirai
Cuit bien que ies desconfirai.
Il demande par ou il uont
Et quis chadèle qual gent ont.
Cil dient Par Landeflorie
Ypomedon a non quis guie
PageP365
Mil cheualiers ont bien senz faille
Et mout est grant l autre rascaille.
Faramondes a dit al rei
Ies uos rendrai toz pris ço crei.
Bailliez mei cheualiers treis mile
Eneueis eistrai de la uile
Ia cil de l ost mot n en sauront
Ne mon eire n aperceuront.
Par cel pont deuers la ualee
M en passerai outre en la pree
Si que cele èue que cort tost
Serra barre entre nos et l ost.
A treis iornees sus a mont
La reporrai passer senz pont.
Li reis laisse le conseillier
Et fait sa gent apareillier.
Par le pont eissirent la nuét
Treis mile sont de guerre duét
Faramondes fu lor conduiz
PageP366
Qui sot les pas et les reduiz
Et al tiers ior al gué d Alan
Passérent l èue senz chalan
Outre l èue lez le riuage
Se herbergiérent en l erbage.
Par cele ueie s en repaire
Ypomedon de son afaire
Cinc liues uont dauant les guardes
Cil nen orent somiers ne fardes
Il uient après o la grant rote
De uitaille chargiee tote.
Les anguardes des bos ou furent
Ceus a ual es prez aperçurent
Tindrent sei et si les esmérent
Et a lor gent pués retornérent.
Ypomedon dient senz faille
L endemain aura la bataille
A lui le dient en segrei
Tot bèlement et senz esfrei
Une rien fait il bien sauon
Graignor gent ont que nos n auon
Lor compaigne est plus defensable
PageP367
Por ço n en uolon faire fable.
Ypomedon ses barons mande
Des herberges ést en la lande
O eus parole a une part
Et non a guise de coart
Ne sai fait il qual gent menue
Noz guardes ont aperceüe
Païsant sont de la montaigne
Qui sont descendu en la plaigne
Por esclignier nostre chemin
Et nos tolir aucun roncin.
Ne tot creire ne tot mescreire
Par matinet tenon nostre eire
De noz armes apareillié
Del combatre tuit conseillié
Apreston nos del bien ferir
O del bien ueintre o del morir.
Un Bogre ot a conseil uenu
Sage et corteis uieil et chanu
Se uos fait il me creïez
PageP368
Tot autre conseil prendrïez
Se uos plaiseit par autre ueie
A sauueté uos en menreie.
Cheuauchon anuét a la lune
Et si nos feron en ualbrune
Li mont sont haut li ual parfont
Nos n i crendrïon tot le mont.
Li baron dient non feront
Ia lor ueie ne changeront
Ia ne feront issi grant faille
Foïr par créme de bataille
Et dient qual que Deus le face
Demain serront o eus en place.
Li conseuz part descendre uont
Par les herberges crier font
Bien sachent et seient certain
La bataille auront l endemain.
Par l ost oïrent la nouèle
De combatre mout lor fu bèle
Del combatre bien s apareillent
Les eschauguaites forment ueillent
Guaitent sei de lor enemis
Que ne seient la nuét sopris.
Ypomedon est en sa tente
PageP369
A ceus engeignier met s entente
Issi ueilla cele nuét tote
Que il onques n i dormi gote
Onques la nuét dormir ne pot
Car par les guardes trés bien sot
Que cil de la graignor gent ont
Meins trauaillié et plusor sont.
Al bien matin quant l aube criéue
Ypomedon de son lét liéue
As baniers fait crier par l ost
Que il s adobent et cel tost
Tuit s adobérent par matin
Et se mistrent en lor chemin
Ainz que se meïssent en ueie
Ypomedon bien les conreie
Car toz iosta les escuiers
Et troua i bien mil archiers.
Ceus a mis a sa main senestre
PageP370
As enemis trairont de destre
Bons cheuaus et isneaus lor baille
Por traire auant en la bataille
Et as autres fait coillir branches
Et traïner ioste lor hanches.
Bien loign les fait aler deriére
Car il firent mout grant poudriére
Car d eus i ot mout grant compaigne
Et s arengiérent par la plaigne
De ci qu ai ciel la poudre en uait
Bien semble que grant gent i ait.
Li cheualier adobé sont
Bien loign auant ensemble uont
Conreé uont li cheualier
Et deioste sont li archier
La compaigne fu bèle et fiére
Bien resemblérent gent guerriére.
De ceus de la ne dei pas taire
La lor compaigne fu mout maire
Mout fu maire la lor compaigne
Conreé uont par la champaigne
PageP371
Tuit uont conreé de bataille
Chier cuident uendre la uitaille
La uitaille cuident chier uendre
Car les forriers cuident toz prendre
A force uont par le païs
Por encontrer lor enemis.
Les compaignes s apruisment tant
Que les guardes qui uont dauant
Se comenciérent a mesler
Li un les autres a ruser.
Iço fu entre tierce et prime
Que li soleuz abat la frime
Clérs est li iorz la plaigne est bèle
Bien uerdeie l erbe nouèle.
Les compaignes iluec iostérent
De granz colees se donérent
Mais li archier qui de ça sont
A ceus de la mout grant mal font
Car si com cil uiénent al ioindre
Li mil archier ont pris lor poindre
A descouert ensemble traient
Et cheualiers et cheuaus plaient.
Ypomedon ot poi de gent
PageP372
A grant force uers eus se tent
Nes poüst mais longes sofrir
Sempres li estoüst foïr
Quant cil uirent la grant poudriére
Que li garçon mueuent deriére.
La poudre fu desmesuree
Cuident que l ost seit ci iostee
Iço les mist en tal esfrei
Que tuit s en tornent a desrei
Tuit s en tornent uers lor contree.
Mout fu la plaigne longe et lee
Bèle ueie ont rien nes destorbe
Ne fossez ne raïz ne corbe.
Cist enchaucent cil de la fuient
Par la plaigne li cheual bruient
El foïr cil de la se fient
Lor esporons pas n i obtient
Et cil de ça ferant les meinent
De l abatre forment se peinent.
PageP373
Qui ne sot la ueie tenir
O ne pot al gué auenir
D un des dous ne se pot defendre
O neia o se laissa prendre.
Les dous parz en ot bien que pris
Que neiez que a glaiue ocis.
Ypomedon pas ne soiorne
Son eschiec cueut et a l ost torne.
En l ost aueit mout grant famine
Poi i aueit de la farine
Le pain uendeit on a or fin
Le quartier un marabotin
uiueient i a grant dolor
Auquant orent mué color
Li poure home de la fainuale
Erent engrot crocé et pale
Mout en esteit pensis li reis.
Ypomedon fist que corteis
Messages tramist auant sei
As nouèles conter le rei.
PageP374
En l ost sont uenu li message
Al rei et a tot son barnage
Content et a la gent menue
La chose come ert auenue.
Doble ioie ont de la uitaille
Et l autre fu de la bataille.
Contre sa gent eissi li reis
Et li barnages des Grezeis
Li reis cheuauche o grant barnage
Par la prée lez le riuage.
Grant ioie ot la ou s encontrérent
Et a grant ioie en l ost tornérent
Astes uos l ost bien replenie
Et de uitaille bien guarnie.
L endemain font ioster lor pris
Set cenz en ont en buies mis
Et resemble barnage grant
Quant il uont par l ost tintenant.
PageP375
En la prise ot pris un danzel
Qui cheualiers ert de nouel
Forment le regretot ses pére
Et tote ior plorot sa mére
Mout l aueient chier ambedui
Car il n aueient fil que lui.
Polinicès bien le conut
Honora le si come il dut
Il l onora si l ot mout chier
Dedens son tréf le fist couchier
O sei le fist beiure et mangier
Et se pena del losengier
Forment le uoust a sei atraire
Car mout en cuida son pro faire.
Un ior apela le prison
Par sei sol l a mis a raison
Amis fait il entre que ci
Ai de uos eü grant merci
Io uos ai guardé de bien uiure
PageP376
A uostre talent tot deliure
uos ai laissié aler le ior
Onc guarder ne uos fis un dor
Le ior alez par uostre fei
Et repairiez la nuét a mei
Io uos faz gesir en bon lét
Et faire tot uostre delét.
Onques ne uos en quis aueir
Si m en deuez grant gré saueir.
Se d une rien me uolez creire
Nostre amor iert certaine et ueire.
Sire fait il ço sachiez bien
En terre n a icele rien
Que io ne feïsse por uos
Ne seiez ia de ço dotos.
Polinicès li giéte un ris
Son bras li a sor le col mis
Se pués fait il m onor conquerre
Dous itanz uos dorrai de terre
Que ne tindrent uostre ancessor
PageP377
Mais liurez mei ça uostre tor.
Laissiez mei fait il ostagier
Car n ai tant priué messagier
Cui io osasse iço recreire.
Cil s ostaia et tint son eire
Il s ostage sa ueie tient
A son pére en la cité uient.
Tuit si parent grant ioie en ont
Et qui ainz ainz contre lui uont
Contre son fil la mére acort
Ne puet muer qu ele ne plort
Mout tendrement la mére plore
Et cent feiz le baise en poi d ore
Beaus fiz fait ele ço me dites
Estes uos ostagiez o quites
Cil respont Ie sué par ostage
Ma fei lor ai laissié en guage
Ie sué ostagiez par retor
PageP378
N i pués ester que un sol ior.
Quant ot que l estuet retorner
Et que plus ne puet soiorner
Ceste ioie fait ele est briéue.
Pasmee chiet sis fiz l en liéue.
O son pére fu cil le seir
De s aquitance ot grant espeir
Car sis pére fort l asseüre
Si come il dit et come il iure
Tot quant que il en porra faire
Fera por lui de prison traire.
L endemain quant orent mangié
A son pére quiert cil congié
Dit que l estuet torner arriére
En la prison que mout est fiére.
Il fu mauduéz plore et sozpire
Et dit lor que la mort desire
Mieuz uoudreit morir ço lor dit
Que issi uiure corne il uit.
Sa mére plore crie et brait
Sis pére a une part le trait
Io ai fait il mout grant tensor
PageP379
De pailes et d argent et d or
ua si le pren et tot li liure
Mais laissent t en uenir deliure
Torne ariére si les engégne
A dez mile mars te barguégne
Se t en laissent uenir por tant
Ta raençon ne prez un guant.
Cil respont Por neient le dites
Ia por aueir ne serrai quites.
Polinicès mout s en afiche
Que entrez sué en fole briche
Se en uostre tor nel metez
Mais donc serrai sempres quitez.
Li pére dist Ço com puet estre
Io ai iuré de ma main destre
Sor les reliques nostre rei
Que io li guart et li port fei
Ia por tei ne por ta prison
Ne comencerai traïson
PageP380
Beaus fiz fait il ia Deu ne place
Que ia por tei traïson face
La mére est al conseil uenue
Et la parole a entendue
Oï que por la tor liurer
Poeient lor fil deliurer
Sire fait ele nel deis dire
Por tor laissier ton fil ocire.
Li aueirs que nos amasson
Que nos uaudra se lui perdon
Ne de la tor ne de l aueir
N ai cure se perdon nostre heir.
Nel di pas fait il por la tor
Mais por la fei de mon seignor
Mout le fereie laidement
Et mei menreie malement
Fereie grant desleauté
Se traïsseie la cité.
D iço fait ele n ai io cure
Car uers l autre estes tuit pariure
Qui iurastes par anz l onor
Li baron et li uauasor.
PageP381
Se pués iurastes a cestui
Pariurastes uos uers celui
Et si com io cuit mieuz uendreit
Sairement qui est faiz a dreit
Guarder et tenir leaument
Que cel qui est faiz malement.
Ia n en quier dist cil escu prendre
Por mei de pariure defendre
Pariurer nos estuet uers l un
Car iuré auon a chascun.
Quant de dous maus estuet l un faire
Al meins hontos se deit on traire
De toz les blasmes que l on fait
Traïson tient l on al plus lait.
Mieuz uueil o toz mentir ma fei
Que mon seignor traïr par mei
Se mei estuet o toz pechier
Nel me puet on si reprochier.
Graignors homes i a de mei
N en serrai ia blasmez ço crei.
Cil fu sages si ot des iorz
Et ot esté en maintes corz
PageP382
Le uis ot fier et le chief ros
De parole fu engeignos
Torne fait il en ta prison.
Io metrai le rei a raison
Se me pués prendre a achaison
Que io n i face traïson
Manderai tei par un guiton
Liuerrai tei ceste maison
Se a mon dreit ne m i pués prendre
En uain parlon de la tor rendre.
Ma cope porte o tei d or fin
Cele ou a peint el fonz un pin
En la cope a set mars et plus
Cinc el couercle de desus.
Pren mon leurier et mon faucon
A Polinicès en fai don
Tot le presente a ton seignor
Qui t a porté si grant honor.
Iusqu al tierz ior manderai tei
Que trouerai ça o le rei.
PageP383
Cil a pris la cope d or fin
Si s en torne o le montassin
Et fait mener a l escuier
Par la chaeine le leurier
A Polinicès en l ost torne
Et fait chiére marrie et morne.
Polinicès ueit le prison
Qui li aporte le faucon
Le leurier en après esguarde
Ci a fait il mout bèle guarde
Iusqu a dous meis ie uos pleuis
Ne serreiz mais en prison mis.
Sire dist il uostre merci.
Un guarnement auon ici
Cent mars d argent uaut que ne mente.
A tant la cope li presente.
Cil prent la cope l ueure mire
Nus hon n en sét la façon dire.
Si com dit li liure d Estace
Li pomeaus en fu d un topace
PageP384
Onque nus hon ne uit son pér
Ne si bien assis ne tant clér.
Polinicès en fait grant plait
N a guarnement que tant chier ait
Plus por le presenter al rei
Que por le retenir a sei.
A une part a celui trait
Demande lui que il a fait.
Li uallez fu tant simple chose
Que il pas mentir ne li ose
Sire fait il iol uos dirai
De rien ne uos en mentirai
 A mon pére alai senz dotance
Parlai o lui de m aquitance
Si com uos m auïez loé
Et io aueie ça troué.
Il respondié ia Deu ne place
Que il por mei traïson face
Mais le rei metra a raison
Se se puet prendre a achaison
Que il ne face traïson
Dont uos liuerra sa maison
PageP385
Se a son dreit ne s i puet prendre
En uain parlon de la tor rendre.
Il demande Com le sauron
Le message quant en auron
Iusqu al tierz ior fait cil beaus sire
uos en saurai la uerté dire.
L endemain uait sis pére a cort
Le rei fera ainz que s en tort
Trist et marri car tal rien mut
Par quei entre eus grant ire crut.
Li reis conseille en son uergier
A lui uiénent trei messagier
Pinçonart ont tramis le rei
Treis barons corteis de lor lei
Et parolent li trei message
Par drugemant en lor langage
Des Pinçonarz offrent l aïe
Al rei et a sa compaignie
Amenront lui uint mile escuz
PageP386
Ia n iert mais par Greus confonduz
Mais rende lor tote la marche
Dès Dinoe tresqu a Usarche
Que sis pére conquist a tort
Et il la tient après sa mort.
Li reis a la parole oïe
Forment li agree l aïe
A lor hostal torner les fait
Et il prent conseil de cel plait
Seignor fait il qu en loez uos
Premiers parla Daires li Ros
Ço fu li pére le prison
Qui le rei uout metre a raison
Et fut mout riches uauasors
Trop quiérent fait il granz socors.
Mout deuez la marche aueir chiére
PageP387
Car la terre est bone et pleniére
De cheualiers bien plenteïue
La gent est forment guerreïue.
C est l entree de uostre terre
Quant Pinçonart ont o uos guerre
En toz tens par icele entree
Suelent guaster uostre contree.
uostre pére en traist mainte peine
Ainz qu il l eüst en son demeine
Mout s en pena ainz qu il l eüst
Et que sire clamez en fust
Et mainte freide matinee
En traist li ber par la gelee
Et en reçut mainte colee
Et dona mainte de s espee.
Se la rendez legiérement
N i aureiz mais recourement
Io uos pleuis mais a nul ior
De la Marche n aureiz retor.
Pinçonart séuent guaster terre
uolentiers uont por preie querre
PageP388
Mais il n estont ioi en l estor
Ia n i prendront que sol un tor.
Ia uers Greus por lor compaignie
N aureiz bataille mieuz fornie
Quant en aureiz iosté uint mile
O ceus qui sont en ceste uile
N aureiz uos pas tale compaigne
Qui se combate o Greus en plaigne.
Fort uile auon por la tenir
N i estuet autre gent uenir
Grant gent auon por la defendre
Ia ne couient la Marche rendre.
Mais laissiez ester toz ces plaiz
O uostre frére faites paiz
uos confondez lui et il uos
Faites en plaiz maus et greuos
N auez ueisin por ceste guerre
Cui ne laissiez de uostre terre
Mout en perdez de uostre honor
PageP389
Si com tindrent uostre ancessor
Chascuns en a sa peleüre
Comment qu il prenge n ont pués cure.
Chauf deuient l on en peil pelant
uos auïez honor mout grant
Mout uos soleit on iadis crembre
Or uos estuet assez raembre.
Laissiez ester ceste riote
En autre lai tornez la rote
O uostre frére faites fin
Tuit uos serront sempres aclin.
Al rei ne plaist pas cist conseuz.
De mautalent deuint uermeuz
Bien sai fait il por quei le dites
Por uostre fil quin serreit quites.
PageP390
A sort et a mu contez fable
uos paroles semez en sable
Debatuz uos estes en uain.
Bien saurïez par autrui main
Le serpent traire del buisson
Cuidiez que ne uos conoisson
Bien saurïez humer ueus mous
Mais io ne sué mie tant fous
Que por le fil d un uauasor
Face partie de m onor
D al le raembreiz uos ço crei
Que de m onor ne que de mei.
Li argenz uos aura mestier
Dont uos auez plus d un sestier
Se uostre fil uolez aueir
Raembreiz le de uostre aueir.
Daires respont Iol di por mei
Et por ces autres que ci uei
Por noz fiz et por noz parenz
Dont i a pris plus de set cenz.
Pris sont et mort en uostre afaire
PageP391
Bien deurïez por eus plait faire
Auques por eus et plus por uos
Et por uostre frére et por nos
Car li iurames senz enian
Que il aureit l onor son an
Et por nos geter de pariure
Li deuez rendre sa dreiture.
Li reis eschaudist de corage
Por poi d ire ne uient en rage
Quant oï parler del pariure
De mautalent se desmesure
En sa main tint un retrois brief
Ferir le uout par mé le chief.
Sa mére le chose par boche.
Li reis se tient que pas nel toche
Fui de ci  fait il dauant mei.
Mout iés ore de bone fei
Por la créme de tes deniers
Dont tu as bien dous muéz entiers
PageP392
As tu anuét iço songié.
D une rien te doins plein congié
Congié te doins de mei mal faire
Dehait ait qui t en quiert retraire
Ros enriéures de pute fei
Fai quant que puez et io l otrei.
Cele parole a cil oïe
Et ço sachiez pas ne l oblie
Il la cuide bien auengier
Et sa honte briefment uengier.
Li reis s iraist et tence fort
Et si sét bien que il a tort
Mais quant a dreit ne se puet prendre
Par tençon uueut son tort defendre.
Otes le chose et le chastie
Que ne die ai baron folie.
Li reis respont Io qu en pués mais
Qual merueille se io m irais
Cist uassaus a tort o mei tence
PageP393
Qui aureit al grant patience
Quant l on de pariure l apèle
Ne fust marriz d ital nouèle
Dit que pariure somes tuit
Et ne dit ueir si com io cuit
Par uoz loz ofri a mon frére
Partie de l onor son pére
Quant io li ofri la partie
Refusa la n en coilli mie
Mais par orgueil et par posnee
Est entrez en nostre contree
Et ameine gent d autre terre
Por mei prendre et por uos conquerre.
Se por mei n en auez pesance
Cui uos auez norri d enfance
Seueaus chascun en peist por sei
Car par la fei que io uos dei
Se il nos puet prendre par force
Ne cuit que ia piez en estorce
Ço sachiez uos tot ueirement
Ociront nos premiérement
Des femmes feront lor talanz
PageP394
Chaitis en menront les enfanz.
Sire dist Daires par ma fei
A tort uos marrissez uers mei.
Ço que uos di nel di por mal
Ainceis uos doins conseil leal.
uolon que uos [uos] amendeiz
D iço dont estes enchaeiz
En tote ceste compaignie
N a cheualier ia m en desdie.
O uostre frére ioueignor
Feïstes plait de ceste honor
Se il le plait uueut refuser
Et de la uieille fin seurer
Tuit nos deuon o uos tenir
Et bien l en deit mal auenir
Se uolez faire plait sor plait
Et ço laissier que ainz fu fait
Se lui ne plaist pas nel prendra
A la uieille fin se tendra.
Et sauez en uostre corage
Ne fumes pas fors de l ostage.
Ceste parole le rei griéue
PageP395
D ire s estent et en piez liéue
Daire fiert el chief d un retrois
La colee dona grant crois.
Entre eus se metent li baron
Le rei tiénent tot enuiron
Fors de la cort Daire conduient
Il et li suen mout tost s en fuient.
Daires s en uait en sa maison
uers le rei cuide aueir raison
De lui mal faire se li leist
Se li puet faire que li peist
Il cuidereit aueir grant dreit
Se onques uengier se poeit.
Un messagier en l ost tramet
Et a son fil grant bien pramet
Mande que partiz est del rei
Ne li deit hué mais nule fei
Ore est prèz de la tor liurer
Por lui de prison deliurer.
Li messages en uait en l ost
Qui al fil Daire le dist tost.
PageP396
Cil demande Coment ço fu
Par ma fei sire il l a feru.
Et mis pére nel referi
Nen il car donc l eüst honi.
Il n i aueit gent amenee
Par qui peüst faire meslee
Cil plaiz ne ua pas igaument
Doner un coup por raueir cent.
Li uaslez pas ne s oblia
A Polinicès le conta
Que sis pére est partiz del rei
Et ne li deit mais nule fei
Or est prèz de la tor liurer
Por mei de prison deliurer.
S or uolez raueir uostre terre
Apareilliez uos de la guerre.
En la tor a mout grant plenté
Assez i a et char et blé
Et mil muéz de uin Moleneis
PageP397
Onc ne but tal ne cuens ne reis.
Un parc a ioste la maison
Mout est pleniers de ueneison
De cers de bises et de dains
Et de sanglers et de ferains.
Mis pére a mout bèle richeise
Al rei de Thèbes mout en peise
Mais n a guaires qu il li monstra
Que de s amor cure nen a
Car qui conoist home felon
Se il pués ante en sa maison
Se maus l en uient ço est a dreit
Et que la honte soe seit.
Polinicès pas ne s oblie
De sa gent prist une partie.
La nuét quant il fist bien oscur
S aproismérent senz noise al mur
Par eschales sont sus monté
De lor armes tuit conreé
Ainz quel seüssent cil dedenz
PageP398
En i ot bien plus de set cenz.
Des autres tors que delez furent
Dauant le ior les aperçurent
Des autres tors crient les guaites
Franc cheualier font il que faites
Leuez leuez adobez uos
Car traï somes a estros
Traï nos a Daires li ros
Cil de l ost sont ça enz o nos.
Par la uile s adobent tuit
Et la cité fremist et bruit
A la tor Daire tuit en uont
Bien sont dui mile el premier front
Sempres s aiostent a la tor
Si l assaillent par grant uigor.
Cil de la tor fort se defendent
Cil d a ual crient que se rendent
Toz les cuident par force prendre
Cil sont bien guarni del defendre.
PageP399
Il se peinent de grant folie
Car par force nes prendront mie
Et de lor gent grant perte font
Assez en tuent cil d a mont
Par ces places crient et huent
Et cil d a mont assez en tuent.
A tant l aube fu esclarcie
La tor fu bien de gent guarnie
Lancent et traient par ces places
Et essaient trés bien lor braces.
En grant pensé est li reis mis
Quant o sei ueit ses enemis
Et de ses homes a grant créme
Bien sét que sa gent pas ne l éme
Mout sont dolent de lor contree
Que par la guerre est desertee
Crent que Daires ait lor consence
Et que par eus iço comence.
Mais il ot un engigneor
Qui dit que li prendra la tor.
Et dist li reis Com faitement
PageP400
Bien a uint piez de fondement
Por neient t en entremetreies.
Car a nul ior ne la prendreies
Si fist il ueirement la prist
Oïr poez qual engegn fist.
Foant ala desoz la terre
Al fondement de la tor querre
Quant ot le fondement troué
Tant pica qu il lot estroé.
Li engigniéres fu mout proz
Le fondement chaua desoz
Et ficha taluz en après
Por soztenir desoz le fais
O uif argent et o estope
Le fou grezeis desoz lor tope
Quant ot mis le fou es taluz
Par dedesoz est fors eissuz.
Ceus de la tor en haut apèle
Ia lor dira freide nouèle
Se n en éssent isnèlement
PageP401
Tuit sont ia mort et il ne ment.
Li talu ardent la tor fent
Cil s en éssent li reis les prent.
La tor chaï en dous meitiez
Car desoz li failli li piez.
Daire meinent dauant le rei
Pris et leié et mis par sei.
A uieuz traïtre dist li reis
Io uos ardrai sempres maneis
Et si ferai uenter la cendre
Car tal fin deit traïtre prendre.
Daires dist Bien le poez faire
La uostre force est ore maire
Mais n a home en uostre maison
Qui me prouast de traïson
Ainceis prouereie al plus fort
Que uos eüstes uers mei tort.
Io uos conseilloe par fei
Solonc le siécle que io uei
uos me feristes d un baston
Sanglenz en fui iusqu al talon
PageP402
Donastes mei congié por ueir
De uos mal faire a mon poeir
Io l engeignai al mieuz que soi
Cuidai le faire mais ne poi.
Mout fu la cort grant et pleniére
One Daires n i baissa la chiére
Et neporquant n a en sa uie
Seürté de rien ne se fie
Ne uers le rei merci ne crie
Car bien conoist sa felonie.
Forment est li reis de grant ire
Daire uueut liurer a martire
Ardeir le uueut en un bordel.
Otes l entent ne li fu bel.
Par les rens uient dauant le rei
Sire fait il entent a mei.
Iugier le fai premiérement
Et iusticier par iugement
Haïne et blasme en aurïez
PageP403
Se senz esguart si l ocïez.
Li reis apèle ses barons
L un auant l autre par lor nons
Les plus sages de la cité
Et de plus grant nobileté
Seignor fiait il dites m en dreit
De cest mien traïtor reueit
Saueir qual iustice en ferai
Ferai le pendre o se l ardrai
A uos le uueil faire iugier
En qual guise m en dei uengier.
Li baron liéuent al dreit dire
Li plusor ont al cuer grant ire.
Daires esteit de grant parage
Auquant furent de son lignage
Assez ot amis en la cort
Qui crément que a mal li tort
Ainz que il ésse de la place
Crément que li reis le desface.
Fors de la sale uont as estres
PageP404
Et ont fait ourir les fenestres
Pués s assiéent el pauement
Et parolent del iugement.
As estres ot mout grant tomoute
Tuit parolent Otes escoute.
En son cuer prist a porpenser
Coment porreit Daire tenser
Et reparla al chief de pose
Bien sachiez fait il une chose
Se uos iugiez Daire a ocire
De mal talent est mout mis sire
Si com io cuit en mon uiaire
uos uerreiz sempres morir Daire.
Granz dueus iert de Daire le Ros
Se il est ocis entre nos
Il est de nostre norreture
Et par lignage et par nature.
Iusqu a demain respét queron
Del iugement que nel façon
Li reis tandis s apaiera
PageP405
Et s ire li refreidera
Demain nos raiosteron ci
Et de Daire querron merci.
Se ço laisson iusqu al matin
Donc en porron mieuz querre fin
Car ore n i uei io pas lou
Tant com l ire est o tot le fou.
Ceste parole tuit otreient
Et les cinc d eus al rei enueient
Préent lui que iusqu al demen
Respét lor doinst si fera ben.
Li reis est mout d iço eschis
Et de mautalent toz trenchis
Por neient fait il uos lassez
Par mé le dreit uos en passez
Car ia ior ne dorrai respét
Del grant lait et del grant despét
PageP406
Que icist traïtre m a fait
Ne ia n en escouterai plait.
uos uolez que respét li doinge
Pués preierez que li pardoinge
Iugiez le mei solonc les leia
Car io serrai autresi freis
Dès qu a un an com io or sué.
De besanz ne prendreie un mué
Que io n en prenge uengement
Et i en sai bien le iugement
Que iugiérent nostre ancessor
En bordel ardeir traïtor.
Creon li dist Si fereiz sire
Ne uos laissiez ueintre a uostre ire
Conseil creez si fereiz bien
Respét donez iusqu al demain. 
Li reis iure quant que il sét
PageP407
Que ia nul ior n aura respét.
Creon fu plus fiers que leon
Il a le rei mis a raison
En la uile ot Creon grant gent
Riches hon fu d or et d argent.
Li reis et il érent parent
Por ço parla seürement
Mout hé fait il enriéureté
Et sorfait en grant poesté.
Deus maudie enriéure seignor
Car ia bien ne tendra honor
Tuit le héent et poure et riche
Quant d enriéureté trop s afiche.
Sire fait il a mei enten.
Bachelers qui nen a grant sen
De sages homes conseil creie
PageP408
Astes le uos mis en la ueie
Qui ne sét ne ne se conseille
Se il mesfait n est pas merueille.
Li reis escote la parole
Contre lui liéue si l acole.
Li reis le prist a acoler
Riant li dist Laissiez m ester
Car ne laireie por la uie
Ne feïsse ceste folie.
Cil s en tornent as estres uont
De lor ueisin grant pesance ont
Grant pesance ont de lor ueisin
Quant n i trueuent respét ne fin.
Otes demande Auez respét
Nenil por ueir iusqu a la nuét.
Por Deu dist il or[e] aiez paiz
Car [de] noise faire est granz laiz.
Li un(s) les autres parler laissent
Tot bèlement et si se taisent
Et cil qui a parler n i ont
O(i)ent que li autre di[r]ont.
Al iugement sont tuit assis
N i a celui ne seit pensis
Une piéce sont tuit taisant
PageP409
Que nus n i uout parler auant.
Alis sot mout de iugement
Si a parlé premiérement
Guardez se ceste mesprison
Que Daires fist est traïson.
Se lui iugiez a traïtor
Por ço que il liura sa tor
Se Deus fait il me beneïe
N a dreit en membre ne en uie
Mais se nos l en poon defendre
II n i perdra uie ne membre
En merci seit uers son seignor
De son auoir et de s onor.
Otes prist Alis par la main
Ne parlez pas fait il en uain.
Se traïson fist uers le rei
PageP410
Bien sauon qu il n a dreit en sei
Mais io par dreit et par raison
Le defendrai de traïson.
Li reis laidi mout son baron
Quant le feri de son baston
Et li dona ç oï retraire
Tot plein congié de li mal faire
Se cil le fist come il ainz pot
Pués que il le congié en ot
uie ne membre n a forfait
Ne traïson n i a pas fait.
Creon li uieuz et li antis
De iugement fu bien apris
En la cort se drece en estant
En sa main destre tint son guant.
De raison fu bien dotrinez
Seignor dist il or m escoutez.
Mal fait qui a son escïent
Consent un mauuais iugement.
Otes a dit sa uolenté
Et nos l auon tuit escoté
PageP411
Mais par la fei que io uos dei
Issi fait il pas ne l otrei.
Se li reis son baron laidi
Daires se tot et le sofri
Ne le rei a raison ne mist
Ne de ço dreit ne li requist
Ne li reis dreit ne li uea
Ne il le rei ne desfia.
II ert ses hon et li reis sire
Por tençon ne por un poi d ire
Ne deüst pas ço m est uis querre
Com sis sire perdist sa terre
Ne certes issi freschement
Querre son desheritement
Dreit deüst ofrir et dreit prendre
Et pués quarante iorz atendre
Dreit deüst querre et dreit ofrir
Et pués quarante iorz sofrir.
Se li reis dreit ne li feïst
Ainceis que il li forsfeïst
Une rien peüst il bien faire
De son seruice sei retraire
Mais se li reis ot uers lui tort
PageP412
Ne deüst pas querre sa mort.
Sa mort quist il quant il ot mis
Sor lui ses mortaus enemis
Que uolentiers l oceïssant
Se il baillier le poïssant.
De dreit ne deit on pas mentir
Ne traïson ia consentir
Daires en fist grant felonie
Forsfait i a et membre et uie
Et ne cuit pas que ça enz ait
Cui plus en peist que a mei fait
Mais por amor n en mentirai
Del iugement que io ferai.
Otes dit N ai cure d amor
Pués qu ele torne a deshonor
Hon qui aime un autre par fei
Ne li uueut mal plus que a sei
Se uos l amissez de neient
PageP413
Ne feïssez tal iugement.
Sire Creon amendez i
Que io ne l otrei pas issi.
Se mis sire me tout ma terre
O mon aueir dreit en dei querre
O atendre se il nel fait
Quarante iorz auant forsfait
Mais pués que il mon cors ferra
Dahé ait quil desfiera
Il nen a pués nul dreit en mei
Car il me ment iluec sa fei.
D aueir dreit et de coup ueniance
Trés bien se guart pués de ma lance.
Ne sai dreit prendre de colee
Se la ueniance non d espee.
Tandis com il issi contendent
Et cil de la cort les atendent
PageP414
Iocaste parole o le rei
A une part mout en secrei
Fiz fait ele mieuz uaut mesure
Que iugemenz ne que dreiture.
Cest felon a dreit destruireies
Mais trop grant damage i aureies
Il a parenz quil uengeront
Et uengier assez le porront.
Tes enemis ueiz deuant tei
Et par la fei que io te dei
Une nuét ça enz les metront
Se il pueent ie n i faudront.
Fai plait o lui et si me crei
Seürté doinst de porter fei.
As paroles que dit sa mére
Antigoné uint a son frére
Antigoné la suer le rei
La fille Daire meine o sei.
Sauez qual fu la fille Daire
Bel ot le cors et le uiaire
La face fresche et coloree
PageP415
Boche petite et bien mollee
Léures grossetes par mesure
Por bien baisier les fist nature
Ueuz uairs rianz et amoros
Granz dueus est quant il sont ploros
Char blanche pleine tendre et mole
Simple uout et douce parole.
Mout fu graisle par la ceinture
Et fu de meiéne estature
Ne fu trop grant ne trop petite
Et uestue ot un eschafite
Ço est uns pailes de colors
Menuement ourez a flors
Et ot sor ses espaules mis
L afublail d un fres mantel gris.
Cheueus ot lons deugiez et sors
Et enuiron son chief entors
N ot cure de s apareillier
Et ne s en deit on merueillier
PageP416
Car mout ot grant duel la pucèle
Et en son duel si fu mout bèle.
Chiére morne uait humblement
Et plora mout auenantment
De plorer ot moillié le uis
Sis plors uaut d autre femne ris.
Et sa chiére et sa contenance
Fait a maint home grant pesance
N en i a un pitié n en ait
Qui ueit le duel que ele fait.
Li reis l amot et senz mesure
Mais ele ert uers le rei trop dure
Il l aime plus que rien que uiue
Mais ele est uers lui trop eschiue.
Li reis la ueit uers sei uenir
Auisonques se pot tenir
D aler encontre et de li rire
Quant il la uit mout refrainst s ire
S il se peüst asseürer
Sempres alast a lé parler.
Iocaste sozrist uers le rei
PageP417
Fiz fait ele n as dreit en tei
Nen as dreit en cheualerie
Se d icesté ne fais t amie.
ueïs onques tant bèle tose
Si bèle ne si uergondose
Rent lui son pére et seit t amie
Si feras mout grant corteisie.
Al rei est bel et si s en rit
D iço que sa mére li dit.
Les pucèles uiénent auant
Et ambedous uiénent plorant
As piez le rei el pauement
Chieent et plorent tendrement
L une quiert merci de son pére
Et l autre en prée mout son frére.
uers sa seror li reis se torne
Que est por l autre triste et morne
Suer fait il ia sauez uos ben
Que toz iorz l ai preiee en uen
PageP418
De lé merci aueir ne dei
Car el ne l ot onques de mei.
Cele dist Ore estes desus
Ore ne l enchauciez ia plus
Aiez merci entre uos dous
uos de lé et ele de uous.
La pucèle le li otreie
Ne sai fait il com uos en creie.
Iocaste dit Ço iert bien fait
Io uos sué pleiges d icest fait.
Et por ço nel dit ele mie
Que en lé ait nule folie
- Mout est bone femne Iocaste
Et bien aumosniére et bien chaste
- Mais Daire uout guarir de mort
Qui l en blasmereit aureit tort.
A une part esteit li reis
Ou il parlot o eles treis
Li bacheler li soudeier
De Daire uont merci preier
De la pucèle pitié ont
PageP419
Et por lé tuit al rei en uont
De Daire crient merci tuit
Il la troueront bien ço cuit.
Al rei plot mout cele preiére
Neporquant fait marrie chiére
Car il uueut mout celer le plait
Que la pucèle o lui a fait.
De la merci se fait guaignart
Et neporquant si li est tart
Tart li est que merci li face
Peise lui de la tendre face
Qu il ueit moilliee de plorer.
Ne uos en quier plus demorer
A qualque peine lor otreie
Que le conseil des barons creie.
As iugeors uns mes en uait
Qui lor dit com li reis a fait
Grant ioie en orent li plusor
Et beneïssent lor seignor
Qui pardone si grant forfait
N i a celui plus chier ne l ait.
Creon lor dist Nel quier celer
Mout est fous sens de bacheler
Iol uos di fait il por le rei
PageP420
Qui escondist et uos et mei
Il escondist et mei et uos
Onc rien ne uout faire por nos
Neïs respét n en uout doner
Or le li a fait pardoner
La preiére d une meschine.
Ne io nel di pas por haïne
Que mout forment bel ne me seit
Dont li reis a laissié son dreit
Mais tot iço se lui pleüst
Por ses barons faire deüst.
Otes dit Issi uait d amie
D amors et de cheualerie.
Se uos le tenez a folie
Il le tient a grant corteisie.
Al rei repairent li baron
De Daire tiénent la raison
uait auant offre seürté
Toz les barons de la cité.
Daires estut deuant le rei
Ses amis ot deioste sei
Si Deus fait il me beneïe
Bien conois que io fiz folie
PageP421
Tal rien fiz que faire ne dure
Issi auint ore auenture
Por ço me tenez en destreit
Et si auez auques de dreit.
Sem pardonez ceste folie
Metre me poez en tolie
O toz les plus feaus amis
Que aureiz tant com serreiz uis
Folie fiz si com uos di
Mais de traïson m escondi
De traïson de felonie
Sué prez que ci enz m escondie.
Creon dist que contrarios
Autre se combatra por uos.
Nus nen entent que il uueut dire
Fors sol li reis qu en ot grant ire
Car il dist de la fille Daire.
Li reis abaissa son uiaire
Si s embroncha en son mantel
PageP422
Poez saueir ne li fu bel.
Se solement fussent il dui
Mout uolentiers tençast o lui
Mais il ne uueut en cort tencier
Ne ceste parole essaucier.
Tuit li baron l ont tant preié
Que le plait lor a otreié
De fei porter hostages prent
Et a Daire tot son fué rent.
En l ost font duel de lor amis
Qui en la tor sont mort et pris
Li fiz Daire en est mout haïz
Dient que il les a traïz
Et uuelent por la traïson
A forches pendre le prison.
Al premier chief uint mile sont
Al tréf Polinicès en uont
Par force uuelent celui prendre
Et desfaire o a forches pendre.
Uns cheualiers qui ot non Ponce
A Polinicès tost le nonce.
PageP423
Polinicès que frans hon fist
Sor son cheual le uaslet mist
Sor le cheual qui uaut cent liures
A la cité s en uait deliures.
Cil de l ost et cil dedenz sont
Grant piéce que ne se forsfont
Et neporquant pas ne s entrement
Mais mout se héent et se crement.
Ypomedon pas ne repose
Porpense engégne aucune chose
uers ceus dedenz est en aguait
Come il lor face grant forsfait
Mout se porpense en son corage
Com lor puésse faire damage.
Conseil en uait prendre o le rei
Capaneon en meine o sei.
Cil descendent a l estendart
PageP424
Le rei traient a une part.
Ypomedon premiers parole
Cist soiorz fait il nos afole.
Trop longement auon ci sis
Et mout i auon poi conquis
Trop somes en estrange terre
Quant nos n i poon rien conquerre.
Ia ceste uile ne prendron
Ne par ester nes destreindron
uos nes porreiz ia afamer
Car nauire lor uient par mer
Que lor aporte assez uitaille
N ont créme que l on les assaille.
Nos nen entron en mer salee
N i auon barge ne galee
Par mer ne fu pas nostre ueie
Mais par les deserz de Nemeie.
Ceste grant èue d Ismenos
Les a de l autre part enclos
Outre cel pont es praeries
PageP425
La paissent les granz uacheries
Par la garenne et par la sable
La est la terre guaaignable
De la uient li blez et li uins.
A muls a chameuz a roncins
Par mé cel pont nos ueuz ueiant
uiénent tuit trossé et amblant
Nos ueon le blé amasser
Et ne poon l èue passer.
Ceste uile n est pas assise
Ia par force ne serra prise
Ia rien ne lor porron forsfaire
Se nes poon ça defors traire
Mais io uos sai bien enseignier
Com nos les porron engeignier.
Eneueis quant il fera cler
Faites cez cheualiers armer
Trente mile serront et plus
Si s embuschent en Malpertus
Et li autre qui remandront
PageP426
Par matin lor armes prendront
A toz faites lor armes prendre
As escuiers les trés destendre
Et faites crier par cele host
Que lor somiers chargent mout tost.
Auant s en augent li somier
Et deriére li cheualier
La geude se mete en l estree
De bataille bien conreee.
La enz a grant cheualerie
Et si est mout uers nos marrie
Li reis est orgoillos et fiers
De son corage mout legiers
De cheualiers grant force aura
Sachiez que il nos porsiura
Iço sachiez tot a estros
Sempres serront el champ o nos.
Mais io ferai l ariére guarde
N i aura iumentier ne farde
uint mile serron d esleture
Des cheualiers bons par nature
Si nos lairons bien aprochier
Et bien laidir et embronchier.
PageP427
Par cele fei que io uos dei
Ia n i aura point de desrei
Ia n i aura un trestor fait
Iusque nos ueon nostre aguait.
Cil qui el bos s embuscheront
De la noise se guarderont
Bien se metent el bos parfont
En la ualee soz le mont
Et ne lor chaut trop tost saillir
Que il ne nos facent faillir
Bien laissent enchaucier la rote
Et uenir la grant flote tote
Si se metent li trente mile
A lor encontre uers la uile.
O ço que nos bien les ferron
Qui l ariére guarde feron
Ne cuit que ia piez en estorce
Car il n auront pas uers nos force.
Capaneüs d icest afaire
Ne se uout targier ne retraire
Ço sachiez fait il ueirement
Io serrai en l embuschement
Celeement face li reis
PageP428
Ses barons somondre eneueis.
Ypomedon dist Io n i fail
Sor mei metez icest trauail
Icest trauail sor mei recueil
Ies somondrai qui fairel sueil.
Seignor dist li reis bien sauez
Que n ai dous barons tant priuez
Com uos m estes ne cui tant creie.
Par uos comenz iceste ueie
Faites le si com mieuz saureiz
Grant los et grant pro en aureiz
uos i aureiz mout grant honor
De bien aidier uostre seignor.
uos l auez bien fait iusque ci
Io uos en rent mout grant merci.
D icest afaire uos penez
Et le fais sor uos en prenez
Car la besoigne bien m agree
Si com uos l auez porparlee.
PageP429
La nuét uint et cil a somons
D icest afaire les barons.
Il s aprestent de cheuauchier
Montent si s en uont embuschier.
Il en i uait taus dez o plus
Chascuns est reis o cuens o dus.
Parthonopeus o sa compaigne
Que mout est fiére et mout grifaigne
S en ést premiers cinc mile sont
Et sachiez que genz conreiz ont
Qui ueit lor conreiz puet bien dire
Que n est pas mauuais hon li sire.
Capaneüs eissi après
D icest afaire ot tot le fais
Trei mile sont de gent hardie
Et bien duit de cheualerie.
Li cuens d Amicle en est eissuz
Et nen ot que dous mile escuz
Mais cil dui mile o lor seignor
ualent quatre mile des lor.
PageP430
Meleager d Amphigenie
Nobles dus de grant seignorie
- Cosins germains esteit le rei
- Gente compaigne meine o sei
Trei mile sont de grant bobance
Tuit armé a guise de France.
Li reis de Crète esteit le seir
uenuz en l ost o grant poeir.
Ne teneit del rei fué ne terre
Mais il li tramist socors querre
Cil estoit sis amis d enfance
Par sairement et par fiance
Et ne uout aueir uers lui tort
Por lui socorre et por deport
S apareilla li reis mout tost
O grant compaigne uint en l ost.
Li reis de Crète ot non Minos
De hardement ot mout grant los
Mout fu proz et ot gent le cors
O ceus de Crète en eissi fors
Sés mile sont de fiére geste
PageP431
La ou il uont passe tempeste.
D Anuques fu cuens Agenor
D or et d argent ot grant tensor
De cheuauchier ne fu pas lenz
Cil en mena mil et cinc cenz.
Laertes de Lacedemone
Por sa plaie ne quist essone
Ainceis leua a qualque peine
Mil cheualiers conreez meine.
Pirrus esteit uns cuens palaiz
Et des iustices et des plaiz
Mil cheualiers ot et non plus
Sis fiz cinc cenz Tritolemus.
Après ceus eissi Palemon
Qui tint Carmin et tint Azon
Riches dus et de grant parage.
Maisniee ot tote d un aage
PageP432
De bachelers de gent legiére
As cous doner serra premiére.
Trei mile sont gent senz mesure
Por eus combatre d al n ont cure.
Antenor ot non cil de Troie.
Une gent ot charnue et bloie
En l ost sont n a guaires uenu
Bien ont l afaire maintenu.
Darz trenchanz ont et a Ions bès
Haubers ne lor fera ia fais
Hobeleor sont a trauers
Hastes ont forz et trenchanz fers.
Doi mile sont mout engeignos
Por cheualiers faire terros.
D Afrique i ot un fil a rei
D icelle gent de pute lei
O sei ot dous mile Amoraiues
Por torneier cointes et saiues
PageP433
Por seruir le rei passa mer
Salemandre l oï nomer.
Cil rest alez en cest afaire
Por les trente mile parfaire.
Cil cheuauchiérent a la lune
Si s embuschiérent en ualbrune
En la forest de Malpertus
Ou se combatié Tydeüs
La ou il les cinquante ocist
Fors un que a Thèbes tramist
Al matin la neule les mueille
Que chiet des arbres soz la fueille.
Cil de l ost par matin leuérent
Lor armes pristrent si s armérent.
Li escuier les trés destendent
Et a l eissir tuit s entratendent
Les somiers chargent a leisir
Pués encomencent a eissir.
Ypomedon remést ariére
L ariére guarde fu mout fiére
uint mile font l ariére guarde
PageP434
N i remést escuiers ne farde.
Onc ne fu taus cheualerie
Si esléte ne si fornie
Heaumes haubers ont et cropiéres
Et entreseinz de mil maniéres.
Li iorz fu beaus et clers et genz
Reluist li ors et li argenz
Et reflambeie la champaigne
Et li costaus de la montaigne.
La champaigne fu longe et lee.
L ariére guarde est ordenee
Es quatre eschiéles de Rollant
Dont cil iogleor uont chantant
Ne fu tant bèle ne tant riche
Quil direit tendreit l on a briche.
De l ost uait auant la frapaille
Li reis après o sa bataille.
Quatre compaignes ot arriére
Que uont cheuauchant la riuiére
En chascune cinc mile sont
Le petit pas après s en uont.
En l une uait Polinicès
Ypomedon en l autre après
En la tierce cil d Aquilone
Et li baron de Calidone
PageP435
En la quarte cil de Miceines.
Les compaignes uont mout prochaines
Coste a coste uont par la pree
L une de l autre un poi seuree.
L ost s en uait cil dedenz les ueient
De premier a peine le creient
Mais li faiz lor en dist la ueire
Des herberges qui lor fist creire.
En la cité grant noise sort
A son hostal chascuns en cort
Armérent sei com il ainz porent
Et sachiez que mout grant gent orent.
N atendirent onques conrei
Ainz enchauciérent a desrei
Li reis point après as tenir
Et quant il le uirent uenir
Qui ainz ainz poignent une liue
Que ia li reis nes aconsiue.
Li reis ot cheual merueillos
Fors de rote saut en l erbos
PageP436
Par le champ uait esporonant
Por aconsiure ceus d auant
A grant espleit le cheual broche
Mais il s açope a une roche.
Li cheuaus chiet et li reis uole
Se ne chaïst en terre mole
Et il chaïst en dur chemin
Toz fust tuez li reis en fin.
Pesanz armes aueit li reis
Et li cheuaus qui esteit freit
De grant bruit alot senz mesure
Se il chaïst en terre dure
Par cele fei que io uos dei
Ia ne traisist son pié a sei.
En un molenc ioste un mareis
Sor l erbe drue chiet li reis
Et li autre qui après uiénent
Tuit ensemble sor lui se tiénent.
Il ont fait le rei desarmer
Et son pié li firent charmer.
Li reis aueit le pié estors
PageP437
Freschement le li traist uns Mors.
Tot desarmé firent le rei
Monter desor un palefrei
A grant force sa gent chaèle
A grant peine se tint en sèle
Car mout a le pié esloissié
Et le cors de chant tot froissié.
Le petit pas uont et estreit
Li reis les a bien en destreit
N en i a un tant se desreit
Se li reis en trauers le ueit
Que il li giet un sol reguart
De traire ariére que se tart.
Cil auant sont bien eslongié
De l enchaucier sont mout coitié.
L aguait passent ne s aperçurent
Cil les fuient si come il durent.
PageP438
Cil qui sont en l embuschement
Se tiénent mout celeement
Lor baate ont en un haut pin
Qui ueit ceus qui uont le chemin.
Il a choisi ceus et esguarde
Qui aprochent l ariére guarde
Et lor dit que a son espeir
Dez mile sont et il dit ueir
Ne ueit pas ceus qui sont ariére
Qui le pas uiénent la riuiére
Car il sont dous liues et plus
Bien ariére outre Malpertus
Sailliez fait il car n en uoi mais.
Et il desrengent a un fais
Del bos éssent de la montaigne
Apoignant uiénent par la plaigne
Poignent brochent et s esdemetent
El chemin après eus se metent.
Quant sorent li enchauceor
PageP439
Que cil nen érent pas des lor
ldonc a tart por fol se tindrent
Dont il a tal desrei ça uindrent.
Ypomedon uenir les uit
Bien les conut as suens le dit
Tornez fait il li nostre uiénent.
Et il o ceus maneis se tiénent
De maintenant les uont ferir
Mais cil nes porent pas sofrir
Car fiérent les de maintenant
Et cil deriére et cil deuant.
A l èue fuient que est près
Ypomedon les siut après.
Iluec soleit un gué aueir
Cil le deueient bien saueir
Qui bien puet foïr enz en entre
Ypomedon se fiert soentre.
Iusqu en mé le gué bien guaérent 
Mais le parfont iluec trouérent
Une cretine ert donc uenue
PageP440
Par quei l èue ert issi creüe.
Quant li guez lor faut li premier
Comenciérent tuit a neier.
Tornent as Greus uont les ferir
Ne uuelent laidement morir
Mieuz uuelent morir al defendre
Et colees doner et prendre
Que fuïr et neier es ondes
Que il trouérent si parfondes.
Tuit li uint mile en l èue entrérent
Li trente mile s arestérent.
Ypomedon le gué ne dote
L ariére guarde i entra tote.
Cil qui en l embuschement furent
Le rei qui ueneit aperçurent
A esporon uers le rei poignent
Et li reial uers eus se ioignent.
Li reis a entendu l esfrei
Tost descendié del palefrei
PageP441
Son cheual quiert on li ameine
Li reis est montez a grant peine.
Ne li lut son hauberc uestir
Ne il nel peüst pas sofrir
La ou chaï mout se bleça.
Son escu prist l eaume laça.
Deriére ot une manche uaire
Que li tramist la fille Daire.
Il cuida sa gent conreer
Et fereors auant seurer
Mais il ne font rien por seignor
Car iosté sont li suen as lor.
En la riuiére par la pree
La bataille est mout aduree.
Ioignent maneis ces hastes froissent
Et cil escu fendent et croissent
D escuz ueïssiez tante astèle
Tant cheualier chaïr de sèle
Et tant grant coup doner a mort
Et enfondrer tant hauberc fort.
PageP442
Cil de l ost sont bien trente mile
Et autretant cil de la uile
Bien fust paregal la bataille
Ne sét on en cui fust la faille
Car afichié sont de ferir
Et n ont corage de fuir
Quant Adrastus uint le chemin
Qui amena mout grant traïn.
Quant Adrastus iostez les ueit
Le chemin broche a grant espleit.
Cil dedenz endurer nel porent
Car cil de l ost trop grant gent orent
Contre un des lor en ont il set.
Ne uos en quier faire lonc plait
Tornez s en est Etioclès
Se il s en fuit il n en puet mais.
A ceus de l ost est l auenture
Il ont fait grant desconfiture.
De ceus qui en l èue se mistrent
uos dei dire qual ueie pristrent.
D ambesdous parz bien se combatent
El gué qui est granz s entrabatent
PageP443
Et cil de l ost fort les requiérent
Des espees maneis les fiérent
Al ioindre ont les lances perdues
uenu sont as espees nues.
Et cil dedenz bien se defendent
Por lor uies o eus contendent
Chascuns se uenge com plus puet
Quant ueit que morir li estuet.
Par force et par grant uasselage
Del gué les rusent al riuage
Et se il paregal fussant
Bien cuit qu il se defendissant
Mais il n i ot pas egal cople
Car cil de l ost furent al doble.
Neporquant tant come il sont freis
As armes sont o eus maneis
Mais ne puent pas longement
Sofrir lor grant enuaiement
El champ se defendissent fort
Mais la muerent de doble mort.
PageP444
Al gué ueïssiez maint neier
Morir de glaiue et tresbuchier
Cil qui estait i muert de plaie
Cil qui fuit a noer essaie
Mais pués qu il uiénent al parfont
Li pesant hauberc que il ont
Al fonz a ual les chaitis traient
Senz socors que ia pués i aient.
Pués que il sont plongié la enz
Del resordre a mont est neienz
Al fonz a ual l èue les emble.
A mont flotent hastes de tremble
La ueit on floter entreseinz
Et gonfanons et escuz peinz.
Li cheual ne séuent que facent
Car les rènes lor piez enlacent
Ploniant uont a ual o le cors
PageP445
Iluec neient o lor seignors.
Ypomedon i ueit sa ioie
Tant i crie que toz esroie
Abatant uait l espee traite
Tant en detrenche com lui haite.
Il sist el cheual Tydeüs
Qui uaut cent liures d or et plus
Onc taus cheuaus ne nasqui d iue
Poi prése noer une liue
Por noer une liue pleine
Ne li febleiera l aleine.
Cheuaus ne fu tant traie peine
Mais neporquant trop le demaine
Car il ne prent autre mesure
Que se il fust en terre dure.
El uertuos cheual s afie
Par le gué uait come a nauie.
A ceus dedenz porte grant ire
Et mout se peine d eus ocire.
Qu en direie Tant le demeine
PageP446
Que al cheual failli l aleine.
Li uilains dit Qui glaiue fait
Senz dotance a glaiue reuait.
O les autres l estuet neier
Onc n en porta meillor loier.
Ypomedon li proz li sages
I est neiez ço est damages
Neiez est en l èue parfonde
Qui ioie en a Deus le confonde
Dès que Deus fist primes le monde
Ne neia mais taus hon en onde
Neiez est li cheuaus o lui
Tant mar i furent ambedui.
Soz la luiserne del soleil
Ne trouast on tant bon pareil
De cheualier ne de cheual
Ne qui si bien fust paregal.
D iceus dedens nen estorst piez
Qui n est ocis si est neiez.
PageP447
Li reis est gais et amoros
De la fille Daire a estros
Et cele fait bien a amer
N a tant bèle deça la mer
Deça la mer nen a tant bèle
Salemandre a non la pucèle.
Li reis ama mout Salemandre
Celeement et senz esclandre
Il fu mout proz et por s amie
Fait mout souent cheualerie.
Li reis ot mout grant hardement
Eissir en sout priueement
Sei tierz senz autre a recelee
Et point uers l ost lance leuee
Lance leuee uers l ost point
Et amaneis o les Greus ioint
Souent i abat cheualier
Si s en retorne o le destrier.
Salemandre conoist le rei
Al cheual et a son conrei.
Del mur l esguarde en la ualee
PageP448
Ço que il fait mout li agree
Quant sont priueement il dui
Plus uolentiers en ioe o lui.
A un ior fist li reis s eissue
Et fu montez en Blanchenue
Qui li fu tramis de Nubie
Mout fu bons por cheualerie.
Il ot heaume et escu et lance
Et d une porpre ot conoissance
D une porpre inde clauelee
Menuement a or fresee.
Legiérement fu a cheual
L auberc ot laissié a l ostal.
Il s esteit uantez a s amie
De hardement et d estoutie
Que desarmez ioindreit en l ost
Por un poi n i fu assez tost.
Il s en eissi par la posterne
Desoz la tor deuers gualerne.
Dous cheualiers mena li reis
Et uont eschari par eus treis
PageP449
L un d eus apèlent Alixandre
Cosins germains fu Salemandre
Sis cosins fu et por s amor
Le tint li reis a grant honor
Adobé l ot nouèlement
A grant ioie mout richement.
Alixandre fu uns toseaus
Et si sachiez qu il fu mout beaus.
Li reis l amot o sei le meine
De lui aloser mout se peine
O sei le meine a la bosoigne
Et prée lui que bien i ioigne.
Si fist il onc n i fu blasmez
Il i ioinst bien toz desarmez.
L autre des dous ot non Drias
Mout fu corteis et de bons gas
Riches hon fu et de parage
Et si ot mout grant uasselage
Bien fu duéz de cheualerie
Quant ueit lou ne s en targe mie.
Soz ciel n a home mieuz i poigne
PageP450
Ne qui plus uolentiers i ioigne.
Granz fu et forz et uigoros
Chiére ot gauarde et le chief ros
De lance done grant colee
Et quant est a pié de l espee.
Ne sai home tant defensable
Quil uos direit semblereit fable.
Cil dui eissirent o le rei
Et si uont desarmé tuit trei
Armé mout uolentiers alassent
Mais se il haubers i portassent
Pués que li reis desarmez uait
Il eüssent grant faille fait.
Li reis est eissuz de la uile
As murs l esguardent trei cent mile
Chascuns uousist par bone fei
Fors estre eissuz o son conrei
Mais les portes sont bien serrees
Et bien closes et bien fermees
Cerchent a mont et pués a ual
PageP451
N i puet hon eissir a cheual.
Li reis uait poignant par la pree
Une auenture a encontree
Dont fu granz dueus et granz damages
Car morut en mout granz barnages 
Cil qui estoit d Archaide reis
Li proz li sages li corteis.
Parthonopeus par auenture
uint de uers l ost grant aleüre
Un compaignon ot et non plus
Et cil aueit non Dorceüs
Ceus de la uile escrier uont
Et ço sachiez desarmé sont.
Parthonopeus cheuauche as treis.
Auenant chose fist li reis
Sei tierz ne uout ioindre o les dous
Drias fiait il arestez uous
Cest tosel m en laissiez mener
Et de son mestier assener
Alixandre me laissiez duére
PageP452
Ioindre l estuet o uiue o muére.
Drias s areste et cil dui poignent
Et par tanz quanz egaument ioignent.
Antigoné et Salemandre
Cosent al rei un cendal d Andre
Et sont al mur en une tor
Que l on apèle Blancheflor
La cosent a une fenestre.
A ual guardent desor senestre
Les cheuaus oïrent henir
Et les uassaus uirent uenir
Qui se cheuauchent par la pree
A esperon lance leuee.
Antigoné conut les reis
D ambesdous fu en grant sospeis
L un uers l autre uit cheuauchier
Ne sét le qual ele a plus chier
Mais ço sét bien en son corage
PageP453
Ne remaindra senz son damage.
Salemandre crent mout del rei
Por ço qu il uait senz son conrei.
Desarmez est sin a grant creme
Nen est merueille car mout l eme.
Li dui rei sont iosté ensemble
Antigoné de poor tremble.
Etioclès fu uigoros
Et si fu mout cheualeros
Hanste ot reide le fer agu
Parthonopeu fiert en l escu
Tant uilment li porte del col
Com se ço fust un fueil de chol.
Parthonopeus nel uout ocire
Et l escu et le cors reuire
Le cheual fiert en mé le front
L un et l autre abat en un mont.
Alixandres et Dorceüs
PageP454
S entrabatent des cheuaus ius
A pié sont en l erbe florie
Aprestent sei de l eschermie.
Drias uit abatu le rei
Ia mentirai fait il ma fei
Se io ne socor mon seignor.
A tant broche le milsoudor
La lance aloigne que il tint
Parthonopeu menaçant uint
Se io uos truis fait il en sèle
Io uos ferrai desoz l aissèle.
Parthonopeus ne sét que face
uenir ueit celui quil menace
Et il nen a escu ne lance
Et li guenchirs li est uiltance
Qui qui l en tienge por coart
Guenchira lui mais ço ert tart.
PageP455
Ne se uueut folement ocire
A trop grant fais son cheual uire.
L erbe fu drue as piez li lace
Li cheuaus chiet en mé la place.
A tant Driaa est auenuz
Et sor le rei s est retenuz
Etioclès en haut li crie
Que nel fiére ne ne l ocie.
Si com Drias uint apoignant
Parthonopeu fiert maintenant
A grant forfait et a grant tort
Par mé le pez le naure a mort.
uers Dorceon Drias en uait
Hanste ot fraite s espee trait
Fiert l en l escu tot le li fent
Alixandres a pié le prent.
Dorceon ont il pris tot sain
Alixandre prist de sa main
S espee et par sa fei l a mis
PageP456
A son cheual cort si l a pris.
Li reis acorut al nauré
Qui gést enuers en mé le pré
De sanc est uermeille la place
Descoloree ot cil la face
Cil ot perdue la color
Si se pasme de la dolor.
Li reis acort la ou il iut
A la face bien le conut
Il l aueit ueü maintes feiz
As bosoignes et as destreiz.
Mout plaint li reis son uasselage
Et sa bonté et son aage
Mout plaint li reis sa grant noblece
Et sa beauté et sa proece
Bien me fust fait il auenu
Se l eüsse sain retenu
Se io sain le peüsse prendre
Et sain le lor peüsse rendre
Ma guerre en fust bien acheuee
Et ma terre bien aquitee
PageP457
Car mout legiérement et tost
Feïst icist retorner l ost.
Li reis de Thèbes grant duel meine
Del gentil home qui tant peine.
Cil saigne mout por le grant chaut
Li reis trenche de son bliaut
D une bende lie la plaie
Por retenir le sanc qui raie.
Quant l ot leié la plaie estanche
Et cil se uire sor la hanche
Quant fu estans un poi reuint
Et de pasmer un poi se tint.
Ueure les ueuz et ueit le rei
Plorer le uit forment sor sei
Peser fait il uos deit de mei
Car iol uos di en dreite fei
De la guerre feïsse paie
Se fusse pris senz mortal plaie
Io acordasse bien cest mal
Mais io me muer ne puet estre al.
PageP458
Pré uos d icest mon compaignon
Que nel tengiez ia en preison
Bachelers est de ma maison
Mout est poure sa raençon.
Nes s il fust fiz l empereor
Li reis le quite por s amor.
Sor lui se pasme Dorceüs
Plore et fait duel il ne puet plus
Dorceüs fait il ne plorer
Entent mei tant com pués parler
A ma mére tot dreit iras
Freit message li porteras.
Quant ele parlera o tei
Se tu li dis come est de mei
Ele morra sempres ço crei
Di que naurez fui al tornei
Et por iço a lé t enuei
Pré lé que ne meint duel por mei.
PageP459
Son grant damage et sa grant ire
Ne te chaut pas ensemble dire
Son grant duel ne li di ensemble
Petit et petit le li emble.
Bien li pues son duel atemprer
Primes parole del naurer
Ele deuinera par sei
Et son grant duel et son esfrei.
Mére fait il tu me deïs
Que ia n en tornereie uis.
Quant me hastoe de uenir
Tu me uoleies retenir
Mais ne fu chose destinee
O maisniee fiére et dotee
Qui remaint hué mout esguaree
Quant eissi fors de ma contree
Conueias mei une iornee
Nos partimes en une pree
Tu remansis iluec pasmee
PageP460
Com cele que ert esguaree.
Dorceüs a ma mére di
Que ele prenge tost mari.
Ele a grant terre et grant honor
Tricheront la li boiseor
Li boiseor li feront guerre
Guasteront lé souent sa terre.
Di lé que tost prenge seignor
Rei o duc o riche contor
N a rei ne duc deci qu a Troie
Qui ne la prenge de grant ioie.
Car ele est bèle proz et sage
Et reïne de bas aage
Ele est par linage reïne
Et est onquore mout mescine
Ele est iuefne de grant parage
Por poi ne somes d un aage
Seize anz aueit quant ele m ot
PageP461
One ainceis aueir ne me pot
Ne semble pas estre ma mére
Mais ma suer semble et io sis frére.
Ma maisniee salu par tei
Mon seneschal que io mout crei
Di que departe mon tensor
A ma maisniee doinst mon or
Mon or et mon uaissèlement
A ma maisniee tot present.
Mes danzeaus et mes escuiers
Richement face cheualiers
Bien lor ai doné en ma uie
Tant com io ting cheualerie
Ore lor pré que ne m oblient
 Parthonopeus  toz tens escrient
Quant il serront es granz bosoignes
Es granz torneis et es granz poignes
A enseigne mon non lor lais
Et por m amor le tiengent mais.
PageP462
Si firent il et encor font
Iceste enseigne en Archaide ont.
Sor son cote li ber se liéue
Mais sa plaie sempres s escriéue.
Dorceüs uit mort son seignor
Duel fist onc ne fist hon maior
Mais neporquant un poi d atente
I cuide aueir le cors esuente
O une lee manche hermine
Que Antigoné la meschine
Li ot doné par druerie
Le ior qu ele deuint s amie.
Quatre escuz ot iluec par nombre
Les dous en prist si l en fist ombre
Despoilla sei d un osterin
Al chief li mist qu il ot enclin
Et la sorsèle d un destrier
Car il ne trueue autre oreillier.
Franchise a fait mais ço que chaut
Cil ne sent mais ne freit ne chaut
PageP463
Ne sent mais rien que cil li face
Reiz est et freiz come une glace
Reiz est mais sa color est blanche
Et fresche plus que neif sor branche
Por ço atent Dorceüs uie
Mais quant troua la char freidie
Dont sot trés bien que il est morz
Que de lui mais n est nus conforz.
Etioclès et Alixandre
Qui cosins esteit Salemandre
uelssiez iluec grant duel faire
Lor cheueus desrompre et detraire.
Drias s en ert pieç a fuïz
Por son seignor qui ert mariz
N i osot ester ne atendre
Cremeit que il le feïst pendre
Car ço sot bien que sor son uié
L aueit ocis el champ a pié.
PageP464
Il fist que sages del fuïr
Car se il le peüst tenir
O se li reis pruef le trouast
Il l oceïst o afolast.
Li reis fait duel pas ne se feint
Parthonopeu merueilles plaint.
A la parfin s est escriez
Dorceüs qui s esteit pasmez
De pasmeison est repairiez
Com hon desuez sailli en piez
Son seignor prist a regreter
Que il soleit forment amer
Sire fait il que deuendrai
Quant mais o uos ne parlerai
uostre mére quant l orra dire
Assez aura et duel et ire
Ele perdra mout de s onor
Car ele n a fil ne seignor
uostre terre iert desheritee
Et souent serra desrobee.
Sire mar fu uostre bonté
Et uostre grant nobileté
uostre beauté uostre proece
PageP465
Et la uostre bèle richece
Qu auïez sire en uostre terre
Quant ça uenistes por conquerre.
La mort que si uos a sozpris
Ci en cest estrange païs
M a malement desconforté
Ia ne uerrai mais mon regné.
Dorceüs mout fort se demente
Plore crie plaint et guaimente
As poinz debat forment sa chiére
Et prée Mort qu ele le fiére.
Li reis en a et duel et ire
D iço qu il l ot tant plaindre et dire.
Del plor et del guaimentement
Sont cil de Thèbes mout dolent
Apoignant uiénent uers le cri
Iusqu al tornei tuit esbahi.
Li reis apèle ses barons
PageP466
Seignor fait il qual la ferons
Ore est Parthonopeus ocis
Qui deueit estre mis amis
Ma seror li cuidai doner
Dolor en ai nel quier celer.
Drias l a mort sor mon defens
Mais se io pués al mien porpens
Ferai le pendre o afoler
Ardeir en fou o desmembrer.
Cil respondent par auenant
Beaus sire reis laissiez a tant.
Se uos de lui estes dolenz
Car le faites porter la enz
Faites li faire sepouture
Se onc de lui eüstes cure.
Li reis respont Ço est bien dreiz.
Cil descendent des palefreiz
Il l ont sor un escu posé
Si l en portent en la cité.
Le plus bel temple ont esguardé
A grant honor l ont enterré.
PageP467
Uns mes en uait poignant en l ost
Qui le nonça al rei mout tost.
Reis Adrastus quant il l oï
Dolenz deuint onc ne fu si
Por poi de duel sis cuers ne part.
Polinicès trait une part
Amis fait il qual la feron
Se nos ore sor eus n alon
Se or ne finon ceste guerre
Ia mais ne deuon tenir terre.
Il a toz ses barons mandez
Conseil requiert a ses priuez
Seignor fait il conseilliez mei.
Por Deu uos pré otreiez mei
Que nos a ceus nos combaton
Par cui cest grant damage auon
Parthonopeu auon perdu
Nos n auïons meillor escu.
PageP468
Se uos le me loez ensi
Ainz que trespast demain meidi
Ferai ma gent apareillier
A eus iron por torneier.
Entre eus dient comunement
Ço n est li mieuz nostre escïent
Fel seit qui ço refusera
Tant com seit uis qui uos faudra.
Al bien matin quant l aube criéue
Reis Adrastus de son lét liéue
Et fait crier celeement
Que s adobent isnèlement.
Li reis s adobe tot premier
Ensemble o lui mil cheualier
Par tote l ost font ensement
Pués cheuauchent serreement.
PageP469
Sonent tabors corz et buisines
Merueillos graisles et troïnes
Des criz des hus et des menees
Sonent li mont et les ualees
De la noise que li Greu firent
Tuit cil dedenz s en estormirent.
Fors des rues bien loign as chans
Près un beau pré lez uns estans
A la fontaine del ciprès
S en est eissuz Etioclès
Homes ot bien uint mile o plus.
Contre lui uint reis Adrastus.
Pués que les dous oz s entreuirent
Grant semblant de combatre firent
Qui donc ueïst l ost estormir
Ces cheualiers aler uenir
Chascuns criot son escuier
Por ses armes apareillier
PageP470
Lacent heaumes uestent haubers
Et traient fors ces trenchanz fers
Qui donc ueïst lacier penons
Et enhaster ces gonfanons
Et chascun sa targe embracier
Et estreindre son branc d acier
Donc li membrast de fiére gent
Qui de combatre ont fier talent.
Donc ueïssiez tal frois de lances
Et tantes riches conoissances
De la clarté de la compaigne
En reluiseit tote la plaigne
Et quant li soleuz i fereit
Trestoz li chans en reluiseit.
Polinicès o sa maisniee
Que mout ert bien apareilliee
Tuit esteient monté par l ost
Estreit cheuauchiérent et tost
Il esteient uint mile et plus
PageP471
Polinicès esteit lor dus
Que sis frére ot desherité
Et de son regne fors geté
Seignor fait il or i parra
Qui al bosoign bien i ferra
Qui de mei uuet tenir sa terre
Ore uienge por la conquerre.
A tant laissent cheuaus aler
Sor l erbe el champ les font torner
A l aprochier baissent les fuz
Puès s entrefiérent as escuz
Les hastes donérent grant crois
Contre mont en uolent li trois
Entre ceus defors et dedenz
En chaïrent plus de dous cenz
Al remonter des abatuz
Donent granz cous o les branz nuz
PageP472
La ueïssiez gesir es plains
Tanz cheuaus morz et tanz cors uains
Tanz braz tanz piez tante coraille
Tanz chiés coupez soz la uentaiile.
Grant fu la plainte et granz li plors
Et grant la noise et les dolors
Des naures qui la te moreient
Et d iceus qui se combateient.
Uns cheualiers Nestor ot non
Fiz fu al duc de Chasteillon
Cheualerie uint requerre
Por ço eissi fors de sa terre
Mais n ert uenuz tant pourement
N ait mil armez toz de sa gent.
Meschins esteit li dameiseaus
N ot que uint anz fortment fu beaus
Se il creïst en Deu poissance
PageP473
Plus beaus de lui ne portast lance.
Blont ot le chief et lonc le uis
Le nés bien fait et bien assis.
Grant ot le cors et bien ossu
Graisles esteit par mé le bu.
Dire uos dei de son conrei
Meillor n estuet porter a rei.
Hauberc ot bon menu maillié
Dont li pan furent bien taillié
Un heaume aueit legier et fort
Bien le deüst guarir de mort
Espee ot bone et bien trenchant
En tote l ost n ot mieuz uaillant
El destre poign porte sa lance
Mout fu de bèle contenance
D iuuére aueit mout bon escu
Et sist sor un cheual crenu
Qui ert assez d aate cors
Forz et isneaus et trestoz sors
Sa couerture ert d un brun paile
PageP474
Qui fu aportez de Thessaile
Bien ert couerz de si qu a terre.
Nestor le point bien le desserre
Et Alexis repoint uers lui
Forment se coitent ambedui
Brochent adès et esperonent
Sor les escuz granz cous se donent.
Li cuens Nestor ne failli mie
Del cors li fait partir la uie.
Sis niés le ueit ne l araisone
A descouert grant coup li done
En mé le pez soz la tetine
Que del cheual mort le souine.
Polinicès quant il le ueit
Broche uers lui a grant espleit
Agenor fiert en l eaume el son
Tot le fendié iusqu a l arçon.
En mé les rens est tal la fole
PageP475
Qu on n i puet faire ioste sole
Que ia seit proz ne renomee
Ne que ia seit d autre seuree
Froissent hastes et escuz fendent
Et cil archier forment destendent.
Polinicès el chief dauant
Ses cheualiers uait chadelant
Etioclès de l autre part
Conut le del premier esguart.
Il s entraloignent dous arpenz
Ia iert li quaus que seit dolenz.
Andui mueuent a esporon
Granz cous se donent a bandon
Forment se coitent ambedui.
Li reis failli et cil fiert lui
Par mé le cors de son espié
De Blanchenue l abatié.
Polinicès quant iço ueit
Que sis frére chaeiz esteit
Et que il ert a mort feruz
PageP476
De son cheual est descenduz
Tost uait a lui et ueit la plaie
Et le sanc uermeil qui fors raie.
Pitié en ot ne puet muer
Que ne l auge reconforter
Par mé le cors son frére embrace
Les ueuz li baisa et la face
Pués si li dist Beaus sire frére
A male hore nos porta mére
Par uostre orgueil i estes morz
De uos n est mais nesuns conforz.
Etioclès fu mout iriez
Et en son cuer mout esmaiez
Et sét bien que l estuet morir
Et nus mires nel puet guarir
Mout par fu pleins de felonie
Son frére uout tolir la uie
S espee prist celeement
Un poi se dreça bèlement
PageP477
Del blanc hauberc leua les pans
Le brant d acier li mist es flans.
Polinicès se sent feruz
A la terre s est estenduz
Dist lui Frére por quei m as mort
Ço saches bien fait l as a tort
Por la pitié que oi de tei
Descendi io par bone fei
Ore as finé ci nostre guerre
Ne io ne tu n auron la terre.
Ne puet parler reguardé l a
lluec est morz l anme s en ua.
Cil comença a sanglotir
uousist o non l estut morir.
Mout par se sont entremaumis
Or se sont andui entrocis.
Reis Adrastus quant iço ueit
PageP478
Que li frére sont ius chaeit
Et que il sont ambedui mort
Nus biens n est mais qui le confort
Seignor fait il ne sai que die
Or ne me chaut mais de ma uie.
Se nos ore nes assaillon
Ia en nos uies nes prendron
uenez o mei a la cité
Assaillon les par poesté.
Il uait auant et cil après
Ensemble poignent a eslais
Mais cil dedenz s en uont foiant
Ço qu il pueent uont trestornant
Et cil defors foiant les meinent
De l ocire forment se peinent.
Li Greu prenent l enuaiement
Cil s en tornent isnèlement
Et dedenz s en fuient mout tost.
Grant piéce chacent cil de l ost
Iusqu as portes les uont chaçant
PageP479
Et sis fiérent demaintenant.
Cil de Thèbes se sont enz mis
Mais ainz en i ot mout ocis
Sor eus ont les portes fermees
Et bien closes et bien serrees.
Pués qu il furent en la cité
Ensemble sont al mur monté
Portent pierres et peus aguz
Espiez et lances et escuz
Enuiron uont par les entailles
Et esguardent ius les batailles
Que se peinent de l assaillir
Mais cil desus les font morir.
Cil montent sus [par] les eschales
Cil lor rendent colees males.
Ius a ual les font trebuchier
Qui chiet ne puet mais redrecier
Car de haut les font crauenter
Et l un sor l autre roeler.
La ueïssiez granz cous ferir
Et maint bon cheualier morir
Cil d a mont fortment se combatent
Et orient les et abatent
Car il sont haut et cil sont bas
Demaintenant fiérent el tas
Ius les trebuchent a un fais
Mil en [i] muerent desconfès.
PageP480
Cil qui sauf sont reuont auant
Cil les refiérent maintenant
Mout les abatent mout les griéuent
Li abatu pas ne reliéuent.
D iceus ne sai mais plus que dire
Car tuit sont liuré a martire.
Et cil des murs de la cité
De ceus defors ont tant tué
Tant ont geté a grant esforz
Que iusqu a treis les ont toz morz
Li uns des treis fu Adrastus
Et li autre Capaneüs
Et li tierz fu de Grece nez
Par mé le cors esteit nafrez.
Sire fait cil io m en irai
Males nouèles porterai.
Dist Adrastus ua t en amis
Trestot reconte en mon païs.
PageP481
Cil point et broche l auferant
Dreit a Arges en uient errant
As dames dist freides nouèles
Sachiez que pas ne lor sont bèles
Il lor porta ital message
Dont grant duel ont et grant damage
Que cil de l ost sont tuit ocis
Et que nus d eus n est remés uis
Fors le rei et Capaneüs
Il est tierz n i a remés plus.
Or ont les dames granz dolors
Quant ço oent de lor seignors
Qu en bataille sont desconfit
Et tuit ocis si come il dit
De poor forment s esperissent
PageP482
Et del grant duel mout s esmarissent.
Par les rues de la cité
En font duel mout desmesuré
Les dames plaignent lor mariz
Et les méres plaignent lor fiz
Et les serors plaignent lor fréres
Et les filles plaignent lor péres.
Crient et braient mout fortment
Ne pueent astenir neient
De faire duel et de plorer
Et de lor amis regreter
Tordent lor mains froissent aneaus
Croissent lor deiz que mout ont beaus
Rompent lor crins batent lor chiéres
Grant duel font en totes maniéres.
Tal trei mile s en i pasmérent
Que onques pués ne releuérent
Mortes sont les beneürees
PageP483
Les anmes ont des cors seurees.
Et celes que reméstrent uiues
Sont mout dolentes et chaitiues
Tant ont crié et tant ont brait
Et si grant duel ont iluec fait
Que tant sont lasses de plorer
A peine pueent mot soner.
Des filles Adrastus le rei
Ne sai mesure ne conrei
N est merueille se grant duel font
Car grant conseil perdu i ont
Et ia sont ço les dous serors
Cui li reis dona a seignors
Les dous uassaus que uit combatre
Desoz l aruol enz el theatre
Quant il les ala departir.
Mout les ama a retenir
Car fil de rei érent andui
Et por seruir uindrent a lui.
PageP484
A ces dous ses filles dona
Et ses honors lor otreia
L une dona a Tydeüs
Reis fu de Calidoine et dus
L autre dona Polinicès
Qui frére esteit Etioclès.
Cil dui menérent les compaignes
Qui sont a Thèbes mort as plaignes
Cil dui furent en la bataille
Ocis sont ambedui senz faille.
Lor moilliers sont mout esguarees
Por iço que d eus sont seurees
Plorent et claiment sei chaitiues
Duelent sei d iço que sont uiues
N en uuelent aueir mais confort
Nule autre rien que sol la mort.
Terme aueient pris de lor fin
PageP485
Que s oceïssent al matin
Quant les dames de la cité
Un parlement ont aiosté
Ne poeient mais endurer
Conseil en uuelent demander
As filles le rei Adrastus.
Par les degrez montérent sus
Et quant eles sont assemblees
A uint mile furent esmees.
Un ior dura lor parlemenz
D iceles doleroses genz
En lor concile ont conseillié
Qu ensemble iront totes a pié
Dreit a Thèbes por les cors querre
De lor amis et metre en terre.
PageP486
Totes nuz piez escheuelees
En lor chemin en sont entrees.
De femnes i aueit grant host
Mais eles n aloent pas tost
Car de l errer n érent aprises
Les piez ont nuz a duel sont mises.
Par les monz et par les ualees
En uont dolentes esguarees.
Treis iorz aueient ia erré
Et un grant bos ont trespassé
Après cel bos trueuent un plain
Mout bel et gent et mout lointain.
Li champ esteient bien herbos
Et li chemin soéf poudros
Idonc pristrent a espleitier
Et le lor eire a esforcier.
Mout ala bien ceste compaigne
Tant com lor dura cele plaigne.
PageP487
Quant eles orent trespassé
Le plain qui mout lor uint a gré
Bien loign auant ont esguardé.
En un moncel deioste un pré
uirent uenir dous cheualiers
A esporon sor lor destriers
Li uns esteit reis Adrastus
Et li autre Capaneüs
Qui ueneient de la bataille
Ou ont damage eü senz faille
Car tuit lor home i sont ocis
Onc plus n en ot eschapez uis
Fors sol lui et son compaignon
Qui ueneient a esporon.
Adrastus les choisi premier
Qui uit les dames blancheier.
Dist li reis a Capaneüs
Guardez en ces chemins la sus
ueeir poez une blanchor
PageP488
Onques mais hon ne uit greignor.
Sont ço oeilles beaus amis
Dont si reluist toz cist païs
O sont meschines por baler
Que en cel plain uiénent ioer
Tant com li reis issi parlot
uers les dames mout s aproismot
Ses dous filles dauant ueneient
Que ia trés bien le conoisseient
As ueuz et a la barbe blanche
Al uis et a la chiére franche.
Idonc comencent a crier
Et lor grant duel a demener
Par tote l ost font ensement
Mout font grant duel comunement.
Quant li reis Adrastus ço ueit
Qui ses filles bien conoisseit
Al cuer l en prent mout grant tristor
Si se pasme de la dolor.
Quant redrece de pasmeison
PageP489
Sei meïsme met a raison
Ahi fait il dolenz chaitis
Ço est granz torz que io sué uis.
Por quei ne fui l autr ier ocis
La ou fui el chapleïz mis
Ou i ai tote ma gent perdue
Donc trait s espee tote nue
Par mé le cors s en uout ferir.
Capaneüs li uait tolir
Del poign li a sachié lespee
El chemin bien loign l a getee.
De duel tierce feiz s esuani
Ne se pot tenir si chaï.
Des criz et del guaimentement
Des femnes et del plorement
PageP490
Qu eles faiseient o le rei
Ne uos en sai dire conrei
Iluec la nuét se herberia
O les dames qu il encontra
Tote nuét o eles parla
Si come il sot les conseilla
En son chemin par main entra
Ariére a Thèbes retorna.
Les dames uueut o sei mener
Car lor ocis lor uueut mostrer
Il les conduit par le sentier
Tot dreit si come il uint l autr ier.
L ost des femnes mout alassot
Et mout fortment afebleiot
Que ne poeit aler auant
Ne mais errer ne tant ne quant.
Li reis s en esmaia fortment
Quant uit remaindre si sa gent
Ne se saueit pro conseillier
D iluec les femnes herbergier
Guarda sor destre en une plaigne
PageP491
Si uit uenir mout grant compaigne
De cheualiers et de geudons
De lances et de gonfanons.
Mout luisent cil heaume enuiron
Et cil escu peint a leon
Des espiez sont dreites les lances
A toz a bèles conoissances
Trestote en reluist la contree
D icele gent issi armee
Enuiron la terre fremist
Et li païs en resplendist.
Mout par est forz qui sire en est
Et fiers et de bataille prest
Ço est li dus Atheniiens.
De paiens ne de chrestiiens
De hautece ne de posnee
Ne fu mais tal gent assemblee
Com cist dus a ici iostee
PageP492
Qui uait destruire une contree
Il en alot sor un suen rei
Qui li aueit menti sa fei.
De lui deueit tenir s onor
Treü rendre come a seignor
Ne uoleit a sa cort uenir
Ne sa terre de lui tenir
Por ço alot saisir sa terre
Lui meïsme prendre et conquerre
Honir le uout et desconfire
Et metre en prison o ocire.
Li dus cheuauche fiérement
Et bien conduit s ost et sa gent
Reis Adrastus quant s aproisma
Reconut lui uers lui ala.
Tost deguerpi sa compaignie
Al duc en uait merci li crie.
PageP493
Come il fu près si descendié
Et uint corant uers lui a pié
uers le duc cort isnèlement
A ses piez chiet mout humilment.
Quant a ses piez le uit li dus
De son cheual descendié ius
Merueilla sei que il aueit
Por ço que il nel conoisseit.
Reis Adrastus geseit a terre
Le duc teneit por merci querre
Merci li criot humilment
Et si plorot mout tendrement
Sire fait il por Deu merci
Ço sai assez auez oï
De l ost et des granz assemblees
Des batailles et des meslees
Del damage qui a esté
D iceus de Thèbes la cité
De l ocise de nos Grezeis
Tuit i sont ocis fors sol treis.
PageP494
Uns en sué las maleürez
Chiers sire qui sué reis clamez.
Dui frére furent achaison
D icele grant ocision
Polinicès Etioclès
Qui fil furent Edipodès.
Por l un li Greu se combatiérent
Por l autre bien se defendiérent
Cil de Thèbes sis estormirent
Des Grezeis grant damage firent.
Mei tierz sire en sué eschapez
De Grece sué reis coronez
Reis Adrastus me claime l on.
Por Dieu aidiez mei gentiz hon
Por Deu aiez merci de mei
Esguardez sire le por quei.
Guardez la sus en son cel mont
Femnes i a que grant duel font
Dolentes sont et esguarees
Chaitiues et maleürees
Por lor amis qui mort i sont
PageP495
A grant esforz a Thèbes uont
Por eus ueeir et enterrer
Et seuelir et conreer
Que ne les maniucent oisel
Chien ne leon leu ne corbel.
Cil de Thèbes ne lor lairont
Bien sai que il lor defendront
Por ço requier uostre bonté
Et uostre grant nobileté
Rendez as dames lor amis
Que cil de Thèbes ont ocis
uengiez les de lor enemis
Merci aiez de nos chaitis.
Li gentiz dus tot escota
En son cuer grant pitié en a
Par la main prist rei Adrastus
De la terre le leua sus
Sire reis fait il sus leuez
Tot uos otrei quant que querez
Se ne uos rendent uoz ocis
PageP496
A grant eissil en serront mis.
Il apela dous cheualiers
L uns fu Girarz l autre Engeliers
Seignor fait il auant uenez
Mon message mout tost portez
Al rei de Thèbes tost alez
Creon le uieil qu est assotez.
Dites lui qu il renge maneis
As dames les cors des Grezeis
Et laist enterrer bonement
Se il nes rent hastiuement
Destruiz serra et sa citez
Il meïsme iert toz afolez.
Sire Adrastus dist li Grezeis
Est donc Creon de Thèbes reis
O il fait li dus beaus amis
Par uerité l ont a rei mis
De Creon ont tuit esguardé
Et de Thèbes l ont rei clamé.
Li messagier sont donc monté
PageP497
En lor chemin en sont entré.
Tant ont erré a grant espleit
A Thèbes uindrent trestot dreit
Le rei Creon orent troué
Lor message li ont conté.
Saluent le corteisement
Après li dient lor talent
Reis seiez saluez trés bien
De part le duc Atheniien
Li nobles dus et li marchis
Nos a ici a uos tramis
Que uos li rengiez toz les cors
Des Grezeis qui gésent la fors
Sachiez se tost ne li rendez
Lui et son host ici aurez
uostre cité uos destruiront
Et uos meïsme afoleront.
Li reis Creon quant l entendié
Mout durement s en irasquié
uassal fait il alez uos en
PageP498
Ainceis que io perge mon sen
Se hastiuement n en alez
Ia i aureiz les chiés coupez
Io uos ferai mout tormenter
Toz uis ardeir o desmembrer.
Dites le duc uostre seignor
Nes aureit por tote s onor
Les cors des Greus qui ci sont mort
Encontre lui me tendrai fort.
Auge s en guarder ses citez
Ses chasteaus et ses fermetez
Ceste tendrai bien contre lui
Se il ça uient pas ne m en fui.
Li messagier donc s en tornérent
Al duc uindrent si li contérent.
Li dus se prist a corocier
PageP499
Et esflamber et esragier
Sa gent comande tost armer
De bataille tost aprester
Il s en adoba toz premiers
Enz el mé lou des cheualiers.
Par tote l ost font ensement
Pués cheuauchent mout fiérement
Grant noise sort par la contree
D iceus qui cornent la menee.
Dreit a Thèbes mena son host
Et de sa gent les murs enclost.
Reis Adrastus après ueneit
L ost des femnes aconduiseit
Totes o les Athenïens
Se sont mises dedenz les rens.
Li dus assaut mout uassaument
La cité o tote sa gent
Il meïsmes o un mouton
Les murs quassot tot enuiron
Donc ueïssez femnes ramper
O mauz d acier les murs fausser
PageP500
Le mortier gratent trop fortment
Pertus i firent plus de cent
Ne lor chaleit quis oceïst
Ne qui onques mal lor feïst
Mout se combateient fortment.
Grant pitié en aueient gent
Por les femnes fortment ploroent
De l assaillir mout se penoent.
Capaneüs i est uenuz
Qui mout par esteit irascuz
Ia Deus fait il nes en guarra
Ne un sol ne guarantira
Que nes façon des murs ruter.
A mont les murs prist a ramper
Al ramper que il fist a mont
Une roche li uint al front
Que si li a le chief quassé
Que mort l a ius acrauenté.
Li dus d Atheines est mout proz
La soe gent somont sor toz
Hardiement les somoneit
PageP501
Et tote l ost esbaudisseit
Que faites uos seignor baron
Sachiez que la cité prendron.
Alez auant franc cheualier
Ioste le mur come guerrier.
Et il si font hardiement
Et li geudon comunement.
Cil dedenz fortment se defendent
Et cil defors as prendre entendent.
Li dus se combat com leon
Et come cheualier mout bon
Sa gent ua bien esbaudissant
Et ceus dedenz mout menaçant
Et son espié uait paumeiant
La more contre mont tornant
Entente done a ceus dedenz
Et a son host granz hardemenz.
Les dames sont de l autre part
PageP502
De ceus dedenz n ont nul reguart
Tant ont bechié et tant graté
Que le fort mur ont esfondré
Deuers eles ont fait pertus
Pleine perche escrauenté ius.
Sor la tor uns arbalestiers
S en aperçut trestoz premiers
Si comença fort a huchier
Que mout sont près de l aprochier
ueez les murs escrauenter
Et ceus defors dedenz entrer
Li gentiz dus quant l entendié
Dreit al pertus a fort tendié
Le fou le fou a crier prist
En la cité par tot le mist
Qui donc ueïst les tors creuer
Et les hauz murs escrauenter
Grant dolor en poüst aueir
PageP503
Des granz tors que ueïst chaeir.
Li dus trestote l eissilla
Les murs et les tors crauenta
Les homes fist emprisoner
Comanda les bien a guarder
A Atheines les uueut mener
O lui quant s en uoudra torner.
Toz ceus qui ne se uoudrent rendre
Sempres les comanda a prendre
Et dauant lui a desmembrer
En fou ardeir o afoler.
Li reis Creon ne se uout rendre
Dauant sei en fist le chief prendre.
As dames fist rendre les cors
Qui porrisseient la defors
Les dames les ont mout plorez
Et mout doucement regretez.
Li dus n i uout plus demorer
Les cors comande a enterrer
Gentilment les a seueliz
Li dus qui mout esteit gentiz
PageP504
Les dous fréres a fait mout querre
Por eus ueeir et metre en terre.
Tant les ont quis qu ils ont trouez
Entre les autres cors meslez
Il lor fist faire sepouture
Et grant seruice a lor dreiture.
En dous sarcueus posez les ont
Auenantment enterré sont
Mais ne se porent pas sofrir
Onques terre nes pot tenir
Desore terre sont troué
Com se ne fussent enterré
Iluec se uoleient combatre
Li uns contre l autre et abatre.
Cele merueille ont esguardé
Qui iluec érent assemblé.
Li dus qui mout se merueilla
Les cors a ardeir comanda
En dous hauz monz porter les fist
Que l uns a l autre n auenist.
Des que les cors as fous posérent
Li dui fou granz flambes getérent
L une uers l autre fist semblant
PageP505
Com se combatre uousissant.
Quant li cors furent tuit en cendre
Li dus les comanda a prendre
En dous uaisseaus enseeler
Et pués les prist a esguarder
Saueir se il mais se moureient
Et se il mais se combatreient.
Li uaissel nes porent tenir
Les poudres s en uoudrent eissir
L une contre l autre sailleient
Granz semblanz ert qu il se haeient.
Li nobles dus les esguarda
Et grant merueille li sembla
Les dous poudres comande oster
Et en un sarcueu seeler.
Ensemble furent aüné
Por auengier lor destiné.
Quant les ot fait iluec serrer
One pués n i uout plus demorer
Tote sa gent ot aünee
Torner s en uout en sa contree
O lui ses prisons en mena
PageP506
Iusqu en Atheines ne fina.
Les dames s en resont alees
Adrastus les en a menees
Lor bosoigne ont bien auengiee
A lor plaisir et espleitiee
Mais nequedent mout dolosérent
Et guaimentérent et plorérent
Por la perte de lor amis
Qui a Thèbes furent ocis.
Mout en furent pués esguarees
Et dolentes en lor contrees
Grant duel orent et grant plaint firent
Toz iorz mais tant come uesquirent.
De tal guise fina la guerre
De Thèbes por le regne aquerre
Si faitement fu acheuee
La grant bataille renomee
Et des dous fréres li granz maus
PageP507
Qui fu tant pesmes et mortaus
Que deserte en fu la contree
Et eissilliee et deguastee.
Mout chaÏ peines et ahanz
Et maudiçons sor les enfanz
Que li pére lor destina
Et fortune lor otreia.
Por ço uos di Prenez en cure
Par dreit errez et par mesure
Ne faciez rien contre nature
 Que ne uengiez a fin si dure.