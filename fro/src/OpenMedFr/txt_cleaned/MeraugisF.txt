#META#  TextURI           MeraugisF
#META#  DEAF              http//www.deaf-page.de/bibl/bib99m.php#MeraugisF
#META#  TL                
#META#  FEW        	
#META#  ARLIMA            https//www.arlima.net/qt/raoul_de_houdenc.htmll#mer
#META#  Author            Raoul de Houdenc
#META#  AuthorBorn        
#META#	AuthorBornAmb	  
#META#  AuthorDied      
#META#	AuthorDiedAmb	  
#META#	AuthorFl1	      
#META#	AuthorFl2	      
#META#  TextTitle         Meraugin de Portlesguez
#META#  TextSubtitle  
#META#  Textuols          
#META#  TextSubi          
#META#	TextDom           
#META#	Translation       
#META#	Collection       
#META#	CollectionNo	  
#META#  TextDescARL       uers octosyllabiques à rimes plates
#META#  TextDescuers      8
#META#  TextDateARL       Entre 1225 et 1235
#META#  TextDateAdi       13
#META#	TextDateMin	      1225
#META#	TextDateMax	      1235
#META#  EdEditor          Friedwagner Mathias 
#META#  EdPlace           Halle
#META#  EdPublisher       Niemeyer
#META#  Eduol             
#META#  EdYear            1897
#META#  EdPages           1-227
#META#  MsBase            uat. Reg. lat. 1725 
#META#  MsOther           Wien Österreichische Nationalbibliothek 2599
#META#  MsOther           Torino Bibl. naz. L.Iu.33
#META#  MsOther           Kraków Uniu. gall. qu. 48 
#META#  MsOther           BN nfr. 5386 
#META#  MsNum             5
#META#	MsDateARL         
#META#	MsDateAdi         
#META#	Form              u
#META#	Complete          true
#META#	NoWords           
#META#	NoLines           5938
#META#	DialAuth      
#META#	DialScribe    
#META#  ScanURL           https//archiue.org/details/raouluonhoudenc00friegoog/
#META#  ScanURIOther  
#META#  ArkID             ark/13960/t2g73fi2r
#META#  LccnID          
#META#  OclcID          
#META#  WebAuthor         
#META#  ORCIDWebAuthor    
#META#  WebReuiewer       
#META#  ORCIDReuiewer     
#META#  MiscInfo        
#META#  CCLicense         CC BY-NC-SA 4.0 International


Page003
Qui de rimoiier s entremet
Et son cuer et s entente met
Ne uaut noient quan que il conte
S il ne met s estude en cel conte
Qui toz iorz soit bons a retrere
Car ioie est de bone oeure fere
De matire qui toz iorz dure
C est des bons contes l auenture
De conter a bon conteor.
Cil autre qui sont rimeor
De seruantois sachiez que font
Noient dïent qu a noient uont
Lor estude et lor mot qu il dïent.
Contrediseor sont ne dïent
Point de lor sens ainz sont de ceus
Qui tot boiuent lor sens par eus.
Por ce RAOUS DE HODENC dit
Qu il ueut de son sens qui est petit
Un nouel conte comencier
Qui sera bons a anoncier
Toz iorz ne ia mes ne morra
Mes tant com cist siecles durra
Durra cist contes en grant pris.
C est li contes de Meraugis
Qui fist les fez que ie racont
Mes s au conter ne uos mescont
Page004
Il n i a mot de uilainie
Ainz est contes de cortoisie
Et de beaus moz et de plesanz.
Nus s il n est cortois et uaillanz
N est dignes dou conte escouter
Dont ie uos uueil les moz conter.
folio98d
Seignor au tens le roi Artu
Qui tant estoit de grant uertu
Ot en Bretaigne la Greignor
Un roi qui tint mout grant honor.
Ce fu li rois de Caualon
Qui fu plus beaus que Absalon
Si com tesmoigne li Greaus.
Li rois qui fu preuz et loiaus
Et riches d amis et puissanz
Une fille ot qui fu uaillanz.
La damoisele ot non Lidoine
N ot iusqu au port de Macedoine
Feme qui fust de sa beauté
Ainz fust autre iouenz uiuté
Qui fust demostrez lez sa face.
Por ce me plest que ie en face
De li beles descriptïons
Ce fu li plus gentiz cïons
Ou Deus meïst onques nature
De deuiser tel creature
Me dot que ie n en uiegne a chief
Car la pucele auoit le chief
Page005
De bele assise et li cheuuel
Plus sor que penes d oriuel
Le front ot haut cler et bien fet
Et si ne furent point mesfet
Li sorcil qui estoient brun
Ainz estoient si bel chascun
Com s il fussent de main portret
Si estoient contremont tret
Par reson et larget entrueil.
Li oeil se ie mentir n en uueil
Furent de si sotil esgart
Que la more de son regart
Passast bien parmi .u. escuz
Et rendist matez et uaincuz
Le cuer qui fust dedenz le uentre.
Dou regart d oeil qui einsi entre
uos di qu il s en fet bon garder
Nus ne la peüst esgarder
Qui ne fust alumez de li.
Por ce que tant loer l oï
folio99a
uueil raconter une merueille
Ele ot plus fresche et plus uermeille
La face que rose de pré
Mout ot beau sens et atrempé
Page006
Qui compassa tel creature.
Si grant largece i mist nature
Qu onques greignor ne fist a droit
Ele ot le nes tretiz et droit
Et bele boche et cleres denz
Quant la langue parloit dedenz
Li dent resembloient d argent
Et por mieuz deçoiure la gent
Ot une gorge esperital
Plus blanche que noif ne cristal
Le col ot lonc et blanc et droit.
Se ie la ueoie orendroit
Apertement deuant mes ieuz
Ie ne porroie mie mieuz
La beauté de li deuiser.
Nus ne la peüst auiser
De ses ieuz qui tant l auisast
Que ia mes mieuz la deuisast
Fors moi tot sol qui la deuis.
S ele fu bien fete de uis
Et plesanz a tote la gent
Si ot ele le cors plus gent
Que n ot Lorete de Brebraz.
Beles espaules et beaus braz
Ot la pucele et beles mains
Qui ne coroient pas dou mains
Por doner quant lieus en estoit.
Page007
La damoisele qui estoit
Si plaine de totes bontez
Qui une foiz fust acolez
De ses braz qui tant erent blanc
Ia mes n eüst la gote el flanc.
S en la damoisele ot beauté
Plus i ot sens et plus bonté
Qu ele fu dou tot si cortoise
Qu enuiron li a une toise
N auoit se cortoisie non.
Pucele estoit de grant renon
Et escole de bien aprendre.
Enuiron li peüst l en prendre
Totes les honors a plain poing
Et les puceles de mout loing
folio99b
De Cornoaille et d Engleterre
La uenoient par non requerre
Por ueoir et oïr parler.
Toz li monz i soloit aler
A si cortois pelerinage
Car la pucele estoit si sage
Que ia si cortois n i parlast
Qui plus cortois ne s en alast
S il uousist ses diz retenir.
A cel tens la sieut l en tenir
Por la plus gentil damoisele.
Page008
S ele ert gentiz et preuz et bele
Parmi tot ce fu el si digne
Car qui de li ueoir se digne
Ia le ior ne li mescheïst
Non par mon chief nes s il cheïst
D autresi haut com un clochier
Ia por ce n esteüst clochier
Puis qu il l eüst le ior ueüe.
Toz li monz sauoit a ueüe
Qu ele auoit si grant digneté.
A la pucele en uerité
Auint que ses pere fu morz.
Ce ne li fu mie deporz
Qu a poi que ne s en despera
Sans ce que point ne s empira
Dou bien ou estoit ses pensez.
Quant ses pere fu trespassez
Si tint la terre et ce fu uoirs
Que ses pere n auoit plus d oirs
Que li cui sa terre escheï.
Et ie uos di qu il li cheï
Einsi bien de tenir sa terre
Qu onques ne la semonst de guerre
Page009
Ne cist ne ceste ne nului.
Einsi tint terre sanz anui.
Quant ele l ot .III. anz tenue
Ele se fu si maintenue
Que toz li mondes l en loa
Et tant que ses cuers li loa
Qu ele alast deuant Lindesores
Ou la dame de Landemores
Auoit fet .I. tornoi crïer
Ou ele fera escrïer
Mainte enseigne et maint cop ferir
Cui l onor porra auenir
folio99c
De uaintre le tornoiement
Si en portera quitement
Un cisne qui el pin sera
Et si uos di qu il besera
La pucele de Landemore
Qui n est mie lede ne more.
Quant li cisnes sera donez
Maintenant iert .I. cors sonez
A la fontaine soz le pin
Sus une lance de sapin
Sera uns esperuiers muëz
Qui ia n iert pris ne remuëz
Deuant la que cele le preigne
Qui par ueüe lor apreigne
Qu ele soit plus bele que totes
Se la robe ert perciee as cotes
Page010
Por tant que ce fust la plus bele
N i aura il ia damoisele
Qui ait l esperuier se li non
Car il sera donez par non
A cele qui iert esleüe
D estre la plus bele a ueüe.
Einsi fu lors li tornois pris.
Li bacheler d amor espris
L amainent chascuns s amie.
Li tornois ne remaindra mie
Que tuit li errant bacheler
De Logres i uoudront aler
Au tornoi por le pris conquerre.
Et Lidoine si a fet querre
Bien iusqu a .XXX. damoiseles
Les plus gentiz et les plus beles
Qu el puist trouer en sa contree.
Por ce que cuide estre encontree
Les fist richement atorner.
Ne mist pas terme au retorner
Mes au mouoir les fist uestir
Des plus riches pailes de Tir
Qu en peüst trouer por argent.
La damoisele fist sa gent
Et totes les dames monter
Ne sai pas toz ceus aconter
Page011
Qui le ior en sa rote murent
Mes tant cheuauchent qu eles furent
Es plaines deuant Lindesores
Et li tornoiemenz fu lores
folio99d
Toz prez come de l assembler.
Eles comencent a ambler
Si uirent pres d un estandart
.I. hiraut qui tenoit un dart
En sa main mout trenchant d acier.
Sa lecherie ert de lancier
La ou li tornois assembloit
Mes tant estoit lez qu il sembleoit
Qu il fust ourez a besaguë
Qu il auoit beslonge et aguë
La teste et tot le cors mal fet.
Mes ia par moi n iert plus retret
Ses cors ou Deus n auoit que fere
Que ie ne porroie desfere
La grant hidor que il auoit.
Il se regarde arrier si uoit
Les dames qui uindrent amblant
Ses conut mes n en fist semblant
Qu il les ueïst ainçois s en cort
A la dame qui tint la cort
Qui estoit sor une bretesche.
Page012
N a mie fete longue tresche
La l a trouee et si li dit
Dame fet il sanz contredit
Sachiez que la dame est uenue
A cui l onor est auenue
De l esperuier quitement prendre.
Ice fist ele uueil aprendre
Qui ele est donc qui si est bele.
Dame fet il c est la pucele
Fille le roi de Caualon.
Dist la dame Done aualon
Contre li ius de l eschafaut.
Lidoine sor cui riens ne faut
Qui a bone oeure soit contee
A soz l eschafaut encontree
La dame qui le tornoi tint
Qui la salua et retint
Et li dist Dame bien ueigniez
Et si uos pri que uos preigniez
Ceste bretesche qui est ci.
Dame la uostre grant merci
Ce dist Lidoine qui fu sage
Ie retieng uolontiers l estage
Par couent que uos i uendrez
Sel retieng et uos le prendrez
Comunaument puis qu il est nostre.









Page063
folio107b
Plorent et uont criant aprés
ua t en sanz reuenir ia mes
Et cele qui s en uet amblant
Escoute mes n en fet semblant
Que de lor dueil a riens li soit.
Li cheualiers de ce qu il uoit
S esmerueille et ne set que dire
Fors tant qu il dit par mout grant ire
Deus tant m en poise C est par moi
Que cil dieus est ne ie ne uoi
Par quoi i en puisse oïr noueles.
Ha fet il as .II. damoiseles
Qui remainent dames merci
Ainçois que me parte de ci
Car me dites se uos sauez
Dont cist dieus est que uos auez
Par si que ie uos couenanz
Coment que li meschiés soit granz
Se c est que iel puisse amender
Que i en ferai sanz demorer
Tot mon pooir outreement
Car mout me poise durement
De uostre dueil si n en puis mes.
Et celes respondent aprés
Danz cheualiers c est chose outree
Que ia par uos n iert amendee
Non por pooir que uos aiiez.
Page064
Mes d itant ne uos esmaiiez
Se uostre dame un petit plore
Por nos encor uendra une hore
Qu ele plorra mes c iert por uos.
Li dieus qui or li muet por nos
Li atornera autrement
Car ci n a fors comencement
De plorer si ploron einsi
Ele por nos et nos por li.
Li cheualiers s est corrociez
Et dit Or sui ie maneciez
Si ne sai de cui ne por quoi.
Hui mes ne me tendrai ie coi
Car coardie sembleroit.
L escu qui au fresne pendoit
Reprent as mains sel giete loing
Et dit Dames .I. don uos doing
Que ie gerrai ceenz a nuit
Cui qu en poist mes qu a uos n anuit.
folio107c
Lors si uerrez qu en auendra
Sempres quant mes hostes uendra.
Et celes respondent Beaus sire
Pas ne uos uolon escondire
L ostel itel com nos l auon.
Sanz ce ia gré ne uos sauron
De l aler ne dou remanoir
Page065
Ne nos n en uolon gré auoir.
Se maus ou biens uos en uenoit
Ne dites pas que par nos soit
Non ferai ie ie n en quier plus
Que uostre gré Lors descent ius
Et dit Ceenz est mes hosteus.
Ci uerrai ie qui sera teus
Qui le me uueille contredire
Auoi fet Lidoine beaus sire
Tenez nos pes - Si faz ie dame.
A tant s assiet et dit Par m ame
Coment que li iaainz ait non
Ie ne demant se guerre non.
El tref remest la nuit einsi
Li cheualiers mout l ont serui
Les .II. dames a lor pooir
De quan qu eles porent auoir
L onorerent mes si auint
Qu onques la nuit au tref ne uint
Cheualiers nus de nule part.
Et lors quant la nuit se depart
Se puet Meraugis merueillier.
Si fet il plus qu il ne fist hier
Et dit quant au tref ne uient nus
Que ci ne guetera il plus.
Au cheual uient s i met la sele
Quant montee ot la damoisele
Page066
As dames uient et prent congié
Et dit Dames or ne sai gié
Que dire quant nus ne repere
A cest tref. Ie n en puis plus fere
Ainz m en uois et sachiez de uoir
Que uostre sui a mon pooir
Par toz les lieus ou ie porroie.
Mes encore uos proieroie
Que me deïssiez uerité
Por quoi cist dieus a ci esté
Et qui est sire de çaienz.
Celes respondent C est noienz
folio107d
Ia plus ne uos en diron ore
uos le saurez assez encore.
Et quant li cheualiers l entent
A Deu fet il plus n i atent
Lors s en uet et s amie o lui.
Einsi cheuauchent ambedui
Par mi la grant forest oscure
Tant qu a .I. gué par auenture
Ont .I. cheualier encontré
Qui uet disant Ohé - Ohé -
uoire si uos dirai por quoi.
Einsi au gué ioste .I. aunoi
Li uns uers l autre s adreça.
Li nostre cheualiers deça
Se merueille de ce qu il uoit
Que cil qui ist dou gué n auoit
Page067
Frain ne cheuestre n esperon
Ne ne tient uerge ne baston
Fors l escu et la lance a droit
Mes de si grant beauté estoit
Que nul plus bel n esteüst querre
N onques ne fu en nule terre
Nus cheualiers ueüz as ieuz
A cui armes seïssent mieuz
Qu a lui. Au cheualier escrie
Qui uient Cheualiers ne uien mie
Auant Se tu uiens iusqu au pas
La ioste auras eneslepas.
Et cil respont qui l entent bien
Ce me plest mout cheualiers uien
Ia l auras tu m as desfïé.
Et cil quant il fu fors dou gué
Besse sa lance si s eslesse
Por ioster et Meraugis lesse
Cheual aler que point nel dote.
Cil qui i met sa force tote
Done a Meraugis sor l escu
De sa lance par tel uertu
Que sa lance peçoie en .II.
Et Meraugis li merueilleus
Brandist sa lance sel fiert haut
Si droit qu il porte en mi le gaut
Le cheualier et son cheual
Tot en .I. mont mes n ot nul mal
Page068
Li cheualiers en piez reuient.
Sempres de l espee qu il tient
folio108a
S offre a desfendre et uient auant
uers Meraugis qui dit itant
Esta que ueus Ne t aprochier
De moi Remonte en ton destrier
Ie t en doing bonement congié.
Et cil respont Mal aie gié
Se ie remont quant ie sui ius
Tant sui ie pris se ie sui sus.
Cuides tu que por ce te faille
Guerre - Nenil a la bataille
Te rapel ia ne te faudrai.
Ia a cheual ne t assaudrai
Fet Meraugis honte en auroie
A pié descent en mi la uoie
Si s entreuienent par esforz.
Li cheualiers qui mout fu forz
L assaut et giete .I. coup dou plus
Si grant qu au uenir de lasus
Despiece et fent quan qu il consieut.
Et Meraugis qui bien l ensieut
Li uient encontre et se desfent
Si bien qu il redespiece et fent
Quan qu il consieut auant l espee.
Page069
Trop a duré ceste meslee.
Damdeus uoire ce n auint mes.
Li cheualiers mout fu engrés
Et hardiz mes plus est encore
Meraugis preuz et fiers aore.-
Et il por quoi - Hardi le trueue
Tant qu en la fin si bien se prueue
Meraugis qu il l outre et conquiert.
Li cheualiers uaincuz requiert
Merci et Meraugis li prie
Di moi auant que senefie
Que tu n as frain n esperons Di
Ce te couient ou ia d ici
Ne partiras Et cil qui crient
La mort respont Ce dont me uient
uolentiers le uos conterai.
Oëz por quoi iel uos dirai
Li rois Patris de Cabrahan
Tint - a Pasques aura .I. an -
Cort si riche qu onques ne fu
Plus riche et lors furent uenu
Tuit li cheualier de la terre.
Li rois les fist mander et querre
folio108b
Par toz les lieus mout en i uint.
Des meillors cheualiers bien .XX.
Ainz que la cort fust departie
Page070
L uns por l autre par aatie
Firent ueuz. Oëz que uoerent
Oianz les dames se uanterent
De cheualeries si dist
Guiurez qui le premier ueu fist
Que de tot l an ne porteroit
Hauberc ne heaume ainz iosteroit
Toz desarmez fors de l escu.
Li granz Riolenz qui la fu
uoa que ia mes ne gerroit
En couert deuant qu il auroit
Ocis cheualier en bataille.
Li Lez Hardiz de Cornoaille
Fu a la cort cil se dona
As dames et aprés uoa
Que ia pucele de si loing
Nel requerroit a son besoing
Qu il n i alast sanz conseil prendre.
Gaherïez lor fist entendre
Que tot cel an cheuaucheroit
Page071
Einsi que ia n encontreroit
Cheualier nul por qu il menast
S amie qu il ne la besast
En pes ou tant se combatroit
A lui que li uns en seroit
Si las qu il en auroit adés.
Et li crueus Seguradés
uoa que de tot l an entier
Ne conquerroit il cheualier
Par force qu il ne l oceïst.
Que uos diroie Chascuns fist
Son ueu et ie qui la estoie
Me porpensai que ie feroie
Tel ueu que nus n oseroit fere
Autel lor dis ses fis toz tere
Que de tot l an n auroie frain
N esperon ne uerge en ma main
Por ce que ia mes ne ferroie
Mon cheual ne ne li toudroie
Chemin por nul autre doner
Mes tot cest an sanz demorer
Iroie tant que troueroie
Plus fort de moi. Que uos diroie
folio108c
Einsi ai tenu mon chemin
Tant qu or sui uenuz a la fin
Page072
Ie ne puis dire ne sauoir
Quel part i arriuerai le soir.
Cil li respont qui a droiture
Li dit Tu uas par auenture
Plus que nus si n as pas enfret
Ton ueu por ce que ie t ai fet
Conoistre que ie sui plus preuz
De toi. C est tot mes se tu ueus
Merci auoir si te couient
Aler la dont ma rote uient
Tot cest haut bois quant tu uendras
Outre cest bois tu troueras
.II. dames en .I. paueillon
Qui font dueil en la lor prison
Te metras et diras por quoi
Et les salue de par moi.
Cil dist quant il ot escouté
Coment Auez i uos esté
Au tref - Oïl i i ai geü. -
uos ne tochastes a l escu
Qui pent - Si fis ie l abatié. -
uoire mal auez esploitié -
Et ie de quoi - uos nel sauez
Li dëables est eschapez
Qui deuant estoit en prison.
Or est par mauuese ochoison
Li païs tornez a hontage.
Page073
Ne comandez mes tel outrage
Que i aille au tref pas n i iroie
Por morir non ainz sofferroie
Qu en me trenchast ceste main destre.
Ci meïsme fet mauués estre
A uostre oes. - A mon oes por quoi
Or me couient sauoir par toi
Cui est li escuz. - Iel uos die
uolentiers - uos ne sauez mie
La uerité - Ie la sai tote
L Outredotez qui riens ne dote
Et tant cheualiers a uaincuz
L i fist pendre c est ses escuz.
uoire si uos dirai por quoi
L Outredotez dont ie uos doi
Conter ce est li plus crueus
Qui onques fust et si est teus
folio108d
D armes que nus ne l ose atendre.
C est une merueille a entendre
Que de ses fez Mes neporquant
Sa proece et son hardement
Or escoutez com il l emplie
Se il sauoit n en dotez mie
Bien loing .I. cheualier qui fust
Si preuz que toz li monz seüst
Sa proece ia mes n auroit
Page074
Ioie deuant que il l auroit
Mort ou honi sanz ochoison.
Il ne uoudroit mie reson
Auoir en lui non ainz la het
Si uraiement que quant il set
Bataille a fere si enquiert
Li queus a tort aprés requiert
Le tort por fere la bataille. -
Por quoi - Il ueut que li torz aille
Deuant le droit par son outrage
Et s il cuidoit auoir droit gage
Ia mes a son ior ne uendroit
Ainz ueut dou tot tuer le droit.
uoire toz iorz mout par est torz
Et si est droiz donc n est ce torz -
Oïl ce n est reson ne droiz
Qu uns hom puisse estre et torz et droiz.
Si puet li menbre sont defors
Droit mes li cuers li cloche el cors
Qui li fet sa reson tortue
Si torte que de son tort tue
Le droit par tant di orendroit
Que l oeure est torte en l ome droit.
C est uoirs mes plus i a encore
Page075
Il est teus s il encontroit ore
.I. cheualier qui conduisist
S amie ainçois qu il li deïst
.I. sol mot ia li corroit sore
Et s il en uenoit au desore
Il honiroit la damoisele
uoiant lui ce n est pas nouele.
Enfin trop est de males mors.
Autant auint li dieus d amors
Qui fet les durs cuers sosploiier
Qu il li couint d amors proiier
Une dame si la requist
D amors et la dame li dist
folio109a
Enfin que ia ne l ameroit. -
Por quoi - Por ce que il estoit
Si maus et cil qui fu sospris
De s amor qui tant en ot pris
Proia et dist que il feroit
Comandast quan qu ele uoudroit.
Que uos diroie El creanta
Son bon mes ainçois li iura
Sor sainz que ia mes n ocirroit
Home ne tort ne li feroit
Deuant qu aucuns li forfeïst.-
Et plus uout ele qu il feïst -
Oïl ele le fist entrer
En sa terre et aprés iurer
Sor sainz que ia mes n en istroit
Por riens se por uengier n estoit
Page076
Sa honte s en li auoit fete.
L Outredotez qui n a soffrete
Fors de mal fere cui li plest
Des l ore fist en la forest
Son escu pendre en mi la place
Por ce qu il ueut qu en li mesface
Lors il sera fors de prison.
Estes uos que sa desreson
Corra partot et ceste angoisse
N est nus si hardiz qui conoisse
Le roge escu au noir serpent
Qui ost aprochier d un arpent
Dou paueillon ne de l escu
Sol dou ueoir sont tuit uaincu
Li cheualier de ceste terre.
Dit Meraugis Donc le uet querre
Ce cuit une autre damoisele
Que ie trouai c est la mains bele
Des .III. si tenoit une lance
En sa main. Quel senefiance
Est ce Sez en tu dire rien -
Oïl et si conois mout bien.
Cele sanz faille li uet dire.
Deus la het mout - Ci n a que dire
En li - Ele ert la por guetier
Page077
L escu. N auoit autre escuiier
Li cheualiers quant il errot
Mes la lance auuec lui portot
Trusqu a cele hore qu il lessa
Son escu et por ce bailla
Sa lance a cele qu il uousist
Qu aucuns par force li tousist.
folio109b
Si refust fors par cest mesfet.
Or est einsi cele s en uet
La lance el poing qui li dira
Et quant l Outredotez uendra
Plus en sera qu onques ne fu
Fel et crueus de ce ont eü
Les dames dueil. - Por quoi le font -
Sire por ce que eles sont
Franches si heent le forfet.
Autant com cele qui s en uet
Het bien heent cestes l outrage.
Ia por destorber cest domage
Ont conuersé .I. an entier
Et cele i ert por atisier
Le mal que ia mes par son uueil
Ne faudroit et celes ont dueil
Por ce que uerront essillier
A la uenue au cheualier
Le païs. Sa grant desreson
Metra auant et en prison
Page078
Reson. - Qui l a desresonee -
Fortune qui li a donee
La colee dont ele est morte.
Or ueut chascuns clorre sa porte
Ia contre lui n en istra nus
La ou il uient. Il n i a plus
Mes tuit dïent par uerité
Fuiiez uez ci l Outredoté
Or uos ai dit dou tot por quoi.
Dit Meraugis Quant c est par moi
Se ie cuidasse anuit trouer
Le cheualier dou retorner
Fust a certes li consaus pris.
Mes i ai .I. autre afere empris
Par quoi ie ne puis delaiier
En cest païs por apaiier
Les dames te couient aler
Au tref. - N en fet mie a parler 
Si fet. - Non fet pas n i iroie
Tu si feras - Ie non feroie
Por riens - Si feras par mes ieuz
Ou ia morras Que te plest mieuz
Morir ou fere mon message
Cil qui dote por son domage
Se lest uaintre et dit Par mon chief
Sire bien uoi que cest meschief
folio109c
Me couient fere i i irai.
Page079
Mes de par cui quant ie uendrai
Me rendrai ie Qui m a conquis -
As dames de par Meraugis
Te rendras pris come lor home.
Et tu qui es - Lors se renome
Li cheualiers et dit aprés
I ai non Laquis de Lampagrés.
Or n i a plus. uos comandez
uostre bon. Se uos lor mandez
Folie ou sens ie lor dirai
Sans dote ia n en mentirai.
Et se uos lor mandez sorfet
La honte se l en la me fet
En sera uostre et li maus miens.
ua toz seürs ne dote riens
Por quoi ie puisse cheuauchier
Se tu trueues le cheualier
Retorne a moi tot erraument.
Et s il n i est tant l i atent
Qu il uiegne. Por Deu si conforte
Les dames et honor lor porte.
Se tu le fes bien t en uendra.
Et quant li cheualiers uendra
Ia mar a lui te mesleras -
Que ferai donc - Tu li diras
Mon non et di que ie li mant
Que por ce que ie ne demant
De lui se la meslee non
Por mal et por honir son non
Page080
Getai son escu a la terre.
Et s il en ueut ueniance querre
Sel ramaine tot erraument.
Ce dit Laquis Et ie coment
uos alez la c est uostre uoie
Et ie uois ça ie ne sauroie
Ou uos querre. - Tu si sauras -
Et ie coment - Tu me siuras
Trestotes les uoies a destre
Ia ne torneras a senestre
Por nul besoing deuant mardi.
Bien m en pues croire quant iel di.
Si faz ie sire. A tant s en part
Laquis Meraugis d autre part
Reprent a destre son chemin.
Or quiert l esplumeor Merlin.
folio109d
Et Laquis uient au paueillon.
As .II. dames come prison
Se rent et dit eneslepas
De par cui encor n estoit pas
L Outredotez qui riens ne dote
uenuz. Et quant Laquis ot tote
Sa reson dite si descent
As dames dit que il atent
L Outredoté et atendra
Tant qu il uiegne lors li dira
Tot plainement ce qu il a quis.
Celes qui conurent Laquis
Et qui pas ne uuelent sa honte
Li prïent Beaus amis remonte
Page081
Si t en ua Nos sauon de uoir
Se l Outredotez puet auoir
De toi bataille il t ocirra.
Laquis qui pas ne se moura
Por riens qui li doie auenir
Seiorne tant qu il uoit uenir
L Outredoté. - Coment uient il -
Il uient aïrez come cil
Qui semble qu il doie le mont
Confondre. Si com la noif font
Tot deuant lui de son aïr
Einsi s angoisse de uenir
Au paueillon. Quant il fu pres
Si uit Laquis de Lampagrés.
Ses uoisins ert bien le conut.
D un oeil esgarde aprés corut
Tot droit au fresne et quant il uoit
Son escu qui la ius gisoit
Sel prent et dit quant il l ot pris
Coment dëable est ce Laquis
Qui uint ça mon escu abatre -
Nenil. - Si es uien toi combatre
Nus escondiz ne t i uaut rien
Laquis respont Ce ni ie bien
Que ie nel fis ainz l abati
Uns a cui ie me combati
Qui m a conquis. Tot li aconte
Page082
Le uoir et plus li met el conte
Que Meraugis ne li conta.
L Outredotez qui escouta
L orgueil que Meraugis li mande
S estent d orgueil et si demande
folio110a
Quel part uet il - Iel uos dirai.
Donc sera ce quant ie t aurai
Conquis par force. ua monter
Il te couient a moi ioster.
Auoi dit Laquis non ferai
Ie me rent pris et uos menrai
Aprés lui. - Ia ne m i menras
Ne uoie ne m i nomeras
Deuant que ie sache sanz faille
Li queus est plus forz en bataille
De nos si te dirai por quoi
Que se tu es plus forz de moi
Ne sai por quoi i alasse querre
Plus fort se ie te puis conquerre
Ne te faing pas itant te menbre
C est sanz merci tu perdras menbre.
Laquis respont Ie desfendrai
Mes menbres tant com ie porrai.
Qu en diroie C est la parclose
Ceste bataille est nule chose
Qu en petit d ore fu uaincue.
L Outredotez qui toz les tue
Le uaint par force et l a conquis.
Et les .II. dames por Laquis
Crïent merci mes c est noienz
Page083
Qu onques merci n entra laienz.-
Ou - En son cuer que Deus maudie
Por ce qu il ueut que Laquis die
De Meraugis qu il en a fet
Le fiert et dit Quel part s en uet
Nome la uoie - Sire a destre.
Et il le prent deuers senestre
Si li fet .I. des ieuz uoler
Et dit que c est por assener
A la uoie qu il ne l oblit.
Mout l a blecié aprés li dit
Laquis ia plus ne te ferai
Mal deuant la lors t ocirrai
Que i aurai Meraugis uaincu.
Et i auroie mout bel uescu
Se ie auoie de uos .II.
La bataille. Ia mes li deus
Que i ai el cuer ne s en istra
Deuant que cele hore uendra
Que me soie de lui uengié.
Deuant que l aie detrenchié
folio110b
N as tu garde met t a la uoie
Lors s en uet. Einsi le conuoie
Laquis quil maine aprés son mestre.
Les dames qui ne uoudrent estre
El paueillon plus longuement
S en uont et plorent tendrement
Por Laquis. Or s en uont einsi
Celes qui ont oï le cri.
Page084
Laquis maine l Outredoté
Grant oirre et mout se sont hasté
Por le cheualier aconsiure.
Einsi se hastent de lui siure
Et Meraugis qui fu deuant
S en uet le pas et oirre tant
Par mi la forest totes uoies
Qu au quarrefor de .IIII. uoies
Est arriuez. Quant il uint la
Sa uoie esgarda si pensa
A Laquis qu il ot enuoiié
Au tref et tant a delaiié
Que li termes est trespassez
Dou mardi qui li fu nomez
Si outre que iuesdis estoit
Et dit por ce qu il ne uenoit
Que bien pooit sanz lui mesfere
La uoie qui li porroit plere
Aler. Aprés dit non fera
Mes por mieuz fere s i tendra
Cel ior s il nel let por besoing.
A tant s en uet ne fu pas loing
Quant dou bois li ist au trauers
Li nains camus li goz despers.
Mot ne li dit ainz a leué
Un baston dont il a doné
Au bon destrier desus la teste
Hauce et refiert et cil s arreste
Qui li crie Nains fui de ci
Page085
Poi s en faut que ie ne t oci
Tu m ocirroies fet li nains
D angoisse tremble et tent les mains
Ses ioint et dit Pren le meillor
uez ci la honte et ci l onor
Que ie te doi por le changier.
C est la promesse d auant hier
Que ie te fis. Quel la feras
Fui nains ia ne m i changeras
folio110c
Noient ne riens ne te demant.
ua as dëables te comant
Que ueus - Ie uueil que tu retornes.
Se tu uas la ou tu t atornes
A aler tu i auras honte.
Coment - Ie te rendrai bien conte.
Retorne arriere eneslepas
Que se tu uas auant .I. pas
Tu es honiz. Por sol itant
Que tu es uenuz si auant
Te melle ia la honte as ieuz.
Li cheualiers qui aime mieuz
Honor que honte s il pooit
S arreste et dit que il iroit
La ou li nains uoloit aler
Di nains ou me ueus tu mener
Ou est l onor - Ie t i menrai.
Maine m i donc si la uerrai.
uolentiers sire. - A tant s en uont
Arriere au quarrefor et sont
Page086
Par une autre uoie torné.
Deus com li nains l a retorné
De grant honte - Coment - S il fust
Auant alez la nuit geüst
Sanz retorner dedenz l essart
Ou li hardi sont plus coart
Que lieure et li coart hardi
Plus que lion. Bien est einsi
Quant il s en uont autre chemin.
Mout ont erré et en la fin
Quant il furent dou bois issu
Si ont de l autre part ueü
Un chastel ioste une riuiere
Trop haut ne sai de quel maniere
Il fu assis sor une roche
Mes a tant en tailliez la broche
C est li plus beaus dou mont a chois.
Entre le chastel et le bois
uirent en mi la praerie
La plus bele cheualerie
Qui onques mes fust assemblee.
Tote sa gent i ot mandee
Li rois Amangons qui tenoit
Cort si riche com il deuoit
Tenir au premier ior de l an.
Ausi com il firent antan
folio110d
Estoient la por bohorder
uenu. Li rois i fist porter
Son tref deuant le tref auoit
Page087
Une quintaine. La estoit
Tote la ioie et tot ce uit
Meraugis qui au nain a dit
Queus gent sont ce - Sire par foi
Ce est l onor que ie uos doi
Changier por honte. Ia l aurez
Si grant que toz iorz en serez
Honorez. Or dou cheuauchier
Einsi s en uont a l aprochier.
Deuant le tref ont coneü
Le roi et la reïne i fu
Ioste le roi sor .I. perron.
La furent tuit li haut baron
Assemblé s en i ot d armez
Bien .XXX. a tant les a esmez
Li cheualiers ne mie a mains.
A pié les espees es mains
S estont li .XXX. cheualier.
Un en i ot sor .I. destrier
Armé uoire si a porfil
De totes armes come cil
Ou riens ne faut ainz fet semblant
Que de ioster ait bon talant.
Cil s aprochent. Quant Meraugis
Fu pres dou roi li nains l a pris
Par la resne sel maine auant
Deuant le roi lors dit itant
Que tuit l oïrent li baron
Sire uez ci mon champïon.
Page088
Fetes moi droit - Nains uolentiers.
D entre les .XXX. cheualiers
A cez paroles est issuz
Cil a cheual et est uenuz
Deuant le roi bien fu armez.
Nains fet li rois cist est montez
Toz prez come de soi desfendre.
Que ueus - Ia n en quier conseil prendre
Fet li nains metez les ensemble
Car mes champïons ce me semble
N en feroit concorde ne plet.
Ce dit li rois Puis qu einsi uet
Que tu es sanz misericorde
Ne cil ne ueut pes ne concorde
folio111a
Aillent ensemble il n i a plus.
A cez paroles se trest sus
Li cheualiers qui por ioster
A pris l escu. De l encontrer
S acesme. Quant Meraugis uoit
Que par force li couenoit
La bataille deduire as cous
Si pense et dit Or sui ie fous
uoire li nains m i tient sanz faille 
Quant il por uaintre sa bataille
M a presenté deuant cest roi.
Si ne sai a cui ne por quoi
Non mes itant sai ie por uoir
Se ie ne uueil plus honte auoir
Page089
Qu onor combatre me couient.
Lors dit au nain qui uers lui uient
Est ce ce que tu m as promis
Li nains respont Sor uos l ai mis.
N aiiez dote ia n en ferai
Pes ne concorde se ie n ai
Ma querele et uostre honor quite.
Oëz quel traïson a dite
Li nains que quant on li oppose
D un il respont d une autre chose
Et toz iorz dit Mes champïons
Qui est plus hardiz qu uns lïons
M a dit que ia pes n en fera.
Meraugis l ot qui pas n osa
Dire Tu menz S il desdeïst
Son mestre assez fust qui deïst
Cist est uaincuz tot en estant
Por ce se test mes il est tant
uers lui iriez que plus ne puet
Grant chose a en fere l estuet.
Por ce que fere li couient
Meraugis point et cil li uient
Por encontrer. Estes les uos
Ensemble si que li retros
Des lances uolent uers les nues.
Au chaple des espees nues
S entreuienent sanz menacier
Si qu il font les heaumes d acier
Fendre et par force estenceler.
Proece ne se puet celer.
Page090
[Se li cheualiers ert hardiz
A .C. dobles l ert Meraugis.]
folio111b
Mout se merueillent li baron
Ou li nains prist tel champïon.
En la fin qu en diroie plus
Li champïons au nain camus
A par force l autre uaincu
Contre terre sor son escu
Le tint a la teste couper.
Sire eles sont a marïer
Fet cil qui plus ne se desfent.
Et Meraugis qui pas n entent
Qu il ueut dire ia l oceïst
Sanz respit quant li rois li dist
Lessiez assez en auez fet
L onor est uostre il la uos let
Puis qu a force l auez conquis.
Tenez mon gant ie uos sesis
De l onor et des damoiseles.
.C. en i a et plus de beles
Qui sont a uos a marïer.
Meraugis ot le roi parler
Si se merueille et dit au roi
uos me donez si ne sai quoi
Ne sai se c est preuz ou domages
Mes que i i entent mariages
De dames dont ie ne sai rien.
Page091
Ce dit li rois uos sauez bien
Coment la feste est establie.
Dit Meraugis Ie nel sai mie
Mes s il uos plest iel uueil sauoir.
Li rois respont Sanz deceuoir
uos en dirai la uerité
Il a toz iorz costume esté
En cest roiaume qu a cest ior
Couient que tuit mi uauassor
Et mi baron ou que il soient
S il ont filles qu il les enuoient
A ceste feste chascun an.
Einsi com eles sont oan
Couendra qu ancoan i soient
Totes. - Por quoi les i enuoient
Lor pere chascun an einsi -
Por ce que quant eles sont ci
Et tuit li cheualier i sont
Assemblé d aual et d amont
Si com uos ueez a uoz ieuz
Cil que l en uoit qui ioste mieuz
folio111c
Et qui puet sor toz desresnier
Qu il n i ait meillor cheualier
Si conquiert si grant digneté
Que dou tot a sa uolenté
A les dames a marïer
Qu a son uoloir les puet doner
As cheualiers et departir.
Mes s il ueut par reson partir
Qu il ne li tort a uilainie
Page092
Au doner ne li couient mie
Qu il les abest ne desparage.
S einsi les depart sanz outrage
L en li atorne a cortoisie
Et s einsi est qu il n ait amie
Il choisist cele que il ueut.
Einsi le faz einsi le seut
Mes pere fere com deuis.
C est l onor dont ie uos sesis
Deuant toz car reson le prueue.
Ne cuit qu encontre uos se mueue
Nus cheualiers que ie conoisse
Contre cestui por nule angoisse
Se uos ne fussiez ça uenuz
Ne s en fust cheualiers meüz
Qui por ioster s osast eslire.
Antan ot il sanz contredire
L onor qu onques coup n i feri.
Einsi auint. Or est einsi
Que uos auez l onor conquise.
Meraugis qui a l onor prise
Et receüe par son gant
Mercie le roi mes itant
Li dit Sire ia ne lerai
Le cheualier ainz l ocirrai
Se li nains n a quan qu il demande
Que que ce soit li rois comande
[Que il ait sa uolonté tote
Page093
Se ce n est chose trop estote.]
Il uient et dit sanz demorer
Sire a uos est de moi doner
Ma ioie. I ai tot mon creant
De celui que uoi recreant
Qui estoit sires a un mot
Sor toz et tant se sorcuidot
Par sa force qu il prometoit
Deuant la feste et departoit
folio111d
Les dames a sa uolenté.
A la Pentecoste en esté
Tint cist rois cort et il i uint.
Aprés mangier en promist .XX.
Des plus beles totes a chois.
Et ie qui en maint bon lieu uois
uing deuant lui tot asseür.
Ilueques par son maleür
Li demandai une pucele
Mes c ert la sole damoisele
Qu en cest roiaume n a sa per.
Nus ne la uousist demander
Fors moi si uos dirai por quoi
Ele est plus camuse de moi
Et plus corte si est boçue.
Ausi come fous et maçue
Doiuent toz iorz aler ensemble
Deuon nos nos .II. ce me semble
Page094
Par droit l uns l autre chalengier.
Ie demandai au cheualier
Qu il me donast et il me dist
Fui goz de ci Qu il m escondist
Me corroçai eneslepas
Respondi qu encor n estoit pas
Li dons a lui si quitement
Et qu il fesoit liez de noient
Ceus a cui il les prometoit.
Et cil qui orgueilleus estoit
Se corroça et uint uers moi
Onques nel lessa por le roi
Ainz me feri en plaine cort
D un de ses doiz sor mon nes cort.
Mout m en pesa que par despit
Le fist ilueques sanz respit
Dis et offri a desresnier
Qu onques par main de cheualier
Ne fui feruz ainz dis einsi
Qu il en auoit son pris honi
Si ledement qu il en estoit
Einsi honiz qu il ne deuoit
Dame doner de cele main
Et tant qu au roi a l endemain
Donai mon gage de trouer
Un cheualier por lui prouer
En sa cort qu il ne deuoit estre
Droiz cheualiers de sa main destre.
Page095
folio112a
Or est einsi dou cheualier
Que uos l auez fet esclenchier
Et puis que uos conquis l auez
En uos est que uos me poez
Doner la riens que ie plus uueil.
Ceste demande est sanz orgueil
Que s ele est gentiz de lignage.
Ie sui assez de haut parage
Mes pere fu parenz le roi.
Nains ie n ai pas honte de toi
Ce dit li rois qui s en sozrit
Nains il est bien uoirs que l en dit
N est si hauz bois qui n ait brocille.
Sire car li donez la fille
La riens el mont qui plus li semble.
Ne sai s il furent né ensemble
Chascuns est si camus naïs
Qu il s entresemblent de laïs.
Meraugis respont erraument
Sire a uostre comandement
Me plest qu il soit et si uos pri
Des autres la uostre merci.
Marïez les a ceste foiz
Et ancoan de fi sachoiz
Se ie sui uis ie reuendrai
A cest ior et seiornerai
Page096
S auient que l onor me remaigne.
Par uostre los que n i mespreigne
Les donrai totes de ma main
Car en cest point iusqu a demain
Ne remaindroie por proiiere.
Puis que uos en nule maniere
Fet li rois ne remaindrïez
Et que uos plus n en ferïez
Or nos aprenez uostre non
Et ie uos acreant le don
Que ies donrai a ceste foiz
Por uos mes que uos creantoiz
Le reuenir certainement.
De ce parlez uos por noient
Sire I ai a non Meraugis
De Portlesguez. Se ie sui uis
D ui en .I. an ie serai ci.
Lors a li rois le nain sesi
De s amie puis prent congié
Meraugis lors l ont conuoiié
folio112b
Li cheualier a grant deduit.
Onques tel ioie ne tel bruit
Ne ueïstes a nule feste
Com aprés lui tant qu il s arreste
A l entree d une forest
Et dit au roi que se li plest
Qu il s en retort et il si fist
Et Meraugis son chemin prist.
Page097
Li Outredotez et Laquis
Qui ont toz iorz Meraugis quis
Ont tant erré qu il sont uenu
As .IIII. uoies la ou fu
Meraugis que li nains troua
Et tant li dist qu il retorna
Einsi com uos l auez oï.
lluec se tint por esbahi
Laquis quant il uoit tant chemin
Et dit Sire ce est la fin
Ie ne uos sai auant mener
De ci ne ne sai assener
Au quel chemin nos nos tendron
Que Meraugis que nos queron
Me dist se trouer le uousisse
Que la destre uoie tenisse
Sanz desuoiier iusqu a mardi.
Li iorz est passez et uez ci
.IIII. uoies. Ie n en sai plus
Mes tornez ou aual ou sus
Ou cele estroite ou cele grant
Que la ou uos irez auant
I irai aprés Lors s en torna
L Outredotez qui regarda
Et dist Laquis est il einsi
Page098
Que tu ne sez auant de ci
De Meraugis ne uent ne uoie -
Oïl. - Laquis s or t ocioie
De m espee i auroie droit.
Mes por tant le les orendroit
Que ie uueil que Meraugis uoie
Sa honte. Or t en ua cele uoie
Einsi me plest. Sez tu por quoi
Se tu le trueues ainz de moi
Di que iel quier et si li conte
Qu en son despit t ai fet la honte
Por lui honir et neporquant
Au departir me di itant
folio112c
Quel escu porte Meraugis
Que par l escu en toz païs
Le uueil conoistre se iel truis.
Sire fet Laquis bien uos puis
L escu deuiser. Lors li dit
De l escu selonc ce qu il uit
Com il ert fez. A tant s en uont
Chascuns s en part. Einsi le font
Qu il ne s entresont comandé
A Deu. Tant a Laquis erré
Que au matin pres d une broche
Deuant les plains de la Bacloche
A Meraugis aconseü.
Lidoine l a aperceü
Page099
Auant sel mostre a Meraugis.
Cil qui se torne uers Laquis
L esgarde et choisist par deuant
Qu il uet d un oeil l autre plorant.
Mout l en pesa par uerité
Bien sot qu ot fet l Outredoté
Encontre uint sel salua.
Totes uoies li demanda
Qu est ce Laquis Qui t a ce fet
Et cil li respont entreset
Sire uos de uos me plaing gié
Que por uos m a l en domagié.
uos m enuoiastes maugré mien
Au tref dont ie sauoie bien
Que ia entiers n en reuendroie.
Or est einsi que ie uoudroie
Morir ou erragier mon uueil.
Or a Meraugis honte et dueil
uoire si grant que il ne set
Que dire ainz se maudit et het
Et dit Laquis bien sai et uoi
Que tu es maubailliz por moi.
Ce t ai ie fet que t en diroie
Por ce que la honte en est moie
Sez tu que prometre te uueil
Ie ne te puis rendre ton oeil
Page100
Neïs por toi doner le mien.
Mes se tu sez ou il est uien
Si m i maine. Ie te creant
Que se iel truis tot maintenant
Te rendrai - ou il m ocirra -
La main dont il le te creua.
folio112d
Ha dit Laquis en sospirant
Se ie ia mes uiuoie tant
Que ie ueïsse cors a cors
uos .II. ensemble en .I. champ fors
Combatre a l espee d acier
Tant que fust as testes trenchier
Onques de riens si liez ne fui
Car ie he uos et si he lui.
Mes ce n iert ia car iel lessai
Hui a .III. iorz mes ie ne sai
Ou il ala ne qu il deuint.
Mes par la uoie que il tint
Ne uint il pas en ceste terre.
.C. dëable le puissent querre
Ie ne puis plus aler aprés
Ainçois m en uois a Lampagrés
Por seiorner malades sui.
Dit Meraugis Onques ne fui
Plus dolanz que ie sui de toi
Mes ie te iur tien en ma foi
Que ia mes ne retornerai
Page101
En mon païs ainçois t aurai
De l Outredoté si uengié
Qu il en aura le poing trenchié.
Or n i a plus Laquis s en uet
Dolanz dou grant dueil que il fet
Plore Lidoine tendrement.
Cui chaut - Plorer n i uaut noient.
Meraugis oirre qui uet querre
L esplumeor en mainte terre
L a demandé tant qu au matin
Ioste la mer pres d un chemin
uit .I. roche mout grifaigne.
La roche ert loing en la montaigne
Mout haute tote d une pierre
En toz tens uerz qu ele estoit d ierre
Bordee entor a la reonde.
Desus cele roche reonde
Qui ert la plus haute dou mont
uit Meraugis lasus amont
Bien iusqu a .XII. damoiseles.
Iluec se sieent les puceles
En .I. praiel soz .I. lorier.
En toz tens seruent de pledier.-
De quoi De ce qui a esté-
Page102
Non pas ia n en sera parlé
Par eles ne ia n auront pes
Ainz i tienent toz tens lor plez
folio113a
De ce qui est a auenir.
Et cil qui pensa dou uenir
Est acoruz plus que le pas
Desoz la roche eneslepas
Ala entor mes il n i uoit
Par ou monter qu il n i auoit
Huis ne fenestre ne degré.
Ne sai se Deus la fist de gré.
Mout estoit haute et de beau tor.
Et Meraugis ala entor
Trois tors ou plus et lors cria
Dames par ou irai ie la
Une des dames respont lués
Beaus sire il n i a a uostre oés
Par ou monter mes dites nos
Que uos uolez. - Ie uueil a uos
Parler .I. poi. - Dites nos donques
Que uos uolez. - Ce n auint onques
Que ie de ci fet Meraugis
Die oianz toz que i ai ci quis
Page103
Mes fetes moi lasus monter.
Cele cui anuie a parler
Se uet seoir sel let debatre.
Et cil cria .III. foiz ou .IIII.
Ainçois que nule li uousist
Respondre tant qu une autre dist
.II. foiz ou .III. au cheualier
D iluec uos couient conseillier
Que ça en haut ne monte nus.
Et Meraugis qui ne puet plus
Prendre li crie Dites moi
De Gauuain le neueu le roi
Sauez en uos nules noueles
Lors dit la dame des puceles
Diua cheualiers anuieus
ua t en se tu croire me ueus
La uoie a destre contremont.
Outre cest bois au pié dou mont
Troueras ia une chapele
Et une croiz onques plus bele
Ne fu. Quant a la croiz uendras
A la croiz te conseilleras.
Et cil respont et dit itant
Quant uos de ce que ie demant
Noueles dites ne m auez
Or me dites se uos sauez
folio113b
Par ou i irai plus droit chemin
Page104
Querre l esplumeor Merlin.
Ia en orrai parler ce croi.
Cele respont Esgarde moi
uez ci l esplumeor i i sui.
Assez porras muser mes hui
Que ia plus riens ne t en diron
Ne ce ne quoi ne o ne non.
Et cil qui ne se ioë mie
Lieue la teste si lor crie
Coment pucele est ce gabois
Li nains me dist pres a d un mois
Se ia mes trouer le deuoie
Nul ior que parler en orroie
Ici a cest esplumeor
Si i muserai tote ior
Ce m est auis par ça defors.
Par saint Denise se mes cors
Peüst par force aler lasus
Ie cuit que i en seüsse plus.
Cele respont come sorfete
Bien fust ele si haute fete
La roche quant uos n i poez
Monter par force or i iupez
Page105
Tant qu il m anuit. Lors s est assise.
Meraugis a sa uoie prise
Si corrociez com il estoit
Et cheuauche tant que il uoit
La chapele et la croiz deuant
Mes onques riens nee uiuant
Ne uit entor la croiz de marbre.
El planistre soz .I. haut arbre
Descent en la chapele entra
Par tot cerche mes n i troua
Creature lors s en reuient
Et dit Or sai por fol me tient
Cele qui ci m a fet uenir.
He Deus que porrai deuenir
Ie uoi la croiz et que ferai
Qui me conseillera - Ne sai.
Einsi s en uet cil dementant.
Et s amie qui fu deuant
La croiz esgarde contremont.
En .I. braz de la croiz amont
A unes letres d or ueües.
Aprés quant el les ot leües
folio113c
S esfroie et dit a haute uoiz
Sire en cest braz de cele croiz
A unes letres d or uermeilles
Mes les letres dïent merueilles.
Page106
Et cil qui bien lire sauoit
Regarda en la croiz et uoit
Les letres qui dïent itant
Cheualiers tu qui uas querant
Conseil se trouer le pooies
.I. gieu te part. uez ci .III. uoies
Ceste premiere uoie ci
A non la uoie sanz merci
Et bien saches se tu i uas
Que ia merci ne troueras.
Et se tu ueus merci auoir
De rien itant saches de uoir
Que c est noienz dou retorner.
Por ce se tu ueus la torner
Et tu ia mes ueus reperier
Ci te couient merci lessier.-
Et la seconde com a non-
C est la uoie contre reson.-
Por quoi - C est legier a prouer
Contre reson t estuet ourer
Par tot se tu uas cele uoie.
Ia nus qui cele part s auoie
Ne trouera en nule place
Home ne qui reson li face.
Et la tierce qui torne a destre
Est sanz non et bien le doit estre.-
Por quoi sanz non - Ie n en sai plus
Fors tant qu onques n en reuint nus
Page107
Par ci qui la se uousist trere.
Et por ce que nus n en repere
Ne puis ie sauoir ou il uont
Ne qu il deuienent ne s il sont
Reperié par aillors ou non.
Et por c est la uoie sanz non.
Or pues choisir et si iras
La quel des .III. que tu uoudras.
Aprés ice dit Meraugis
De cest conseil que i ai apris
Ne me sai ie mieuz conseillier
Non ainz me puis plus merueillier
De ce que i oi que d autre chose.
Qu en diroie A la parclose
folio113d
Choisir m estuet ce couient mon.
Dame fet il quel la feron -
Ne sai - Coment Si ne sauez -
Ie non fet ele mes alez
Ou que ce soit ie uos siurai.
Il li respont Dame i irai
Cele sanz non einsi me plest
En cez .II. autres me desplest
Contre reson et sanz merci.
Ce m aprent a mouoir d ici
Que cele part n a point de bien.
Mes cele autre ne me dit rien
Page108
Se i irai bone uoie ou non
Encontre ce me dit reson
Que i aille plus seürement
Ie ne sai ou que malement
Sui ie dou tot asseürez.
Alon fet cil fet cele Alez
Lors n i a plus a tant s en uont
La uoie sanz non et tant ont
Cheuauchié qu il ont trespassee
La forest ioste une ramee
S en issirent fors en la plaigne.
Auant desoz une montaigne
Ont la cité sanz non ueüe
Qui puis fu la cité perdue
A es son oes car il la quist
Aprés et en grant fes s en mist
De trouer la nel troua pas.
Einsi li cheualiers le pas
uet cheuauchant uers la cité.
Onques nule de sa beauté
Ne uit trop ert bele a deuise.
Bien estoit por la mer assise
Deuant li batoit grant nauire
Beau haure i a n i ot que dire.
Enfin de grant richece estoit.
Einsi li cheualiers uenoit
Page109
Qui encontre .II. damoiseles
Un nain deuant. S eles sont beles
Ce ne fet pas a demander.
Deuant font a lor nain porter
.I. fuiret et .IIII. roiseus.
Li cheualiers uint uers les .II.
Puceles ses a saluees.
uos auez les bornes passees
folio114a
Font eles si ne dïent plus
Fors en alant dïent mar fus
Si haut que bien les entendi.
Li cheualiers plus n atendi
Ainçois s en uet grant aleüre
Tant qu un garçon par auenture
A encontré si le salue.
Li garçons qui pas nel salue
S arreste mes ce fu petit.
Autant com celes li ont dit
Li dit onques plus n en porta.
Li cheualiers qui s arresta
S esmerueille et lors dit s amie
Cez genz ne m asseürent mie. -
De quoi fet il. - Sire ne sai
Fors sol itant que paor ai
Si grant qu onques mes n oi greignor. -
Et uos de quoi N aiiez paor
Page110
De riens Bien sachiez sanz dotance
Se ie ne pert par mescheance
Ia por paor riens ne perdron.
Soiiez tote seüre alon
Si sui ie. Einsi en parlant
S en uont et si aprochent tant
De la cité que cil d amont
- Li cheualier qui dedenz sont -
Les aperçurent. - Et que firent -
Quoi Ausi tost com il les uirent
Il cornerent el chastel prise.
Lors se la cité fust esprise
N i eüst pas greignor tumoute
Et li cheualiers qui escoute
La tumoute - qu il ot corner
Prise et einsi la font aler
Com s il eüssent le port pris -
N ot pas en sa contree apris
Qu en cornast prise sanz riens prendre.
De ce fet il ne sai aprendre
Que ce puet estre - Sire non
Fet Lidoine nos ne sauon
Que ce sera. - Soit qu estre ueut
Page111
Assez cornent ce que me deut
Fet li cheualiers nule chose
De la cité qui bien fu close
uoient par mi la porte issir
La gent et la terre courir
folio114b
Dou pueple qui fors s en issoit.
N i remaint dame qui n i soit
uenue et totes uont chantant.
Les puceles dont i ot tant
uienent chantant et font caroles
Si granz qu onques as maieroles
Ne ueïstes greignors deuant
uienent li cheualier corant
Sor les cheuaus isneaus et forz.
De lor cheuaus n est il pas torz
S il estoient plus bel que pro
Car ne uont pas souent en fro.
Einsi uienent. Quant Meraugis
Les uoit si dit Or m est auis
Que cist uienent encontre nos.
Beaus sire encor ne sauez uos
Que ce sera - Dame ie non
Mes en ioie n a se bien non.
Et por itant mieuz me plest ore
Page112
Qu orainz si fera il encore
Que ie n aim riens tant come ioie
Deus nos en doint ioïr que i oie
Por quoi il sont si esioï
Fet cele qui pas n en ioï.-
Ioï - Non uoir ainz en ot ire.
Lors encontrerent sanz plus dire
Ceus qui uindrent sor les cheuaus.
Meliadus li seneschaus
Salue Meraugis auant.
Lors li uienent tuit au deuant
Et tuit le saluent ensemble
Et il eus et a eus s assemble.
Einsi se metent el retor
Et li pueples li uient entor
Qui l esgardent com a merueille.
Se cist parole cist conseille
A cel autre et cil le regarde
Mes Meraugis ne se prent garde
De quan qu il dïent fors itant
Entent par hores en alant
Qu il conseilloient dui et dui
Cist n est mie mains granz de lui.
Itant entent et noient plus.
Meraugis et Meliadus
Li seneschaus de la cité
Page113
Cheuauchent tant qu il sont entré
folio114c
Dedenz la uile a tant s en uont
Droit a la mer et tant qu il sont
Sor la marine descendu.
Adonc n i ot plus atendu
Il trouerent la nef au port.
Meliadus dit cest recort
A Meraugis Beaus sire entrez
En ceste nef et si passez
En cele isle. - Ie non ferai. -
Por quoi - Par foi ie ne uoudrai. -
Si ferez - Non ferai par foi -
Si passerez - Et ie por quoi -
Por ce que fere le couient.
C est costume que nus ne uient
Par ci que passer n i couiegne.
Dit Meraugis Se biens me uiegne 
Ceste costume uueil oster.
Ainz uos i couient a passer
Par force. Lors dit Meraugis
Traiiez uos sus Sui ie donc pris
L espee tret et dit Sachiez
Ia i auroit menbres trenchiez
S uns s en mouoit Soiiez tuit coi
Se ie ne sai ainçois por quoi
Ia por nului n i passerai.
Page114
Ferez - Ie non - Ie uos dirai.
uos ueez bien cele tor la
En mi cele isle dedenz a
Un hardi cheualier o lui
Une dame a einsi sont dui
.II. puceles et .I. seriant
I a por eus seruir itant
Sont en l isle n en i a plus.
Se uos poez fere conclus
Le cheualier qui uos atent
Itant sachiez certainement
La dame et li chasteaus iert uostre
Et s il uos uaint uos serez nostre
A fere quan que nos plera.
Cez dames qui nos sieuent la
Ne chantent ce sachiez sanz faille
Fors por ioie de la bataille
Dont sont liees et desirant.
Et cil qui riens ne uet querant
Se iostes et meslees non
Dit el refret de la chançon
folio114d
Or dou chanter totes et tuit
C est li refrez s il ne s en fuit
La ioste aura certainement.
Lors chantent destraueement
Page115
Et gros et gresle et bas et haut
De ioie qui pas ne lor faut.
Meraugis a cui mout plesoit
La bataille regarde et uoit
Que li cheualiers de la tor
Estoit issuz a riche ator
En l isle et par cele isle ala.
Dit Meraugis Ie uoi ia la
Le cheualier or ça la nef
Li marinier corent au tref
Et siglent tant qu il sont uenu
En l isle quant en l isle fu
Meraugis sempres remonta
Sor son cheual lors s en ala
La nef arriere et Meraugis
S eslesse et uient en mi le uis
Au cheualier qui l atendoit.
Et li cheualiers qui n estoit
uilains n enuieus ne mauués
S arresta et soffri adés
Tant qu a loisir fu atornez
Meraugis aprés ont tornez
Les frains et hurtent les cheuaus.
Mout est chascuns preuz et uassaus.
Il fierent des lances quarrees
Si que les lances sont passees
Par mi les escuz et les fers
Page116
Hurtent es piz sor les haubers
Si par force - mes pas n i entrent -
Que li cuer lor duelent et mentent
Des cous dont li poitrail sont rot
Cengles trenchent despiecent tot
Les frains guerpissent si s en uont
A terre si bien s entresont
Feru que ne ueïstes mieuz.
Dou cheoir des cous ont les ieuz
Troblez si qu il ne uoient gote.
Iluec iut chascuns sor son cote
Une piece non pas lonc tens.
Quant il reuienent en lor sens
Si s esmerueillent et lor semble
Que la tor dance et l isle tremble. -
folio115a
Por quoi - Des cous sont estoné.
Or cuident que il ait toné
Ne se seuent au quel tenir
Fors tant de l estor maintenir
S entremetent lors s entreuont
Espees tretes et si ont
Les escuz sor les testes mis.
N est pas li uns a l autre amis
Page117
Ainz s entrassaillent. Bien le uoient
Cil de la cité qui n auoient
Onques mes tel ioste ueüe.
De la ioste ont grant ioie eüe
Que mout lor plest mes qui qu en rie
Lidoine ne s en ioe mie
Non ainz li dieut li cuers el uentre
De paor et tant en i entre
Por la ioste qu ele a ueüe
Que s oïe en deuient ueüe. -
Deuient Coment Donc n ot el gote -
Non s oïe et sa force tote
O la paor qui si l a pointe
Et toz ses sens en une pointe
Se fiert es ieuz por esgarder
Celui qui ne se puet garder
Qu el ne soit dolente por lui.
Einsi se combatent li dui
Cheualier qui sont pié a pié
En l isle et tant fiers tu fier gié
Se mainent as espees nues
Qu il font des heaumes uers les nues
uoler le feu que li solaus
En deuint indes et uermaus. -
Por quoi - Quant li solaus assemble
Page118
Au feu des heaumes de loing semble
Que li heaume soient espris
De feu grizois. Bien l ont apris
Le ferir uoire mieuz que nus
Iteus .XL. assauz ou plus
S entrassaillent et tant se sont
Entrassailli en fin qu il n ont
Escu ne heaume a despecier.
Et quant il sont tel cheualier
Et il sont desarmé andui
Que doit que cist n ocist cestui -
Que doit Ce puet sauoir .I. fous.
S il ferissent ausi bons cous
folio115b
Com il firent au comencier
Et lor testes fussent d acier
N i eüst li plus forz duree.
Mes or torne a chascun l espee
Au ferir et uole des mains
Car tant se dieut cil qui n a mains
Que bien se puet fere a itant.
Tot en pes sont en lor estant.
Einsi dura com ie uos di
La bataille iusqu a midi.
Aprés quant midis fu passez
Li cheualiers s est porpensez
Page119
A Meraugis uient si l assaut.
Meraugis qui encontre saut
Se desfent mes cil le tient pres.
uoire mieuz qu il ne fist hui mes
L assaut et greignors cous li done.
Meraugis qui des cous estone
S esloigne et dit Or ne sai gié
Ioer li dé me sont changié
Car ie disoie et di encore
Que cist cheualiers estoit ore
Recreüz d armes et atainz
Mes trop li sont d ore a orainz
Si coup changié outreement.
Et li cheualiers erraument
Reuient et ioint l escu au cote.
Meraugis qui forment le dote
S est esloigniez et si li dit
Di moi uassaus se Deus t aït
Ton non. - ueus tu que iel te die -
Oïl. - Se Deus te beneïe
Iel te dirai Gauuains ai non.
Einsi me suelent li Breton
Apeler. Lors dit Meraugis
Coment Gauuains li miens amis
Page120
Estes uos ce - Oïl par foi
Gauuains sui ie. Redites moi
Coment uos estes apelez.
Meraugis sui de Portlesguez
uostre amis qui de uostre terre
Mui de la cort et por uos querre
Des Noël mes la Deu merci
Mout sui liez quant ie uos ai ci
Troué que toz li monz disoit
Que mes sire Gauuains estoit
folio115c
Perduz. La bele compaignie
Que li rois a ne uostre amie
Ne uos cuident ia mes ueoir.
Non feront il Sachiez de uoir
Ia mes li rois ne me uerra
Auoi beaus sire si fera
Cest dit ne tieng ie mie a sen.
Ie me rent pris alon nos en
Passon outre uez la nauie.
Meraugis ice n i a mie -
Coment donques - Par force estuet
Que cil de nos .II. qui plus puet
Ocie l autre. Il est einsi
Qu onques de ceste isle n issi
Cheualiers nus ia n en istras. -
Por quoi - Par foi tu ne porras
Page121
Si te dirai reson por quoi
uoiz tu la cele que ie uoi
As fenestres de cele tor
C est une dame ci entor
N a plus bele que t en deuis.
Cele cité et cist païs
Est toz suens mes iadis auint
Qu uns cheualiers mout hardiz uint
A li si la requist d amors.
Einsi comença en decors
Qu ele l ama et fu s espose.
Puis auint qu ele fu ialose
De lui et tant le ueut amer
Qu en ceste isle por lui garder
Fist fere cest herbergement.
Il i entra mout longuement
I seiorna auuec s amie
Et quant il uout il ne pot mie
Retorner non co fu noienz. -
Por quoi - Ma dame de laienz
Comanda a ses genz de la
Que nus ne fust qui uenist ça
Por riens s ele nel comandast
Et plus que ia mes ne passast
Nus cheualiers par mi sa terre
Qui ne uenist ça por conquerre
Page122
Le pris contre son champïon.
Einsi bien uousissent ou non
I passerent maint cheualier
Puis iooient as cous trenchier
folio115d
Tant que par force les uaincoit
Li cheualiers qui mout estoit
Fiers et hardiz et combatanz.
Ceste uie mena .uII. anz.
Mout en ocist tant que de moi
Auint einsi come de toi
Est auenu que ie uing ça.
Et li cheualiers comença
La bataille mout egrement
uers moi et ie mout fierement
Le reçui au mieuz que ie poi.
Et en la fin tant le sorpoi
Que ie l ocis mes tel anui
En ai que maugré mien por lui
Ai toz iorz cest chastel gardé.
Einsi a ma dame esgardé
Que i i serai tant que plus forz
M ocie et quant ie serai morz
Si refera sa garde ci.
Se tu me uains ou ie t oci
Coment qu il aut c est li usages
Page123
Toz iorz remaint li uns en gages
Tant que plus forz de lui reuient.
Einsi par force te couient
Combatre a moi ie n i uoi plus
Mes se tu en uiens au desus
Et que ma force soit dou mains
Tu seras mestre chastelains
De ceste tor tote ta uie.
De ce n ai ie pas grant enuie
Dit Meraugis ia n en serai
Chastelains non car ie ne sai
Chastel qui tant face a haïr.
Mes quant nus n ose ça uenir
Qui uos donc donc a mangier
Ce ne fet mie a encerchier.
Assez est que trop en auon
De toz les mes que nos sauon
Dire de boche et deuiser. -
Coment - Toz iorz ainz le disner
Chascun matin ist de lasus
Ma dame et quant ele est çaius
La nef assene et ele uient.
Et lors de quan que nos couient
Demande et dit qu en li aport	
Et se i aloie uers le port
Page124
folio116a
Quant cele nef est arriuee
El s en iroit uoile leuee
Que ia au port ne m atendroit.
Por quoi - Ma dame cuideroit
Se i estoie enz et ie pooie
Que ia mes ça ne reuendroie.
Einsi me garde et me tient pres
Que ia nul ior ne loing ne pres
N en partirai s en ai tel dueil
Que quant ie pens a ce mon uueil
Ie uoudroie que ci uenist
Foudre orage qui m oceïst.
N ai ie reson -Oïl. -Ie uoi
Que tu es ci uenuz por moi
Et si couient que ie t ocie.
Deus que ferai Tant he ma uie
Et aim ma mort se ie pooie
l on cors sauuer ie m ocirroie
De m espee sanz plus atendre.
Mes se la mort me uenoit prendre
Orendroit ia por ce n istroies
De ci mes toz iorz garderoies
L isle sanz ioie et sanz deport
Tot ton uiuant iusqu a la mort.
Por ce m esmai que ie ne sai
Que dire. -Ie uos en dirai
Page125
folio116b
Le mieuz. - Meraugis uos coment -
Mout bien selonc ce que i entent.
Se uos uolez croire et ourer
A mon los ie uos cuit geter
Do ceste isle ia n i morrez.
Ie si ferai. -Quel la ferez -
Ne sai que plus uos en deïsse
Mes n est conseil que n en feïsse
Un sol que l en m osast nomer
Neïs de saillir en la mer
Se uos l esgardez por mon bien.
De cest conseil ne lo ie rien
Nos le feron tot autrement.
Or de par Deu dites coment.
Iusqu au uespre nos combatron
En la fin nos entrabatron
Ioste la mer en cel ual la
Que bien le uerront cil de la
Et la dame qui est Iasus.
Aprés ne me desfendrai plus
La me gerrai et uos ferrez
Sor moi et grant semblant ferez
Do moi ocirre outreement
Et por mieuz deceuoir la gent
Prendrez mon heaume et osterez
Page126
De ma teste sel geterez
En la mer uoiant tot le mont
Et par itant tu it cuideront
Que uos m aiiez de uostre espee
Ocis et la teste coupee.
Aprés ice quant uos l aurez
Einsi fet lors uos en irez
En cele tor. Ie remaindrai
Por mort et itant i serai
Qu il sera nuit et erraument
Que ie uerrai l anuitement
I irai a uos si penseron
De noz cors tant qu aillors seron.
Dit mes sire Gauuains Par foi
Cest conseil lo ie et otroi
Que mout me plest. Lors s entreuont
Ensemble et tot einsi le font
Com il l auoient deuisé.
De mainte part sont auisé
Et dïent que uaincuz estoit
Meraugis. Quant Lidoine uoit
Cele merueille ele que fist
Ele se fert maudist
La terre qui son cors sostient
Ia se noiast mes on la tient
Page127
Par force. Que uos en diroie
Si grant dueil fet que n en sauroie 
La disme dire nc retrere.
Ie ai ueü maint grant dueil fere 
Mes n i a pas comparoison
Que nus dieus n est se ioie non
Enuers cest dueil qu ele demaine
Tant qu a un suen manoir la maine
Une pucele Amice ot non.
N ot pas d iluec a sa meson
Plus de .iiii. lieues non tant.
Einsi toz iorz reconfortant
L en maine iusqu a son hostel.
La descendent et si l ot tel
Com l en li pot plus ioiant fere.
Mes mout empire lor afere
Que Lidoine regrete et plore
Meraugis et quant uient a l ore
folio116c
Si saut et despiece son uis
Et crie Harou Meraugis
Plus de .c. foiz tôt pres a pres
Et Deus quant le uerrai ie mes
Ne sai ie n i uoi nul confort.
Meraugis fu lessiez por mort
Page128
En mi l isle si se leua
A la tor uint et si troua 
La dame et sa mesniee o li.
Un petit est auant sailli	
Deuant la table s arresta.	
La dame qui le regarda
Ot paor si saut de la table.
Plus de .uii. foiz por le dëable
Se seigne et crie Deu merci
Qui est ce la -Ie qui sui ci
uenuz ueoir la contenance.
Ia i morrez c est sanz dotance
Se mot dites Lors les assemble.
En une chambre ce me semble
Les enferma desoz la clef.
La parolent mes c est soëf
Que Meraugis lor dit et iure
Se por crïer par auenture	
Mueuent les boches no les denz
Il metra ia le feu dedenz.
Einsi sont celes enfermées.
Aprés a ses armes ostees
Li cheualiers mes se li plot
Assez mania qu assez en ot.
Mout plot a mon seignor Gauuain
Page129
Couchier se uont et l endemain
Se leuerent li cheualier.
Il n alerent pas au mostier
Non qu en l isle n eu auoît point.
Or escoutez si cortois point
Meraugis esgarda et fist -
Et que fist il - Par foi il prist
Trestote la robe a la dame
Et lors dou tot com une fame 
Se uest et lace et empopine.
Plus acesmez qu une popine
Descent aual de cel chastel
S espee desoz son mantel.
Que uos diroie Au haure uint
Einsi uestuz mout li auint
folio116d
Car il estoit bien fez et genz
De l autre part uirent les genz 
Meraugis qui par l isle aloit 
Et de sa main les assenoit
Einsi com la dame sieut fere.
Ne se gardent de cel afere
Lor dame cuident que ce soit
A la nef uont sempres tot droit
uienent siglant de l autre part.
Li mariniers qui fu soi quart
Page130
Arriue en l isle et Meraugis
Qui ot deuant son conseil pris
Saut en la nef de plain eslés.
Si semble que totes les es
De la nef froissent et estendent
Et cil qui au marchier entendent
S aperçurent et si tremblerent
De paor de lui si semblerent
Qu il fussent pris si erent il.
Desoz le mantel a porfil
Tret Meraugis l espee nue
Et dit uostre dame est uenue -
Ou est -uez la ci en ma main
Por li mostrer abat son frain 
Et dit as mariniers Par ma ame
Ceste espee c est uostre dame
Dont uos aurez dampnatïon.
Ia mourez sanz confessïon	
Se ne fetes ma uolonté
Et si uos di par uérité
Se uos le fetes uos aurez
Assez ia mes ne me saurez
Riens demander que ne uos doigne.
Page131
Et cil qui uoient la besoigne
De riens nule nel contredïent.-	
Por quoi - Il uuelent mieuz ce dïent
Assez uiure et auoir adés
Que morir d armes desconfés.
Il dïent Sire nos feron
uostre bon ia ne desdiron	
Riens qui uos plese. - Est il einsi- 
Oïl. - Donc m esloigniez de ci
Si me menez par ça entor
Einsi que nos aion la tor	
Entre la nef et la cité.	
Cil qui uuelent estre aquité
folio117a
De la mort uers la tor s en uienent.
La s arrestent et tant se tienent
Que mes sire Gauuains descent
Dedenz la nef lors furent cent.
Lor armes ont ainz qu il s esmueuent
Dïent as mariniers s il trueuent
Page132
Terre nul lieu la entor pres
Que ia mar en iront aprés
Mes au plus pres les metent fors.
Et cil qui se dotent des cors
Tremblent et dïent qu il prendront
Terre au plus tost que il porront.
Donc n i ot plus au sigler uindrent.
Ie ne dirai pas que deuindrent
Les dames non car ie ne puis.-
Por quoi - Par foi ie n i fui puis
Ne mes sire Gauuains n i fu.
Einsi siglent et ont coru
Sor la coste en la basse mer
Qu il ne uoudrent pas trespasser
La mer ainçois ont acostee
La terre et tant qu il ont passee
La mer et trestot le païs.
Mout ont erré ce m est auis
Et tant qu il ont terre encontree.-
Quel terre — Ce fu la contree
De Handitou. — Oui la tenoit —
Li cuens Gladoains qui estoit
Sires et mout ot terre aillors.
Li marinier pristrent lor cors
Por arriuer a Handitou
folio117b
Page133
Mes trop se hasterent d un pou
A l arriuer. - uoire coment -
Il entrerent si durement
El haure que la nef sailli
Sor une roche lors croissi
Et despeça en .II. moitiez.
Que puet chaloir Sains et hetiez
Issi chascuns de la nef fors.
Li cuens Gladoains qui fu lors
A Handitou s en auala
Droit a la mer. Quant il uint la
Les cheualiers uit ses conut. -
Et lors que fist- Il acorut
uers eus ses salue et acole.
Come prodom de sa parole	
folio117b
Lor abandone quan qu il a.
Mout les coniot grant ioie on a.	
Lors les mena en son recet	
Quant Meraugis s arreste et fet
.I. dueil. - Por quoi - C est por s amie.
Qu est ce fet il ou est ma uie - 
Ou est Coment l ai ie lessiee -
Oïl par tant m est esloigniee. 
Page134
Par tant Ai ie la donc perdue -
Oïl. - Lors se fiert et se tue.
Se s amie fist dueil por lui
Ce fu noienz enuers cestui.
Non Qu en diroie Ce n auint.
Mes sire Gauuains qui le tint
Et tuit li autre le confortent.
Einsi com en trauers l en portent
En .I. palés lasus amont.
Li cuens li plus cortois clou mont
Les herberia la nuit si bien
Dou tot en tot qu il n i faut rien
Que nus ne puist penser ne dire.
Mes Meraugis qui fu plains d ire
Qui qu en rie n a pas bon tens
Einsi com s il fust fors dou sens
Regrete s amie et complaint.
Tant se demente et tant se plaint
La nuit que mes sire Gauuains
En est si corrociez et plains
De mautalent por poi n errage
Et dit uos fetes grant outrage
Et grant anui de tel dueil fere.
Page135
Come par force le font tere
La nuit mes autre gieu n en ont.
Aprés mangier couchier se uont
Li cheualier eneslepas.
Meraugis qui ne dormi pas
Leua matin tuit sont leué.
Aprés ce quant il ont laué
Au mostier uont messe ont oïe.
Meraugis qui n oblia mie
Lidoine s atorna d errer
A mon seignor Gauuain parler
uint et li dist Dites moi sire
Orrez uos ce que uoudrai dire
Ie uueil errer ia mes n a urai
Ioie ne ne seiornerai
Deuant ce que i aie trouee
M amie c est chose prouee
folio117c
Qu el cuide que ie soie ocis.
C est uoirs Iel sai bien Meraugis
Que par moi uos est auenue
Ceste ire et par uostre uenue
Sui ie fors de la dolerose
Prison qui tant par ert hontose
Que nus n en doit auoir enuie.
Qu en diroie Ie tieng ma uie
Page136
De uos et bien sachiez sanz dote
Que m aide et ma force tote
Est uostre bien l auez conquise.
M auenture que i ai emprise
De l espee me couient querre.
Se ie retornoie en ma terre
Sanz li m onor seroit esteinte.
Ia mes n irai ainz aurai ceinte
L espee as renges de merueilles.
La irai Deus car m en conseilles
Et uos irez de l autre part
Querre Lidoine. Ici depart
La compaignie de nos .II.
Mes d itant uos chasti li deus
N est mie bons a maintenir.
Bien sachiez se ie puis uenir
En lieu ou uostre amie soit
Ia sor moi ne uos couendroit
Estre por garder uostre honor
Et se ie uieng ainçois .I. ior
A la cort que uos i ueigniez
Itant uueil ie que uos sachiez
Que ia une nuit n i gerrai. -
Que ferez donques - Ie mourai
Por uos querre sanz plus atendre
Et se ie puis par home aprendre
Page137
folio117d
Que uos aiiez de moi besoig
Ou que ce soit ia n iert si loing
Que ie n aille metre mon cors
Por uos. - Meraugis respont lors
uostre merci Et ie creant
Se ie a la cort repere auant
Que uos une nuit i gerrai
Sanz plus et l endemain mourai
Por uos querre tant que troué
uos aie - Einsi l ont creanté.
Lors n i ot plus au conte uont
Congié prennent et mout li ont
Proiié des .IIII. mariniers.
Et li cuens qui fist uolentiers
Lor proiiere respont itant
Des mariniers Ia mar auant
Iront ie lor donrai assez.
Toz les retint et a fieuez
Por lor amor et en aprés
As cheualiers qu il aime adés
Fet uenir .II. cheuaus de pris
Si lor done et cil les ont pris
Qui l en mercïent puis s armerent.
Au departir quant il monterent
S entresaluent et comandent
PageP138
A Deu or ont quan qu il demandent
[De par armes. A tant s en partent.
Chascuns s en uet einsi departent.] 
Or uet chascuns toz sous sa uoie.
 De Meraugis se ie sauoie
uos diroie com il auint.
Il oirre tant qu en maint lieu uint -
Que demande - La cité quiert
Sanz non par tot cerche et enquiert
A la cité sanz non la uoie.
Cui chaut quant nus ne l en auoie
Qui de boche sache parler
Ne nus ne li ot demander
La uoie a la cité sanz non
Qui s en face se gaber non
Que uos diroie Assez puet querre
Qui quiert Paris en Engleterre.
Einsi a Meraugis ouré
Toz iorz et noient n a troué.
Il iure et maudit tot le mont.
Par mautalent regarde amont
Et dit - ia mes n orrez autel -
Deus as tu riens en ton chatel
Page139
Dont tu conforter me peüsses -
Nenil - Si as Deus bien deüsses
Moi ocirre on auoir merci
De moi - Coment Ne sui ie ci 
Toz sous Quel merci uueil auoir - 
Paradis. - Qu ai ie dit Ia uoir
Nel lerai - Por quoi - Donc n i ont
Quan qu il uuelent cil qui i sont -
Oïl - Donc fusse ie orendroit
Dedenz ou Lidoine uendroit
folio118a
Ou tuit cil qui dedenz seroient
N auroient pas quan qu il uoudroient. -
N auroient - Non ce m est auis
Sanz li n a Deus nul paradis
Qui me plese. - Qui donc - M amie
Ie uueil. Cui chaut Deus ne ueut mie
Que ie l aie ainz ueut qu autre l ait.
Bien la doit perdre qui la let
Ie l ai lessiee. Lors tressaut
D angoisse et auuec ce l assaut
Dieus et amor ice le toche
Page140
Au cuer. Li cuers li clot la boche
Transglot le dueil mes mout li grieue.
Aprés quant cist dieus li escrieue
Si sospire et de plain eslés
S eslesse et quant il a adés
Coru tote sa randonee
Si ra au dueil bone donee.
Einsi est uuidiez en alant
De dueil et itel mautalant
A il le ior .X. foiz ou .XX.
Tant qu orendroites li auint
A l entree d un plesseïs
La ou Marez d Escaldeïs
Tot le matin estoit en guet
Et uoit que li cheualiers fet
Come cil qui estoit en sore.
Lors dit Marez Cist m acort sore.
II s eslesse por ioster muet.
Meraugis qui li dieus esmuet
Ne se garde mes toz iorz point.
Et Marez qui encontre point
Page141
Besse sa lance si li done
Sor l escu tel coup qui resone.
Meraugis reuient qui s esfroie
Lors se tient et Marez peçoie
Sa lance outre s en est passez.
Meraugis qui s est porpensez
Retorne a lui et tret l espee
Et Marez uient a la meslee
Si comencent une bataille
Ausi com par ci le me taille.
Onques mes plus fiere ne ui
Tant que par deuant eus issi
De la forest .I. cheualiers
Qui mout oceïst uolentiers
folio118b
Meraugis s il le coneüst
Et Meraugis lui s il peüst. -
Qui est il - C est l Outredotez
Li crueus li desmesurez
Qui tant aura Meraugis quis
Mes il n a mie Meraugis
Aperceü si s en passa
Outre. Meraugis qui pensa
A lui a dit Se ie peüsse
De ci partir ancui seüsse
Li queus de nos fust li plus forz.
Marez respont Se i ere morz
Page142
Siuroies le - Oïl. - Por quoi -
Por ce que iel he plus que toi
Et si ai droit qu il m a mesfet.
Marez respont Quant il t a fet
Tant que guerre a entre uos .II.
Ie te doing trieues se tu ueus
Par couenant qu il soit einsi
Qu el premier lieu aillors que ci
Que nos nos entretroueron
Ia autres armes n i querron
Fors celes que auron en l ore
Et lors nos entrecorron sore
Come dui anemi de mort. 
Entent i bien Par cest recort
Tu n as nul lieu trieues de moi
Neïs se c iert en cort de roi.
Par deuant toz ie t assaudroie
Et ie de toi me desfendroie
Fet Meraugis tot pié estant.
Or soit einsi ie le creant
Ce dit Marez qui s en retorne
Au bois et Meraugis s en torne
Aprés le cheualier qu il het.
Les nois sont granz par itant set
Quel part il uet car il le trace
Toz iorz et toz iorz le menace
Page143
A ocirre s il l aconsieut.
Oue uos diroie Tant le sieut
Qu il uient par deuant .I. chastel.
Li mur desus et li quarrel
Erent de marbre tot entor.
Tot maintenant iusqu a la tor
uint Meraugis qui s arresta
Deuant la porte et esgarda
folio118c
Par mi la porte et tant qu il uoit
Qu en mi lieu de cel baille auoit
Un pin si uert com en esté.
Se li pins fu de grant beauté
Ce ne fet mie a demander.
Entor le pin por caroler
Auoit puceles qui chantoient.
As caroles qu eles fesoient
N auoit qu un tot sol cheualier.
Iluec por la ioie esforcier
Chantoit auant. - Et qui ert il -
Li Outredotez et c est cil
Que Meraugis a tant seü.
Et quant Meraugis a ueü
Qu il carole la teste armee
L escu au col et a l espee
Ceinte come por lui desfendre
Si dit Orendroit sanz atendre
Page144
Sera Laquis de Lampagrés
uengiez Lors cort de grant eslés
Droit au cheualier si li crie
Fui cheualiers ne chante mie
Ie te desfi tu morras ia	 
Mout li est tost ce qu il pensa
Changié. - Coment - Einsi a droit
Qu autel talent com il auoit
Orainz quant il estoit la fors
De ferir de sa lance el cors
Le cheualier que il haoit
Autel talent a orendroit
De caroler car il oblie
Tot ce defors neïs s amie.
Einsi li couiert oblïer
S amie lors uet caroler
L escu au col et chante auant.
Li autre qui chantoit deuant
Guerpi la tresche si monta
Sor son cheual lors s en ala
Fois de la porte. Quant il fu
La fors si a Ieenz ueü
Son anemi sel conut bien
Par les armes. Soz ciel n a rien
Qu il haïst autant come lui.
Page145
Qu est ce fet il ie uoi celui
Oui geta mon escu a terre.
Ie l ai troué si ne l os querre
folio118d
La ou iel uoi Deus que ferai
Se ie uois la ie chanterai
A la carole de rechief.
Tot autre gieu fors cest meschief
Feroie ie. Lors le menace
Et dit que ia mes de la place
Ouil estoit ne se moura
Deuant que Meraugis istra
Fors dou chastel mes c est noienz
Que Meraugis qui est laienz
N entent de riens a sa parole.
Tant chante auant et tant carole
Que l Outredotez qui ne dote
Cheualier n i entent mes gote
Ainz s en uet car la faim l en chace.
Ia mes ior ne guerpist la place
Por home se la faim ne fust.
Nus hom ne puet uiure de fust.
Por ce s en uet l Outredotez
Mes ne s est pas trop demorez
Par tens reuient et si aporte
Son tref iluec deuant la porte
Page146
Le tent por guetier Meraugis	
Einsi fetement l a assis.
Or dit que ia mes ne moura
Son tref deuant que il aura
Par force uengiee sa honte.
De quoi uos feroie lonc conte
Meraugis fet mout l enuoisié
Il chante auant et fiert don pié.
En meillor point nel puis ie mie
 Lessier. Or uos uueil de s amie
Aprendre que ele deuint.
Bien auez oï qu ele uint
La premiere nuit chiez Amice.
Lidoine qui ne fit pas nice
Promist et fist tant uers s ostesse
Que cele li fist la promesse
D aler o li en sa contree.
No fist pas longue demoree
Auuec Amice ainz s en parti
Au matin. Or s en uont einsi
Longuement cheuauchent ensemble.
Lidoine erre tant ce me semble
Qu ele fu pres de sa contree.
Lors l a par pechié encontree
Page147
folio119a
Uns cheualiers Belchis li Lois
Qui a le front plus dur que bois.
C est li plus lez qu onques nature
Feïst onques mes creature
Ne fu qui tant uousist mal fere.
Onques prodom ne li pot plere
Mes tuit li mal sont si accointe.
Belchis auoit .I. nes a pointe
Trop lonc et si fu anuieus.
Li Lois qui s entrefiert des ieuz
Fu granz et durs et ses et megres
Mes mout estoit hardiz et egres
En batailles et en estors.
Riches chasteaus et beles tors
Tint assez pres de Caualon.
Bien resembloit terre a baron
Sa terre. Tant a fet par tot
Qu il n a uoisin qui ne le dot.
Quant Belchis choisi et conut
Lidoine uers li acorut
Si la salue et li dit Dame
Bien soiiez uenue par m ame
Page148
Terre et auoir et quan que i ai
uos offre et uos herbergerai
Se il uos plest anuit mout bien.
uostre peres ama le mien
Et i amai lui. Quant Lidoine ot
Belchis qui dit que il amot
Son pere si l en mercia
De l ostel et dit qu ele ira
Por herbergier. Lors dit Belchis
Damoisele de Meraugis
Me dites qu il est deuenuz.
Sire fet ele il est perduz
A mon oes. - Et coment - Einsi
Que iel lessai la ou iel ui
Ocirre. Quant Belchis l entent
Traïson qui en lui s estent
Le fiert el cuer car il pensa
Mal dont honte li auendra
Ainçois qu il muire. A tant s en uont
Et cheuauchent tant que il sont
Deuant .I. chastel qui est suens.
Li chasteaus est riches et buens.
En mi le palés la amont
Descendent. Au descendre uont
Cheualier qui grant ioie firent
Por la pucele que il uirent
folio119b
Et conurent que ele estoit
Page149
Dou païs et bien conoissoit
Ceus qui uindrent a son descendre.
Belchis qui fist les cheuaus prendre
Les herberia mout richement
Mes nus ne doit comencement
Prisier dont la fin est mauuese.
Lidoine fu la nuit a ese
Mes au matin quant se leua
A sa pucele comanda
Qu en li feïst metre sa sele.
Si dit Belchis a la pucele
Pucele d errer est noienz
Lidoine est dame de çaienz.
Puis qu einsi est que Meraugis
Est morz or sera ses amis
Mes fiz li cortois Espinogres.
Onques el roiaume de Logres
Ne fu plus beaus uaslez norriz.
Ses oncles Melianz de Liz
Le garde et dit qu il le fera
Si hautement com il deura
Cheualier a la Pentecoste.
Lidoine ot ce qui mout li coste
Si dit Sire s einsi estoit
Qu il uos pleüst mout me pleroit
Cest mariage a compasser
Car ie ne me sai porpenser
Page150
D ome qui autant me pleüst
Come uostre fiz se il fust
Cheualiers et il li plesoit.
Bele auenture m auendroit
Se uos et il le uolïez.
Tant ualez que bien tendrïez
Mes tenemenz et neporquant
En mon païs m estuet auant
Aler que ie preigne seignor.
Ne fetes mie lonc seior
Mes mandez que uostre fiz soit
Noueaus cheualiers. S il estoit
Cheualiers par tens reuendroie
En la marche sel receuroie
A seignor et si seroit rois
Mes aler m en couient ainçois.
Belchis respont eneslepas
Lidoine einsi n ira il pas
folio119c
Dou tot a la uostre deuise.
C est por noient uos estes prise
Ia mes de ci ne uos mourez
Nul ior deuant que uos aurez
Receü mon fiz a seignor
Et qu il sera rois de l onor
De Caualon et uos reïne.
Dit Lidoine Ceste sesine
Me plest mout Quant il est einsi
Or de par Deu ie serai ci
Page151
Tant com uostre plesir sera.
Ce respondi mes el pensa.
Einsi fu cele retenue
Oui a mal hostel fu uenue.
Ne set que fere grant dueil a.
De corroz plore einsi ala
Son dueil menant par le palés.
Quant ele uoit Belchis l auchés
Si tremble de paor et dist
Ou onques ne fu ne Deus ne fist
Home ausi let ne nus nel set.
uoi fet ele com Deus le het
De son cuer et ie l ameroie
Non ferai uoir car ie feroie
Encontre Deu se ie l amoë.
Por sol itant qu il fet la moë
He ie son fiz de tot mon cuer
Que ie n ameroie a nul fuer
Ne lui ne riens qui de lui soit.
Que ferai donc Par cui que soit
M estuet mander Goruain Cadruz
S il me secort qu il iert mes druz.
Son conseil a dit Amice
Amice rose douce espice
Fet Lidoine por Deu merci
Ia mes ne partirai de ci
Se par uos non - Par moi Coment
Fet Amice certainement
Page152
Sachiez se fere le pooie
uolontiers uos cn geteroie
Mes ie ne puis. - Si poez bien
Cele respont Soz ciel n a rien
Que ie ne face - Donc estuet
Por moi edier quant mieuz ne puet
Estre que uos prenez congié
folio119d
Et dites d itant uos pri gié
Qu aler uolez en uostre terre.
Si m irez .I. cheualier querre
Oui mout m aime Goruains a non.
Au chastel de Pantelïon
Est ses reperes. Dites li
La mort Meraugis et einsi
Coment Belchis li Lois m a prise
Et se il m aime tant ne prise
Qu il me uueille uers lui conquerre
Iel ferai seignor de ma terre
Presentement por guerroiier.
S a force me puet desresnier
Soe serai et s il ne puet
Le roiaume qui de moi muet
Li doing et uueil que il soit suens
Car se cist fet de moi ses buens
Ia mes ne quier por nul auoir
Terre ne bien ne ioie auoir.
Amice amie or est en uos
Dites moi Anchisés le Ros
Page153
Mon seneschal que ie li mant
Come sa dame et li comant
Que Goruain Cadruz a seignor
Reçoiue le premerain ior
Que Goruains li uendra requerre
Et qu il li aït de la guerre
A son pooir. S einsi le fet
Ie l amerai ou entreset
S il nel fesoit ie le harroie.
Por enseigne qu il uos en croie
Li porterez cest anel d or.
Il l achata de mon tresor
Sel conoist bien et par itant
Ie cuit ainçois le mois issant
Orra Belchis autres noueles.
Cest conseil ont les damoiseles
Afermé et Amice uet
Congié prendre et Belchis la let
Aler que riens ne li demande.
Amice monte qui comande
Lidoine a Deu a tant s en part
Et s achemine cele part
Ou el cuide Goruain trouer.
Tant se paine de tost aler
Qu ele l a troué come sage
Si li raconte son message
folio120a
De par Lidoine quil salue.
Et quant Goruain s a entendue
Page154
La damoisele si ot ioie
Mout grant ia mes de riens qu il oie
En cest siecle greignor n aura
Et dit que Belchis en aura
La meslee. Soz ciel n a terre
Ou il n alast pur li conquerre
Por ce qu il set qu il li pleroit.
Einsi ioianz com il estoit
Mande et semont toz ses amis.
Tuit li haut home dou païs
uienent a Goruain qui assemble
Grant gent tant qu il en ot ensemble
.CCC. qui tuit sont haut baron.
Amice ala a Caualon
Au seneschal a la pucele.
Et quant il oï la nouele
De sa dame qui estoit prise
Si blasme Belchis et desprise
Et dit que ia mes ne sera
Liez ne ioianz ainçois aura
Tel plet basti par quoi Belchis
Sera essilliez et fuïtis
De sa terre s il ne li rent
Sa dame et dit outreement
Qu il fera quan qu ele li mande
Puis qu einsi est qu ele comande
Qu en sa terre soit receüz
Goruains bien i soit il uenuz
il le receura uolentiers.
Page155
Lors mande a toz les cheualiers
Dou roiaume que tot einsi
Estoient uaincu et honi
So lor dame en prison lessoient.
Li cheualier qui mout amoient
Lor dame entendirent l afere
Que maugré li ueut Belchis fere
De son fiz roi mout lor greua
Et dïent tuit qu il on aura
La guerre. A tant en est uenuz.
Toz li païs est esmeiüz
Des noueles qu il oënt dire.
A Caualon a .I. concire
Assemblent tuit li haut baron.
Riens n i trueuent se guerre non
folio120b
En lor conseil par tot manderent
Lor genz et es briés comanderent
Qu en .uIII. iorz fussent tuit uenu.
Le ior que li concires fu
uint Goruains Cadruz o granz genz.
Quant cil de la cité dedenz
Oïrent que Goruain s uenoit
A si grant gent com il auoit
Mout furent lié encontre alerent.
Li boriois qui lor dame amerent
uindrent tuit fors de Caualon.
A ioie et a processïon
Eu Goruains cel ior receüz
Si tost com il fu descenduz.
Page156
Et Anchisés li seneschaus
Qui mout estoit preuz et loiaus
uient deuant lui si le sesist
De la terre a la dame et dist
Oianz toz qu ele le comande.
Por bien fere ce qu ele mande
Li abandone ses tresors.
Goruains qui en fist trere fors
L or et l argent l a departi
Onques poures ne s en parti
Cheualiers qui en uousist prendre. 
Par tant lor fist Goruains aprendre
Qu il n estoit pas uilains ne chiches
Ainz dïent Toz nos a fet riches
Cist noueaus sire. Bien soit il
uenuz Einsi le loent cil
Por la largece qu il i trueuent.
Largece est teus que de li mueuent
Li bien. Beauté sens ne proece
Ne ualent noient se largece
I faut car largece enlumine
Proece largece est mecine
Par quoi proece monte en haut.
Nus ne puet se largece i faut
Conquerre pris par son escu.
Largece qui tot a uaincu
A si ceus pris qu il aiment tant
Goruain Cadruz qu onques autant
N amerent seignor qu il eüssent
Page157
Car en cest point riens ne seüssent
De son plesir qui entreset
S il peüssent ne fust tot fet.
folio120c
Einsi fu Goruains com ie di
Sires et de tot l ont sesi
Goruains a par les chasteaus mis
Ses gardes einsi a tot pris
Le roiaume et mis en sa main
Et dit qu il moura lendemain
De Caualon o tot son ost.
Les noueles qui mout uont tost
Sont tant alees que Belchis
Oui mout fu crueus et eschis
Set cele muete et set por uoir
Qu il li couient la guerre auoir
Por Lidoine s il ne la rent
Mes se Belchis li Lois ne ment
Mieux uoudroit estre renoiiez
Ou ars ou ocis ou noiiez
Que por eus toz en feïst rien.
Coment qu il aut ce dit il bien
Lidoine ne rendra il pas.
N est mie comenciee a gas
Ceste meslee mes a certes.
Belchis qui que restort les pertes
Garnist ses marches et semont
Ses parenz qui grant ioie font
De la meslee et de la guerre.
Tote est esmeüe la terre
Page158
Iusqu a la mer par cel outrage.
Belchis fu mout de grant lignage
Et de hardi et de cruel.
Tuit si parent furent itel
Qu onques amor ne pes n amerent.
De son lignage s assemblerent
.CCC. et plus i sont uenu
Au chastel la ou Belchis fu.
Einsi fu Belchis de la guerre
Garniz. Goruains li fist requerre
Qu il li rendist sa damoisele.
Por ce qu il ne uout la nouele
Li uint au matin que Goruains
Li art sa terre. Lors fu plains
Li Lois de mautalent et d ire.
Fors de son chastel sanz plus dire
S en ist a grant pooir de gent
Et dit que por mil mars d argent
Ne leroit qu en l ost ne se fiere.
Tuit si parent a sa baniere
Oirrent et tant ont cheuauchié
Qu a .I. aguet el bois trenchié
folio120d
Ont les premerains encontré
Et uienent tuit desconraé
Ça .u. ça .X. ça .XX. ça mains.
Proie acueillent et les uilains
Page159
Tuënt et chacent par les plaignes.
Totes fremissent les montaignes
Des serians et des cheualiers.
Deuant les autres toz premiers
uient Anchisés li seneschaus.
Tant ont coru que lor cheuaus
Sont estanchié de tant sont il
Meillor a desconfire et cil
Quis atendent au guet lor saillent
Lances bessiees les assaillent
Mout fierement. Quant Anchisés
Choisi lor gent qui fu si pres
Qu il n i a ne mes dou ferir
Si dit que mieuz uoudra morir
Que par eus soit li chans partiz.
Anchisés qui mout fu hardiz
S arreste et assemble ses genz.
Entre cheualiers et sergenz
Ot bien .CCC. en son conroi.
Lors assemblent par grant desroi
Anchisés et Belchis li Lois.
A l encontrer fu granz li frois
Des lances dont il s entredonent
l eus cous que il se desarçonent
Des cheuaus et par mi les piz
S entredonent des fers bruniz
Si morteument qu il s entreuersent.
Page160
En mi le champ teus .C. enuersent
De cui les ames sont issues.
En l estor des espees nues
ueïssiez maint coup departir
Et tous .C. de l estor partir
Oui sont feru iusqu as boëles.
s entretrenchent les cerueles
hit les espaules iusqu as flans.
Tant en trebuschent que li sans
Cort com .I. doiz aual les plains.
De braz de testes et de mains
Ionche toz li païs entor.
Mout aclarïent en l estor
La gent Anchisés et tant sont
Afebloiié que cil lor font
As espees guerpir les rens.
Ia mes uenuz n i ert a tens
folio121a
Goruains qui uient por eus secorre.
Une lieue li couient corre
Ainçois qu il soit a la meslee
Ou sa gent est si desmeslee
Qu il s en fuient ça I. ça .II.
Li Lois en prist dont fu granz deus
Teus .X. qui tuit sont de haut pris.
Auuec ceus a des autres pris
Tant com lui plot tot a son chois.
Mes or uoit fors issir dou bois
Page161
La baniere Goruain qui uient.
Dou pueple qui a lui se tient
N est mie gieus car tant i ot
Cheualiers que de loing semblot
Que toz li monz uenist ensemble.
Tant i a gent que Belchis semble
Qu onques mes tel pueple ne uit.
Mout redote Goruain et dit
En fin qu il ne l atendra pas.
O son eschec plus que le pas
S en uet et quant cil de l ost uoient
Que il s en uet s il nel conuoient
Ce dïent ia mes n aurant ioie.
De l ost se metent a la uoie
Tel .CCCC. qui tuit le seuent
Mes por noient que tant ne seuent
Chacier que ia mes les ateignent.
Lor cheual chieent et esteignent
Par cez bruiieres et Belchis
S en uet qui bien set le païs
Par mi la forest et tant fuit
Qu a Campadoine uient la nuit
.I. suen chastel qui fu mout forz.
Goruains Cadruz et ses esforz
Remest es plains de Hardecin.
Li chasteaus sist sor .I. chemin.
Page162
Iluec se loge si assiet
Le blanc chastel qui trop bien siet.
Il n ot plus bel en Engleterre.
Mout ot Belchis li Lois grant terre
Iluec entor mes cil de l ost
Li ont le païs assez tost
Essillié. Quant cil de la tor
uoient qu il sont assis entor
Si se garnissent dou desfendre.
Et Goruains Cadruz por eus prendre
folio121b
Fist fere eschieles plus de .XX. .
Au matin des que li iorz uint
Les assaillent et cil d amont
Lor uienent as murs ou il ont
Lor eschieles eneslepas
Dreciees. Mout estoient bas
Li mur et mout se desfendierent
Cil dedenz mes tant s esforcierent
Cil de l ost qu il monterent sus
Par tant lieus que n i porent plus
El baille cil dedenz durer.
Par force lor couint monter
En la tor et Goruains demande
Le feu et es sales comande
Que l en le mete soz le uent
Le metent et li feus s i prent
A .I. palés deuant la porte.
Page163
Si com li dëables l en porte
Sailli dou palés en la tor
Et ele cstoit hordee entor
De cloies et de heriçon.
Don hordeïs en la meson
Dedenz la tor sailli li feus.
C est .I. tormenz qui mout est feus
Que riens ne puet a lui durer.
Ne le porent plus endurer
Cil dedenz ainz metent lor cors
A bandon si saillirent fors
Dou chastel par mi les fenestres.
Cous et espaules braz et testes
Peçoiierent au saillir ius.
Cil furent pris il n i ot plus.
Lor tres destendent lors s esmuet
Goruains Cadruz et li oz muet
Droit au chastel de Campadoine.
En la riuiere d Autecoine
Corent et ardent tot entor.
Belchis li Lois fu en la tor
De Campadoine quant il uit
Sa terre ardoir sempres a dit
A ses parenz Montez montez
De Campadoine en mi les prez
S en issent tuit prest de mal fere.
Belchis cui que doic desplere	
Dit qu il ira lor genz ueoir.
Page164
Por ce qu il ueut l ost sorueoir
Issi dou bois en une angarde
Mes onques ne se dona garde
folio121c
Deuant que Goruains li sailli
Dou bois ou il ot assailli
.I. chastelet que il ot pris.
Sor les bons coreors de pris
Lor acorent. Quant Belchis uoit
 Goruain Cadruz qui ia estoit
Entre lui et le bois a destre
Por ce que autre ne puet estre
Li uient encontre et la meslee
Comence mes n i ot duree
La gent Belchis sempres tornerent
Les dos et cil les atornerent
As espees mout ledement.
Quant li Lois uit certainement
Que sa puissance estoit outree
Fuiant s en uet lance leuee
Deuant et si parent aprés.
Cil de l ost qui sieuent de pres
En ont une merueille ocis
Onques .I. sol n en i ot pris
Tot ocïent einsi le font.
Par force de cheuaus s en uont
Cil qui ne mestrent en la place.
.IIII. lieues dura la chace
Ainz que li Lois peüst auoir
Recet que il ne pot por uoir
Page165
A Campadoine retorner.
Si ne fine d esperoner
Deuant ce qu il uint a Monhaut
Un suen chastel qui mout fu haut
Assis en .I. regort de mer.
De tant se puet Belchis uanter
Qu il ne crient siege de nul home.
Se toz li empires de Rome
Estoit entor n auroit il garde
Car la mer d Escoce le garde
D une part. Se fu bien seant
Par derriere il n ot par deuant
Plus beau chastel en Engleterre.
Deuant la porte deuers terre
Auoit une riche trenchiee
Dont la falise estoit trenchiee
Plus de .C. toises en parfont.
Desus l arriere d eue amont
Auoit murs et torneles teles
Ou en tot le mont n auoit auteles.
folio121d
Monhaut cest chastel que ie di
Auoit Belchis deuant garni
De quan qu il pot el mont auoir.
La fu li mieuz de son auoir
La fu sa feme et sa mesniee
A seior la fu enuoiiee
Lidoine qui par mesprison
Page166
Fu prise la fu en prison
Mainz cheualiers preuz et cortois
La fu Belchis outre son pois
Entrez por paor de morir.
Or uoit la gent Goruain uenir
Mes ne li chaut car poi les dote.
Et Goruains uient et sa gent tote
Quis amaine deuant Monhaut.
Mout le uit riche et fort et haut
Sel dote mout a asseoir.
Mes por ce que il set de uoir
Que Lidoine est lasus amont
Dit que ia mes nul ior dou mont
N en partira deuant qu il l ait
Par force pris tot son ost fet
Logier contreual la riuiere.
Deuers la mer par de derriere
N i pooit il pas auenir.
Par deuant fist sa gent uenir.
Einsi fu en Monhaut assis
Li Lois qui ia ne sera pris
Por riens mes de c est il seürs
Qu il n a de terre fors des murs
Plain pié que Goruains ne li ait
Essillié. Or fet son atret
Deuant le chastel que il a
Assis. Par tot le mont manda
Engigneors mout en i uint.
Page167
D engins tant qu onques ce n auint
Lor fist fere quant il les orent
Fez au plus tost qu il onques porent
Les drecent as murs si assaillent.
Et cil qui furent dedenz saillent
Encontre qui hardiement
Les reçoiuent et mout souent
Issent contr eus fors dou chastel
Si qu il lor portent le cembel
.III. foiz le ior iusques es tentes.
Cil de l ost qui ont lor ententes
folio122a
A eus maufere les encontrent
Si morteument qu il s entrafrontent
Et s entrocïent et mehaignent.
.I. ior perdent autre gaaignent
Cil dou chastel qui grant deport
Ont en ce que il ont le port
Des nes qui uont et qui reuienent
Que genz et uïandes lor uienent.
Einsi assaillent et desfendent. 
Cil ont assez ou il entendent.
Et Meraugis que deuint il
Carole il encore - Oïl
Einsi com la matire conte.
Raous qui romance le conte
Trueue qu onques n en remua
De caroler ainz carola
.X. semaines tant qu il auint
Page168
Qu uns autre cheualiers reuint
Qui entra enz par auenture.
Li chasteaus ert de tel nature
Que toz iorz en i auoit .I.
Ilueques s oblioit chascun
Tant que uns autre i reuenoit.
Li cheualiers chante orendroit
Pit Meraugis uint au destrier
Qui onques puis n ot de mangier
Talent qu il entra en la porte.
Lors monte et li cheuaus l en porte
Fors dou chastel et quant il fu
La fors si uit le tref tendu
Deuant la porte dont il ot
Mout grant merueille. Sempres ot
Le rossignol chanter et uoit
L erbe uert dont la flor estoit
Freschete et li bois fu floriz.
Meraugis qui fu esbahiz
S arreste et dit Deus dont uien gié
Sui enchantez ou ai songié
Ne sai par foi Mes i oi merueilles
Quant i oi chanter a mes oreilles
Le rossignol oci oci
Et orendroit que ie fui ci
Firent les nois par cest païs
Plain pié d espés or m est auis
Dou rossignol que i oi chanter
Page169
Qu il le fet por moi enchanter. -
folio122b
Non fet - Si fet que que nus die.
Reson ne li aporte mie
Qu il chant si tost ce n auint onques. -
Por quoi ne chanteroit il donques
N est il estez - Non il par foi -
Que donc - Yuers - Yuers Ie uoi
L erbe si uert com en esté. -
Non est la noif a ci esté
Ie l i ui par tot que suiui. -
Par foi a poi que ie ne di
De moi que ce ne sui ie mie. -	
Si sui - Donc ne quier ie m amie
Ne sui ie Meraugis - Oïl
Ce sui ie. - Mes ne sui pas cil
Qui orainz uit les nois - Si sui
Ce sui ie qui en cest ior d ui
Les ui. - Non fis ce ne puet estre
Qu aprés les nois peüst ci nestre
L erbe si tost por nul pooir.
Ce que ie dui orainz ueoir
Fu fantosme. - Non fu par foi
Mes c est fantosme que ie uoi
Car ie sai qu il n a mie .I. mois
Que Noël fu si ert ainçois
Auril que li rossignous chant.
Ie n ai pas dote qu il m enchant.
Par mon chief ie croi mieuz encore
Page170
L iuer d orainz que l esté d orc.
Ie ui les nois et sai sanz dote
Que par les nois ting ie la rote
Dou cheualier que ie siuoie.
Deus ou est il Or le uoudroie
Trouer Ia mes nel trouerai  -
Quel part uet il Quel la ferai
Il n est pas loing Lors uet au tref.
De plain eslés non pas soëf
Se fiert dedenzm mes il n i uoit
Home de char pas n i estoit
L Outredotez. - Ou estoit il -
Orainz s en parti come cil
Qui ert anuiiez de guetier
Au tref et est alez cerchier
El bois sauoir s il troueroit
Meslee que mout desirroit
Et mout est liez quant puet mal fere.
Mes ou qu il aut toz iorz repere
folio122c
Au paueillon sempres uendra.
Meraugis quant il ne troua
Nul home el tref s en est partiz.
Toz desuez et toz esbahiz
S en uet poignant tote une uoie
Si com la rage le conuoie
S a tant coru que il troua
.I. carrefor la s arresta
Page171
Et uit .IIII. homes qui boissoient
Une croiz et mout se hastoient
De boissier la puis l ont dreciee.
Cil dit qui uoit la croiz boissiee
Deus que uoi ie Ou ai esté -
Ou El chastel ou i ai chanté
A la tresche li rossignous
Me disoit uoir i estoie fous
Oui de son chant le mescreoie.
Ie uoi Pasques et que diroie
Bien m a li dëables d enfer
En poi de tens geté d iuer.
Lors se demente et plaint s amie
Et dit Ie ne me merueil mie
Douce amie se ie uos ai
Perdue car ie uos lessai
Come fous si sai bien sanz faille
Quant uos ueïstes la bataille
Que uos i cuidastes ma mort.
Or n i uoi gié mes nul confort
En uos trouer trop ai lonc tens
Carolé Einsi fors dou sens
S en part d iluec mes tel dueil a
Pres qu il n enrage. Tant ala
Qu il encontra en une lande
L Outredoté qui ne demande
Page172
De lui se la meslee non.
De Meraugis conut le non
Tantost com il uit son escu
Car Laquis quant il l ot uaincu
Li deuisa queus il estoit.
Si tost com Meraugis reuoit
Le roge cscu au serpent noir
Si dit Ie ne quier plus sauoir
Ie uoi la celui qui Laquis
Honi por moi ia en iert pris 
Li droiz. Ie n en prendroie mie
Concorde. A l encontrer i crie
folio122d
Cuuerz assez auez alé
uoire quant ie t ai encontré
Ia n iras plus c est sanz merci
Ainz t aurai mort. Quant ie t ai ci
Troué ia plus ne te querrai.
Dit Meraugis Ia en uerrai
Dou quel que soit morir l orgueil.
Tu demandes ce que ie uueil
La bataille est mout bien seant.
S ele te plest ie la uueil tant
Qu onques de riens si liez ne fui.
L Outredotez respont Ie sui
Plus liez qu onques ne fui nul lieu.
Ia concorde ce ueu a Dieu
N iert ia por chose qui auiegne
Car il m est tart que ie te tiegne.
Page173
Lors n i ot plus le parler lessent 
Lor cheuaus hurtent si s eslessent
Fier et hardi plus que lieparz.
Des fers des lances et des darz
S entrefierent si que il font
Escuz croissir li hauberc sont
Par force rot si que les fers
Boiuent es piz trestoz enuers
S entreportent li dui uassal.
Quant il cheïrent li cheual
S en fuïrent plus tost que foudre.
Cil qui remestrent en la poudre
Sont mout blecié. L Outredotez
Fu par mi les destres costez
Feruz au cheoir en l erbu.
Bien en garra. Meraugis fu
Feruz el piz soz la mamele
Si en parfont que l alemele
Dou glaiue en seigna par derriere
De lui. Ne sai en quel maniere
II en garisse trop seroit
Forz a garir mes orendroit
Ne le sent il ne cil nel set
Ne cist ne cil por mal qu il ait
Ne s esmaient en piez reuienent.
Les escuz qui mout lor auienent
Page174
Metent auant espees tretes
S entreuont et gietent retretes
Sormontees et entredeus
Que nus ne peüst entr eus .II.
ueoir fors les espees nues
Oui uont et uienent uers les nues
Et mout sont cleres et trenchanz.
Et il fierent uns cous si granz
folio123a
Que trestoz as premerains cous
Font des heaumes croissir les clous
Si qu il descerclent et peçoient.
Li haubere que por forz tenoient
Ne ualent rien tuit sont desrot.
As espees qui trenchent tot
Font des testes le sanc saillir.
Tot coup a coup sanz riens faillir
S entreuienent si aïré
Tu m as feru ie te ferré
Ne sai li queus le fist noauz
Mes ainz que fausist li assauz
Qui premerains fu comenciez
Ot dis plaies li mains bleciez
Dont uns autre fust affolez.
Encor ne s est nus reposez
N il ne font pas grant demoree.
Sempres reuont a la meslee
Page175
Recomencent de chaut en chaut
La deduient au tierz assaut
S entresont mout entrempirié.
Par tantes foiz sont reperié
A la meslee que il sont
Près de la mort mes il n i ont
Assez ainçois en uuelent plus.
Lors dit l Outredotez Mar fus
Bataille tu es la meillor
Qui onques fust ia mes nul ior
Par .II. homes tel ne sera.
Dit Meraugis qui l escouta
Por quoi mar fus - Qu ele est perdue.
Ia par nos n iert auant seüe. -
Por quoi - Ie conois bien et uoi 
Que tu m as ocis et ie toi.
Si est domages car tu es
Li plus hardiz qui onques mes
M encontrast. S en ai encontrez
Assez mes nes ai pas contez
Et mout en ai et morz et pris.
Mes sor toz ie t en doing le pris
Car tu es li plus merueilleus.
Ne t en fai pas plus orgueilleus
Se ie te pris ia por cest los
Ne te cherra some de dos
Page176
folio123b
Que tu ne muires sanz respit.
Auoi fet Meraugis qui dit
Bien sai que mautalenz et ire
Te fet ceste parole dire.
Certes bien croi que ie morrai
Mes ia tant come ie durrai
Ne me tendras por recreant.
De ce que tu me prises tant
Dis tu t onor et ie pris toi
Plus n il n iert pas tel dueil de moi
Come de toi se ie muir non
Car ie ne sui de nul renon
Mes tu es li plus renomez.
Sol dou non dont tu es nomez
Puet l en mout grant paor auoir
Car tes nons fet a toz sauoir
Que l en te doit outredoter.
Ce ne fet pas a redoter
Que mainz cheualiers ne te dot
Et ie meïsmes te redot
Plus qu onques mes ne dotai home.
C est li nons qui plus droit se nome
Que li tuens. Mes se ci estoit
Li rois Artus il ne porroit
Nos acorder ne metre pes.
I ai a Laquis de Lampagrés
Promis la main dont tu creuas
Son oeil. Ou tu la me leras
La main ou ie lerai la uie.
Page177
Est ce ce dont tu as enuie
Meraugis - Oïl - Tu es fous
Que de la main prendras les cous
Dont tu morras. Trop auon ci
Esté en pes ie te renui
Au gieu ou nos metron chascun
Tot contre tot tot iert a un.
Ne dirent plus eneslepas
Espees tretes a granz pas
S entreuienent mes il ne fierent
Fors es plaies qui es cors ierent
Que li hauberc sont desmaillié
Tant ont desus les cors maillié
Des espees qui uont et uienent.
Merueille est com les ames tienent
Es cors qu eles ne saillent fors
Qu il n i a nul qui n ait el cors
folio123c
.X. plaies par mi la menor
Porroit une ame sanz demor
Issir s en les eles tendues.
Mout se sont les ames tenues
Et tant se tienent que de sans
Lessent tant qu il perdent le sens
Et lor force que li plus forz
N a tant pooir por nul esforz
Qu il puisse s espee tenir
Page178
Non pas tant d escu sostenir
Com il ont ainz les ont lessiez.
Des braz se sont entrembraciez
Par les testes ilueques sont
Entrapoiié que riens ne font
Riens ne dïent ne il n i a
Celui des .II. qui .I. esta
Feïst par soi qu il ne porroit
Que se cist n estoit cil cherroit.
Einsi ont une piece esté	
Tant qu en la fin l Outredoté
Morut si chieent ambedui
Meraugis sus et cil soz lui
Qu il n a pooir de fere plus.
Un poi s escrie au cheoir ius
Meraugis qui encor n est mie
Morz lors li menbre de s amie
Et de la main que il promist
A Laquis. En cel porpens prist
Force et uigor si s est dreciez
Par force et tant s est esforciez
Qu il a pris une espee et uoit
L Outredoté qui se gisoit
Tot enuers les paumes tendues.
Meraugis drece uers les nues
L espee et fiert desus le poing
Contre terre .II. piez en loing
Page179
uole la main et il la prent.
Quant il la tient tot erraument
Sospire en cel sospir qu il fet
Li faut la force et il s en uet
En mi la lande toz enuers.
Desus son piz tint en trauers
As .II. braz la main embraciee
Au cheualier el l a laciee
Contre son piz par tel pooir
Que bien pert qu il la ueut auoir.
folio123d
Einsi en mi lande iurent
Li cheualier et tant i furent
Que par iluec uint une rote
De cheualiers. La estoit tote
La force Meliant de Liz
.I. cheualiers preuz et hardiz
Les conduit serorges estoit
Belchis le Lois qui li auoit
Mandé qu a Pasques fust a lui.
Cil qui nel lesse por nului
I uient ensemble o lui uenoit
Espinogrés ses nies qui doit
Lidoine prendre et estre rois.
Mes li uaslez sera ainçois
Cheualiers que l en la li doigne.
A Pentecoste sanz aloigne
Sera cheualiers a Monhaut.
Page180
Tant ont erré qu en mi le gaut
Trueuent les cheualiers gisant
Oui combatu s estoient tant
Ensemble qu assez en auoient.
Cil de la rote qui les uoient
uont cele part si s arresterent
Sor eus et tant les esgarderent
Qu il conurent l Outrecoté.
Mes il ne seuent uerité
Qui cil est qui ocis l auoit
Ainz dïent tuit Deus qui estoit
Cil qui fu tant bons cheualiers
Dit Melianz de Liz li fiers
Qu est ce  - Sire cist est ocis
Qui ert dotez en toz païs. -
L Outredotez - uoire sanz faille
Onques mes ne fu tel bataille
Que cist est morz - Qui l a ocis -
 Ne sai li queus en a le pris
Mes chascuns a sa mort uengiee.
Cil qui li a la main trenchiee
Fet il en a le pris par droit.
Ice qu il la tient si estroit
Contre son piz que senefie
Bien pert qu il ne la lessast mie
El champ s il eüst le cuer sain.
Que que soit li forfist la main
Seignor fet Melianz de Liz.
Page181
Lors descent la bele Odeliz
Une dame qui ert amie
Meliant de Liz mes n ert mie
uilaine ainz ert preuz et cortoise.
A Meraugis dont mout li poise
Mist sa main blanche sor le piz
Et taste s il ert refroidiz.
Nenil ainz sent qu encor estoit
Chauz et qu encore li batoit
Li cuers qui fu de grant esforz.
Deus fet ele cist n est pas morz
Li cuers li bat et iel sent chaut.
De l Outredoté ne me chaut
Se Deus en a le mont uengié.
Cil qui li a le braz trenchié
Est de grant cuer. Se iel pooie
Garir .I. present en feroie
A Belchis si li ederoit
Contre Goruain nus n oseroit
Proece a la soie aioster.
Se il ia mes pooit ioster
De lance grant ioie en auroie
Dit Melianz Mout en seroie
Liez s il tornoit a garison.
Un lit ou nos l en porteron
Nos couient fere. Sempres uont
Cueillir .II. perches dont il font
Le lit si bel qu onques nus plus.
Page182
Muguet i ot et par desus
Ionchent uiolete nouele.
Li uaslez et la damoisele
Desarmerent le cheualier
Mes el point qu il senti sachier
La main que cele li osta
Ouri les ieuz si l esgarda
Mout fierement et en poi d ore
Li retorna li blans desore.
Un plaint giete si s en reuet.
La dame dit Mal auon fet
Qui li auon la main toloite.
Lors la remet ausî estroite
Sor le piz com ele ert deuant.
La dame dist a son semblant
De la main qui la li toudroit
Tant la ueut que il en morroit
De dueil. Por ce li ont remise
Desus le piz. La dame a prise
Une manche blanche et deliee
Dont ele li a essuiiee
folio124b
La chiere qui de sanc fu teinte
Mainte plaie li a restreinte
La dame qui grant paine i met.
Sor toz les autres s entremet
Espinogrés de lui bien fere.
Li damoiseaus de bon afere
