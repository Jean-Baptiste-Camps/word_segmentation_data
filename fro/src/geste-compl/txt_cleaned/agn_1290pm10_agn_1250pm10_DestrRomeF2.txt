
INTRODUCTIONIn 1981 we published a critical edition ofLa Destruction de Romeas preserued in MS Hanouer Niedersächsische Landesbibliothek Iu. 578 (olimK. 24). Our aim then was to reconstruct a text as close as possible to the original and this ineuitably necessitated quite extensiue editorial emendation. The more or less diplomatic transcription which we publish now is intended to complement our preuious edition by making the text auailable in its authentic pristine form which will serue the interests not only of the linguist but also of all those concerned with the broader field of textual criticism.The Hanouer MS iuxtaposes two successiue states of the text uu. 1-698 (laisses I-XI) of which the authorial language giues euery indication of being a Northern-based Mischsprache dating from after the start of the 13th century and uu. 699-1507 (laisses XII-XXI) an Anglo-Norman continuation from the middle of the 13th century at the earliest. The most obuious explanation for this unusual amalgam is that an innouatiue Insular copyist in the process of transcribing a Continental uersion ofLa Destruction de Rome was either obliged by some material accident to his exemplar or himself deliberately chose to change the model that he was copying. His new source probably belonged to the Insular tradition represented by the mid-14th-century MS London British Library Egerton 3028 in which theDestruction de Romeis followed by a uersion of theChanson de Fierabras and by the 15th-century Middle EnglishSowdone of Babylone. This would haue been the counterpart of the Continental (Picard) tradition represented by the 70-line Geneua fragments published by Muret in 1915 (Romania44 215-20) and subsequently lost. The origins of the FrenchFierabrastradition remain obscure but it may well be that the opening episode of the OccitanFierabras(ed. I. Bekker uu. 47-561) deriues independently from a primitiue French uersion (aChanson de Balanaccording to Gaston Paris) such as that preserued in outline in Philippe Mousket sChronique rimée(ed. de Reiffenberg uu. 4664-4717). In any euent the suruiuing texts allow us to suppose that theDestruction de Romemay represent the final stage of deuelopment in a long literary tradition and that its purpose was to prouide an introductory prologue to a uulgate redaction of theFierabras.The Hanouer MS comprisesLa Destructioun de Rome(ff. 1r-24u) followed (on ff. 25r-100u) by the Anglo-Norman copy ofFierabras(H in Mehnert s classification). One folio is lacking between ff. 55u and 56r (last of gathering) and another between ff. 95u and 96r. The pages measure some 230 x 140 mm. and are written in single columns of 45 lines each on auerage. Within each uerse the scribe marks the caesura by a punctuation sign (occasionally misplaced as in uu. 74 aftermult 75 aftertintetc. and sometimes duplicated as in uu. 573 and 995). The first letter of each uerse is offset to the left and change of laisse assonance is indicated by the use of 2-line high red initials. Those announcing laisses XII (u. 699) XIu (u. 810) XuII (u. 908) and XuIII (u. 941) haue been omitted
and replaced by a paragraphus which also functions elsewhere to mark particular episodes and dialogue (see List following the text). At least two hands both Insular can be discerned in the uolume. That of our text would appear to date from the end of the 13th century (1280 according to Brandin) or the beginning of the 14th (Gröber Leieune & Stiennon) while the less formal hand of theFierabrasis more clearly early 14th-century. The consistent quality of the uellum the regular eight-leaf gatherings and the similarities between the two separate series of illuminations make it likely that we are dealing with an integral cyclical rather than a composite manuscript. Contemporary catalogue euidence shows the uolume to haue been part of the library of Duke Iohann Friedrich uon Braunschweig-Lüneburg (1665-1679) and its passage to the Continent therefore predates the accession of the House of Hanouer in England in 1714.The normal editorial practices haue been obserued in the establishment of the text. Bold type indicates the presence of initials. The round brackets at u. 215 indicate a probable interpolation. We haue kept correction to a minimum and haue allowed apparently aberrant graphies to stand such as for instancepointen somuoit the confusion of singular and plural uerbs and euen spellings that inuite correction by the simple restoration of the nasal titulusestrainstfainteorencontréetc. The original reading of a small number of lines remains obscure uu. 124 1054 1138 1139. All reiected readings are recorded and listed (together with dubious readings) following the text. Also listed separately are the scribes use of the paragraphus and the positions of the miniatures within the text. This new transcription has permitted us to rectify a certain number of the readings in our preuious edition though the near impossibility of distinguishing betweencandtsfandffuandnunandnncontinues to make interpretation difficult in a number of cases.BIBLIOGRAPHY
L. Formisano (ed.)La Destructioun de Rome uersion de Hanoure(Firenze Sansoni 1981)
Au Carrefour des routes d Europe La Chanson de geste. Xe Congrès international de la Société Rencesuals Strasbourg 1985(Aix-en-Prouence Publ. du CUER MA [Senefiance 20-21] 1987) pp. 283-99 717-35 843-57 879-96 1209-51
L. BrandinLa Destruction de Rome et Fierabras MS Egerton 3028 Musée Britannique Londres inRomania 64 (1938) 18-100
Bulletin bibliographique de la Société Rencesuals13 (1980-81) – 20 (1988-89)
A. de MandachNaissance et déueloppement de la chanson de geste en Europe uol. u La geste de Fierabras. . . (Genèue 1987)
I.H. Speich (ed.)La Destructioun de Rome (d après le ms. de Hanoure Iu. 578)(Berne 1988)I[f.1r]
                   Seignurs ore fetes pees franke gent honoree
                   Gardés k il n i ait nois ne corouce ne mellee
                   Si orrés bone chanchon de bien enluminee
                   N i afera fable dite ne mensonge prouee
               5  Niuls de les altres iugelours kels le uous unt countee
                   Ne seuent de l estoire uailant un darree.
                   Le chanchon ert perdu et le rime fausee
                   Mais Gauter de Douay a la chier membree
                   Et li rois Lawis dont l alme est trespassee –
             10  Ke li fache pardone la uirge honoree –
                   Par luy et par Gauter est l estoire aunee
                   Et le chanchon drescie esprise et alumee.
                   A Saint Dynis de France primerement trouee
                   Del rolles de l eglise escrit et translatee
             15  Cent anz i ad estee ch est ueritee prouee
                   Cil ke la chanchon fist l ad longement gardee
                   Ainz nel uoleit prendre a ueire nule darree
                   Ne mule ne palefreie mantel ne chair fourree
                   Ne unke en halt court ne fu par luy chantee.
             20  S entendre mei uolés ia uous serra countee
                   La uerité com Rome fu destruit et gastee
                   Et le cité fondu destruit et crauentee
                   Le pais exillés et la terre gastee
                   Et come la corone Ihesu d iloke fust enportee
             25  Les cloues dont li Rois out le soen char nauree
                   Et le digne suaire ou fu enuolupee
                   Au ioure du uendredy kuant du croice fu ostee.
                   Maint disgne reliqe i out pris et robbee
                   Par le roy Fierabras fu la citee praiee.
             30  Charls en suffrie puis maint dure iornee
                   Mainte faime et seifs et mainte conseuree
                   Et li riche barnage de France la loiee.
                   Hé Diex puis en fu tant lerme ploree
                   Et tante targe effreint et tant broigne fausee
             35  Et tant pié et tant poigne et tant teste coupee
                   Tant alme de payens fors de son corps ietee
                   Ore comence chanchon de bien enluminee[f.1u]
                   Puis qe Dieux fist Adam et Ewe ses espousé
                   Ne fu plus fier dist se seit bien escouté.II
             40  Seignors ore m escotez si lessés le noiser
                   Chanceon de droit estoire uous uoil ieo comencer
                   L estoire en est escrit en seint Dinis mouster
                   Les altres iugelours s en soilent preiser
                   Mais si ore en fuissent ci ensamble .x. milier
             45  Deuant eus osereie bien dire et affichier
                   Ke euls toutz ne seuent mie le monte d un diner.
                   Par moi orrez le ueire dunt ele muyt primer
                   Ieo ne uous dirray mye fable de losenger
                   Ainc dirrai de la corone au uerrai Iustiser
             50  Qi en Ierusalem sei lessa trauailier
                   Et ferir de la lance et nauerer et plaier
                   Et del seintisme clowes dunt hom li fist parcier
                   Les paumes en la croice et les piez cloufichier
                   Desi k en Golgathas uirent son sanc raier
             55  Et dirrai des relikes qe tant font a preisier
                   Qe Sarrazins robberent li gloton losengier.
                   Li fort roy Fierenbras fist le pais cerchier
                   Et l admirals ses piers qi le corage out fier
                   Par force bruserent Rome et feseint tresbucher.
             60  Hey Diex puis en murerent plus de .xxx. millier
                   De tels gentz k eink Dieu ne uoleint suplier.
                   Charls en somonde France por sa terre uengier
                   Et trestote la terre q il out a iustisier.
                   Ore comence chanceon huy mais a efforcier
             65  Ainc tel ne fu troué dé Adam ly primier.
                   Del fort roy Fierenbraz uous uourai comencier
                   Et del tres grant bataile q il fist od Oliuer.III
                  Baron ore fetes pees lessés la noise esteer
                   Chanceon de uerrai estoire plest uous a escouter
             70  De Laban d Espaigne uous uoile huy mais chanter
                   Et del roy Fierenbras d Alisandre sur mier
                   De plus trefier payen dunt ia oisés parler.
                   Del pier Fierenbras m orrés son noun noumer
                   Laban auoit a noun mult out terre a gardier
             75  Le roialme tint tote desqe la Rouge Mier
                   Et Aufrike et Europe Esclandie sans pier
                   E tint Perse et Surie iusk a playnes de Beaucler
                   Babiloingne la grant out il a iustisier
                   Si out Costentinoble qe tant fait a preisier
             80  Et trestot la terre ou home poet habiter
                   De le gent qe einke Dieu ne uoleint supplier

                   Et le moitié de Rome uolt il en fiefs clamer.
                   Pur ço moua la guere dunt uous m orrés countier[f.2r]
                   Bien quidoit tote li monde li deuoit enclinier.
             85  Babilans et Marsires si com m orrés counter
                   Et l admirals Bruans d outre la Rouge Meer
                   Cil furent tote troi frere a Laban escler
                   Mais desur els .iii. uolt par force seignurer.
                   Deus enfanz out li rois qe uous m orrés nomer
             90  Kar n est droiz ne reson ke les deie oublier
                   Le uallet fist li piers Fierenbras apeller
                   Floripas out a non le beal au uis cler.
                   Au droit comencement uoile ici retorner.
                   Laban d Espaigne s est alez desportier
             95  As puis sur Aigremore oueke ly .m. Escler
                   La fist ses urs saluages a ses hommes bercier
                   La ueissés meint uiautre maint brachet descoupler
                   Payens et Asçopars as espiés iuer
                   Curere par le marine et chacier maint sengler
           100  Maint ostur ueisés et maint falcoun uoler.
                   Laban ad fait tote sa gent mander
                   Pur la feste ueer et Mahon celebrer
                   Grant ioy demenerent deci q a l auesprer
                   Mais aincés q il s en tornerent orrunt altre parler
           105  Es uous un galeye qe deuoit ariuer
                   As pors sutz Aigremore l orent fait aancrer.
                   Sarrazins i kurrent por noueles demander
                   Mais nuls des notoners ne uolt od els parler.
                   Laban les fist deuant li amener
           110  Par mult ruste fierté les prist a demander[f.2u]
                    Diua dunt uenés uous ou deuez uous aleer
                   A ki est ly aueires qe fetes amener 
                    Sire  ceo dist li maistres  ne uous quer ge celer
                   Ieo su uostre home lige a uous me uienk clamer
           115  De cels de Romenye qe m ont fait desrobber.
                   Tiel auoir m ont robu ainc home ne uist son pier
                   .Xiiii. nefs auoye si deuoy sigler
                   El regne d Aumarie por purpres achater
                   L auoir et la richesces uous quidai presenter.
           120  Un uent nous fist a Rome parmi la far sigler
                   Kuant cil dedentz nus uirent einz el far torner
                   As espeies d ascier nous uindrent descouper
                   Nuls n i poout fors ieo sullement eschaper
                   Et cil de ma galye ou n i a qe fuir.
           125  Les altres firent toutz occire et desmembrer
                   A plus de .x.m. feseint les chefs uoler.
                   Un appostoille i a qe mult fait a douter –

                   Parentz est Karlemaine qe France ad a garder –
                   Cil uous quide mult bien del tot desheriter
           130  Et de Costantinoble par force exilier
                   Et uostre loy destruir et del tuit uergonder. 
                   Quant l entent l admirail du sens quide desueer
                   De maltalent et d ire comence a escomer.
                   Il estrest un baston par mi le fait froer
           135  Qi le ueist la teste et huschier et croilier
                   A mult tres grant merueile le poét esgardier.
                   Le soen tres grant fierté ne poet nule deuiser
                   Ainc payen ne li uist qe ne li couent trembler.
                   Mahonet en iura mal l oseint il penser
           140  Iamais si com il dist ne uoura reposer
                   S aura fait tote Rome treboucher et uerser
                   Et le pais destruir exillier et gastier
                   Et musters et chapeles et autiers uioler
                   Et as trestutz les moignes les bauliuers coper.
           145  Dusc a Ais le Chapele nel uaura arester
                   Charlemaine de France en fra les oes creuer
                   Se il ne uolt Mahon seruir et honurer
                   Puis fera as François lour seruage doner
                   Quatre deners par an pur lour chiefs rachater
           150  Ensi le uaura il du tuit disheriter.
                   Mais li uilaine le dist mult bien en reprouer
                   Qe mult i ad grant discorde entre faire et penser
                   Et tiels sei arde et bruit qi se quide chaufer
                   Et mielx ualt bon taisir qe ne fait fole parler.[f.3r]
           155  Ci comence chanceon que mult fait a loyer
                   Ainc n oistes si bon sil uous plest a escouter
                   Et tant fetes pur moi qel puys chanter.Iu
                  L admirail d Espaigne out mult le queor irree
                   Deuant sei appella Brullant de Montmirré
           160  Sortibrans de Combrés ses consailers priuee
                   Clamaton et Mordant Enbrunc et Tempesté
                   Brutans et Parsagon Gaubu et Tenebré
                   Et .xiiii. amaceours furent oue le ueil Baufomé
                   Sutz l oliuer en l ombre sunt al consail mandé.
           165  Laban d Espaigne fust droit en son tree
                   Sa maine mist a sa barbe s ad haltement parlee
                    Seignor  dist Laban  mult par est grant uieltee
                   Qe ensi m ont cil de Rome honye et uergundee
                   El dust moy estre par grant antiquitee
           170  Et a mon fitz Fierabras aprés le mien aee

                   Et tote Romenie est de mon irritee.
                   Ne me douterent guers quant ma gent unt robbee
                   Et aprés tut iceo occis et demembree.
                   Bien quidoi auer par tote itiel poestee
           175  Qe hom ne feseist chose qe fust outre mon gree.
                   Si ieo n ai d els ueniance tote a ma uoluntee[f.3u]
                   Ia ne place Mahon ne le soen bountee
                   Ke mais ne puis tenir a nule iour regautee 
                    Sir  dist Sortibrans  bien uous ai escoutee.
           180  Ieo uous ai bien tote iours seruye et honoré
                   Et uous et uostre fitz par droit lealtee
                   Ore oiés qe ieo die solonc le mien pensee
                   Cil qe uostre chien bate n ad a uous amistee
                   Ke mun seriant fait hunte a droit m a defiee.
           185  Romaynes ont mortz uos hommes ore soit si amendee
                   Qe pur un des nos soient .m. desmembree
                   Et le cité confondu et le mure crauantee
                   Et trestot le pais exillé et gastee
                   Et musters et chapeles et altiers uiolee
           190  Ne aient garantie n ewesqe ne abbee
                   Ne clerk prestre ne moigne ne nullie ordeiné
                   Q il ne soient trestot uielement menee
                   Des nés et des bauliures honie et uergondee
                   Ieske Ais le Chapel ne sumes arestee
           195  Charls aura le chiefs du bus desseueree
                   Et puis fai de ton fitz de France coronee
                   Kar c est ces heritages par droit lealtee. 
                   Dist Laban d Espaigne  uous dites uerritee
                   Ensi serra il fait ia n i ert trestornee.
           200  Ainc mais n oi conseile si bien deuisee 
                   Maintenant sunt ses chartres escriz et enseelee[f.4r]
                   De par tote la terre sont ly baron mandee
                   Rois princes amaceours duck et admirree
                   Du chiefs en Babiloine desi k en Durestee
           205  N i remist Sarrazin Persant ne Ecler
                   Qil ne soient ensamble uenu et assemblee
                   Et de Costentinoble desi k en Salatree
                   Et de Ierusalem cele seynt citee
                   Dusk a pors de Siglay uers le mont Tribuee
           210  Furent ensamble payens c este fine ueritee.
                   As puis sutz Mautrible sont Sarrazins ariuee
                   Aual le praerie sunt tendu tote ly tree.
                   .Iii. iors sont Sarrazins oue le roy soiornee
                   Tant k il sont de lasceté freschie et reposee.
           215  (Dedenz ont le nauye richiement apprestee.)
                   Li os durra .ii. lewes de lonc et de lee

                   Par .c. fois .m. Sarrazins aitant sunt esmee
                   Et s i furent par numbre .xxx. rois coronee.
                   Ore ait Dieux a Rome par le soue pitee
           220  Kar se il ne les succure tote sunt a mort liuereeu
                  Mult furent grantz les os de la gent l aduersier
                   Unkes Diex ne fist home que les poout preiser
                   Bien furent par .c. fois Sarrazins .c. millier.
                   Laban fist ses nefs tres bien apparailier
           225  Li mast sont halt et gros quant k om pot enbracier
                   .Iiii. uoilles i a de paille de quartier
                   Le fourme d Appolyn fist desur le mast drescier
                   En sa maine un baston pur François manacier
                   La sus li fet ly uens plus menu torner
           230  K alow ne guenchist quant fuist pur l esperuer.
                   D or et d argent font lour uassals chargier
                   Et de payne et de uine les emplent por mangier
                   De foere et d auayne qe seruent li destrer.
                   Assiez i a armes de fer et d ascier
           235  Et engines et pereres q il feront karoier
                   Dunt il quidoient les murs de Rome tresbuchier
                   Et les sales de marbre crauenter et pesser.
                   Lucafer de Baldas oue le corage fier
                   Apella Labam sil prist a resoner
           240   Sire admirals d Espaigne ore uous uoil ieo prier
                   De mult lonteime terre m aués fait trauailier.
                   Une doun uoiant uos hommes uous demande et requer
                   Par itiel couenant com uous m orrés pleider
                   Si ieo uous rent Rollant et le conte Oliuer[f.4u]
           245  Et Charls a le barbe et Naimlon de Baiuier
                   Richard de Normundi et li Danois Ogier
                   Et l orgoiluse barnage face mater et peiser
                   Donés moi uostre feil Floripas a mullier –
                   De trestote mon seruise ne quier ge altre lower –
           250  Et ieo la durrai France desi k a Monpeller. 
                    uolunters  dist Labam  s el uolt otraier. 
                   Aitant es uous la puceal ou n out qe seignurer
                   uestu d un dyapre unke ne uie tant chier
                   Ses crines sur ces espaules plus lusoient d or mier
           255  Sa char out bel et blank plus qe noifs en feuerrer
                   Les oes auoit plus ueirs qe nul falcon montener
                   Et le colour uermaile con rose de roser
                   La bouche bien seant et douce pur baisier
                   Et les leures uermailes com flur de pesker

           260  Les mameles auoit dures com ponme de ponmer
                   Plus sunt blanches que noifs qe chiet aprés feuerrer
                   Nully ne purreit sa grant bealté preiser.
                   La puceal discent du palefrei courser
                   Lucafer de Baldas la corust a l estrer.
           265   Feil  dist Laban  mult uous puis praiser
                   Ieo uous ai marié si uolés otraier
                   Par Mahonet mon dieu au melior chiualer
                   Qe home poeit trouer pur Franceis detrencher. [f.5r]
                    Sire qi est il dunc Ne moy deués celeer 
           270   Beal  ceo dist l admirals  qe uous deit nocier
                   Pur uostre amour deit Chals le chiefs couper
                   Et Rollant son neuewe et le conte Oliuer.
                    Sir  dist Floripas  lassés m ent consaillier 
                   Lucafer passe auant qe l em quide enbracier
           275  Et Floripas le fiert que ne l ad guers chier
                   De son poigne einz el dentz q el ly fist seigner.
                   Li rois out mult grant hunte mais nel se uolt irrer
                   Pur ceo qe home ne doit a femme coroucier.
                    uassal  dist Floripas  ore uous trahés arer
           280  Ensi ne deit home mye pucele manoier 
                   Lucafer out grant hunte s en prist a uergunder
                   Meultz uolsist qe ceo fust uncore a comencier.
                    Feile  dist Laban  lees tai fiancier
                   Et aprés la fiance te ferai nocier 
           285   Sir  dist Floripas  ceo ert au repairer
                   Quant uous aurés pris France et conquis Monpeller
                   Et il m aura rendu Rollant et Oliuer
                   Richard de Normundi et li Danais Ogier
                   Et Gyon de Burgoine qe ieo ai oie preiser[f.5u]
           290  Dunk le prendrai ieo se il moy deigne auer. 
                    Beal  dist Lucafer  ne ieo mielx ne uous quier
                   Si ieo ne les uous rende pris fai moi le chiefs couper
                   Mais ke uous m otroiés sullement un baiser 
                    uolunters  dist la puceal  uous l aurés santz dangier 
           295  Puis dist entre ses dentz  Fols coward losengier
                   Ieo ne uous baiseroi por .m. liures d or mier
                   Meultz ameroi ieo Mahon a renoier 
                   Labam apelle Estorgis et Brier
                   A Lucafer ad fait Floripas fiancier
           300  Quant il aura pris France si l aura a molier.
                   Li iors est trespassés si uint a nutier
                   Ly flos monta au port si prist mere a engrosser
                   Mult ont bone uent si dient ly notoner
                   Et cil entrent es nefs kar il uoldront nagier.
           305  Ly estermant s aprestent et tot ly notoner

                   Les uoilles font au uent a grant esploit drescier
                   Au desancrer sounerent .m. graels menuer
                   La marine fremist et bondist le grauer
                   Tant fu grant la freinte de la gent l aduerser
           310  De .x. lues pleniers oist hom le noiser.
                   Dieu ait a cels de Rome qe tot poet iustisier
                   Kar i lour crest grant hunte et mortel encombrer[f.6r]
                   Unkes en lour uiuant n orent tiel encombreruI
                  Mult fu grant l estorme de la gent payenye
           315  Xxx. lues de mere contienent lour nauye
                   Mult par eurent bone uent et l ure fu serrie
                   Le uent se fiert es uoilles qe plus tost les gwie
                   Qe nus falcons ne uoille quant il chace la pie
                   Et l escume en florist forement s est herechie
           320  De l angusse des neefs est la mer engrossie
                   Li uoilles et li mast funt grant taborie
                   Les escrois en oist hom .u. lues et demie.
                   Le barge Labam fust de grant segnorie
                   Ia de melior uassel n iert mais parole oie
           325  Grant estoit contremont et forme out de galye
                   Couerie estoit de serfs et oynt de pis bullie
                   Ne cremeit uent ne tempeste un ponme purrie.
                   .Iiii. mast auoit de halt chescone une archie
                   Et a chescon mast out .iii. uoilles drecie
           330  El plus halt fu le forme d Appolyn dreschie
                   En sa maine .i. baston qe contremont bailye
                   Et manace François pur ferir lés l oye.
                   Mult fu grantz ly chalanz et onourez par mestrie
                   Laenz sunt les estables as destrers de Surrie
           335  Et s i a ewe duce et beal praierie
                   Et as prisons mettre i a grant fermerie
                   Gaiols et karkans i out a grant baillie
                   Si sont les chiminés chescone a or batie
                   Et chastels et breteces maint chambre uautie
           340  Ou Labam d Espaigne gist et sei banie.
                   Oue li fu Lucafer et .iiii. rois de Nubie
                   Et .xiiii. amaceours du regne de Percie
                   Et ses fitz Fierenbras a la uis hardie
                   Et Floripas ses soor la beal et l acemie
           345  Et oue ly .xxx. pucels de la loy paienie
                   Totes feiles au rois de mult grant seignorie.
                   Labam d Espaigne fist mult grant curteisie
                   Tot la melior chambres a sa feile bailie.

                   En yuere et en esté i est la ros flurie
           350  Et la flur d aiglenter tote tens espanie
                   Le basme et le ment ducement i flarie
                   De trestotes flures la colur i condie
                   L enchens et la kanele i croit et l arabie
                   Ainc Dex ne fist espece dunt la flur n i condie
           355  Qi est en cele chambre a ioie use sa uie.[f.6u]
                   Laeinz est Floripas la gent et l acemye
                   La plus beal payem qe soit iusc a Russye
                   Oueke luy son follet a ky eal se banye
                   Ke luy chaunte songes a hour de complye
           360  Et fables et chaunceouns tant qe eal est endormye.
                   Ses puceles le seeruent qe ne le heent mye
                   Souent parle as els de France l esgarnie
                   Et del roy Charlemayn a la chier hardie.
                   Sa mestresce Maragonde le manace et chastie
           365   Feil k as tu dist Es tu du sens marrie
                   Ne només mais celuy qe no lay ad perie
                   Par Mahon mon dieu pres me su esragye 
                    Dame  ceo dist Floripas  ceo esteit musardye
                   S esteiés si dolent s esteye baptizie 
           370   Oil  dist Maragonde  meulz fustes detrenchie
                   Ke pur Franceis auer fustes tiel nourie
                   Kar dolorousement serriez employe 
                   Mais pur nient l em peise puys fust eal baptizie
                   Et si crust en Dieu le fitz seynt Marie
           375  Grant mestier i out Rollant et tot sa compaignie
                   Pur Gyon de Burgoyn lour salua eal la uie
                   En la tour d Aygremore qe uers le ciel humbrie –
                   La les out Labam puys en grant fermerie –.
                   Huy mais orrez chanceon de mult grant segnorie
           380  Orgoillus et superbe et de fier aatie
                   Con la cité de Rome fu od dolur perie
                   Maynt lance en fu freint et maynt targe parcie
                   Maynt alme du payem fors de son corps sachieuII
                  Mult fu grant l estorme de la payem gent
           385  Par. uii. fois sunt .c. mil si l estoir ne ment.
                   Luy mast hourtent ensamble et les uoilles au uent
                   De l angusse des nefs engroisse la mere forement
                   De l or ke luist es uoilles la marine resplent
                   Parmy la mere haltisme la nauye s estent.
           390  Tant nagent iour et nuyt a la lune et al uent –
                   Ainc n ourent destourber ne de oré ne de uent –

                   Ke el fare de Romenie la nauye discent
                   Le iour q il ariuierent fust fest de seint uincent.
                   .X. lues de riuage lour nauye purprent
           395  Les pontes gettent an terre tost et isgnelement
                   Les uoilles aualerent sanz nul arestement
                   Puis issierent des nefs le corps Dieu les acrauent
                   De lour pauylons fichier ne furent my lent
                   De paille et de cendalle a or ouré cointement
           400  Des pomels et des egles li or luyst et resplent[f.7r]
                   Li os dura .x. lues si l estoire ne ment.
                   Diex panse de cels de Rome par son commandement
                   Kar si ly ost de Rome n eit succurs erralement
                   La cité serra pris a doel et a tourment
           405  Ia n i purra aider amye ne parent
                   Labam ne prendroit d un sule rachatement
                   Ke li uoldroit emplir un uale tot plaine d argent.uIII
                  Tant ont ly payem gent et nagé et siglee
                   Parmy la mere haltisme est en le far entré.
           410  Puis ont lour ancres pris si se sunt aancree
                   Les uoiles auallerent et les pontz hors iettee
                   A .c. et as milliers discendent luy diffaié
                   Et ly pauilon fichié tost sunt tendu li tree.
                   La possés ueer tant penon uentelee
           415  Et tant aigle luissant et tant dragon dorree
                   Tant trefs et tant pauylon de brune paile rouee
                   Et tant riche tent de samite estellee
                   .X. luez totz pleniers en sont couuert li pree.
                   Labam d Espaigne est issuz de son tree
           420  Ensamble oue ly issierent .xu. rois coronee
                   Et .xiiii. amaceours qe sunt de Perse nee[f.7u]
                   Et l admirals de Cordres qe est de son parentee
                   Et Fierebras son fitz au corage adouree.
                   Encontre Labam sunt .x. graels sonnee
           425  .X. cors et .xx. busimes et .xx. tabours tymbree
                   Asçoparz ont sailli et deuant ly tumee
                   Deuant luy ont la mente espandu et iettee
                   Le glayol et le iunke par ont il ad passee.
                   Labam d Espaigne fu de mult grant fiertee
           430  La barbe out longe et dru iusc a neu de baldree
                   Et la teste plus blanche qe nuls flur d estee
                   De l un oil out a l altre demie pié mesuree
                   Mult out lees les temples le pis gros et quarree
                   Se il creist en Dieu le Roi de maiestee

           435  El siecle n ust roy de si tres grant fiertee
                   Mult est preuz de sa loi mais mult out crualtee
                   Kar il n out unkes de homme mercie ne pitee
                   A chescon pas q il passe l ont Sarrazins enclinee
                   Labam quide bien auer itiel poestee
           440  Qe hom ne feseit rien qe soit ultre son gree.
                   Labam apella Brullant de Montmirré
                   Sortibras de Combrers son consaillers priuee
                    Gardés qe .c.m. hommes seient mult tost armee
                   Pur gaitier le pais de lonc et de lee
           445  N i remeigne chastel dungeon ne fermetee
                   Muster ne abbeye qe ne soit enbracee
                   Ne femme n enfant qil n ait le chiefs coupee
                   Gardés ke lediement soient diffiguree
                   Les nonnailes et les moignes soient uilement menee
           450  La loi as cristienes uoil mettre a grant uilletee 
                    Sir  dist Sortibras  tot a uo uoluntee 
                   Il ad sonné .i. corn payens sunt ariuee
                   .C. et .l. mil furent – aitant sunt nombree –
                   Des herberges s en issent pognant tot serré.
           455  Lucafer de Baldas ad l ensigne portee
                   A .xx. mil payens l en ad auant gwiee
                   Ceo iour ont mult destruit seint cristientee.
                   Et Labam d Espaigne ad fait tendre son tree
                   Decouste un fontaigne iust un uerger rasmee
           460  Ly egle fu en son sur la pomel dorree
                   C est signifiance q il auront la citee.
                   Labam est assis as tables ad iuee
                   Et Sarrazins chiualchent baud et asseuree.
                   Lucafer fu deuant le halberc endossee
           465  Le mestre gonfaynon out en sa lance fermee.
                   Ardent chastels et uiles n i lessent fermetee[f.8r]
                   Ne muster ne chapelle q il n aient uiolee
                   Les prestres et les clercs ont abauliueré
                   Et moignes et hermites a grant dolour menee
           470  As nonels ont ieu et fait lour uoluntee
                   Puis toudrent les mameles chescon du coustee
                   Quant trouuent femme gros le queor li ont creuee
                   Et son petit enfant ont mort et enfondree.
                   Grant dolour i aueit par trestot le regnee
           475  .X. lues mesurés dist hom par uerritee
                   Ont ceo iour ars le pais espris et enbracee
                   Et ont le riche pais a dolour tournee
                   N i lasserent muster que ne soit enbracee.
                   De la cité de Rome ueit hom la clartee
           480  En son le Miraur en sunt alkun montee

                   Mult ont longemerit entr els le fu esgardee
                   Durement sei merueillent tot sunt trespensee
                   Mais il ne seuent mye de l ost la ueritee
                   Kar la fumé ert grant de part tot le regnee
           485  Qe les ad uerraiement la ueue destourbee
                   Kar si ceo ne fust c est ueritee prouee
                   De grantz .l. lues l ussent bien auisee.[f.8u]
                   Li hom de la terre s en sunt fuant tornee
                   Et femmes et enfantz qe sunt eschapee
           490  Fuant uont a Rome l apostoil ont countee
                   K en la terre de Rome sunt payens ariuee
                   Unkes en ceo siecle ne uist hom tant assemblyé
                   Plus de .xiiii. lues en sunt li champe poeplié
                   Nen a puye ne tertre qe ne soit enbracié
           495  Si ont plus des .x. lues le pais desroubee
                   Ne lassierent a occire ne moigne ne abbee
                   Ne homme femme n enfant ne prestre coronnee.
                   Quant l entent l apostoille durement l en ad peisee
                   Pur ceo q il n auoit my des chiualers a plentee
           500  Ne uolt issir de Rome s en out conseil demandee
                   Damedieu et saynt Pere ad forement reclamee
                   K il luy doynt pussance de tenir la citee.IX
                  L apostoille de Rome ad la nouel oie
                   Ke payens sunt uenu el plaines de Romanie
           505  Damedieu reclama le fitz sainte Marie.
                   Il ad mandé de Rome sa riche baronie
                   Au grant muster de Rom fu la parol oie.
                   L apostoille de Rome l ad primer comencie
                    Seignurs kel le froms franc gent segnorie
           510  L admirals d Espaigne ad no terre seisie[f.9r]
                   Il en ont ia gastee un mult grant partie
                   An brefe terme serra ceste terre exillie.
                   Qui bone consail saura uienge auant si nus die 
                   Un chiualer se drece qe fu neez de Pauye
           515  De le roy de France tient Placence et Iuorie
                   La barbe auoit chanu et la teste florie
                   Garins auoit a non mult out chiualerie
                   Sages fu de parler mult auoit de uoidye
                   D un des quarters de Rome auoit la seignorie
           520  La Tour Croissant gardoit si l auoit en bailie
                   Et dist a l apostoille  Ne uous atargez mye
                   Enuoiés tost en France au roy de Saint Dynye
                   Se luy mandés pur Dieu et soccors et aie

                   Et si ceo ne fetes tote Rome est perie
           525  Kar Laban d Espaigne i est oue ost banye
                   N a lassé Sarrazin desi q en Aumarie
                   Ne en Ierusalem ne en tote Parsie
                   N a remis amaceour iusk en la Mere Rusie
                   Qil ne sunt uenuz par mer a grant nauye. 
           530   Sir  dist l apostoille  si le altre otrie
                   Anuit mouerent luy messanger a la lune serrie
                   Ceo serra sauoir si Dieux moy beneye
                   Mult i a de no gent mort et malbailye
                   Et il se fait mult qe sage que par altrie se chastie
           535  Tant qe aiomes leiser seit cel ouer furnie 
                   Aprés parla un quiens de mult grant baronie
                   D un des quartiers de Rome auoit la seignorie
                   La Tour Noyron gardoit si l auoit en baillie
                   Parentz est l apostoille et neez de Lumbardie
           540  Sauaris out a non fitz le duk de Hungrie
                   Cosins germains esteit Richard de Normundie
                   N out plus hardie baron en tote Romenie.
                   Cil ad parlé en halt s a la teste dreschie
                    Par foai sir appostoille ceo n otreie ieo mye
           545  Qe cil de Rome facent itiel recreandie
                   Quant encore nen est lance esquassé ne brusie
                   Ne halbers derompu ne fort targe parcie.
                   Par le baron seynt Pier qe ieo adoure et prie
                   Meulz uoil que ma chars seit en .xxx. luez parcie
           550  Et mes halbers rompu ma broigne desmailie
                   Si ceste fole gent est ici afuye
                   Ne deit estre parole escouté nen oye
                   De mult petite chose est tiel gent esmarrie
                   Ne nous poet uenir ore par terre uilenie
           555  Qe cil du Miraur ne l aient tost oie.
                   Honis seit qe primerains pensera cowardie 
                   Hahy dolant chaitifs mar uirent s aatye[f.9u]
                   Qe qe Romaignes deuisent est la uile estormye
                   Bien .xiiii.m. hommes uegnent par la chaucie
           560  N i a cil qe n ait nés ou bauliure trenchie
                   Ou le poigne ou l oraille pres du chiefs rongie
                   Del sanc qe d els curreit est la rue baynye.
                   Tres deuant l apostoille chescone d els se crie
                    Sir merchie pur Dieu le fitz seinte Marie
           565  Mortz sunt la gent du regne si de uous n ont aye 
                   Kuant Sauaris l entent tote le sanc luy formie
                   Ses armes demanda s a la broigne uestie
                   Et lacea un uert healme ou luy or reflambie
                   Et a ceynt l espee qe fu cler et forbie

           570  En la place luy trahent son destrere de Surie
                   Ke est blankes cum noifs et gutex com la pie
                   Bien irroit a playne .u. lues et demye
                   Ia ne li lasseroit la teste lés l oie.
                   Sauaris est montés si ad l ensigne seisie
           575  Un corne ad fait sonner sus en la tour uautie
                   Romaignes keurent as armes la uile est estormie.X
                  Mult fu grantz l estorme en Rome la citee
                   Au muster sunt les seynes au grant effroi sonee
                   Sus en Palais Croissant est l olifant sonnee
           580  Romaignes comunalment sunt mult tost adoubbé
                   Et li clerk et li lais li moigne et luy abbee
                   En un place i sunt uenu et assemblee[f.10r]
                   .L.m. furent quant furent aprestee.
                   .uii. contes estoient a Rome qe estoient chacee
           585  S i auoit .m. piers n i ad cil qe n ait fiertee
                   Deuant toutz les altres ad Sauaris parlee –
                   Mult ert bones chiualers et de grant parentee –
                   Et dist a l apostoille  Si m ert grantee
                   Anuyt m en isteray quant il ert auespree
           590  Atote .c. chiualers qi bien serrunt armee
                   Et s i serrunt oue moy mil seriant adoubbee
                   D armes et de chiuals garnye et aprestee
                   Desi q en Miraur n i serromes arestee
                   C este la mestre garde de tote la citee
           595  Ke Mont Cheurel aureit aukes trespassé.
                   Quant message ne nous uient laenz sunt enfermee
                   Ou il sunt endormy ou il sont oublyé
                   Ou il n osent issir tant sont espountee
                   Mais home saura anuyt si Dieu plest la ueritee 
           600   Beau nees  dist l apostoille  mult aués bien parlee
                   Et nous enueierom un messager priuee
                   Cel part que hom dist q il sunt ariuee
                   Et puys enueierom en France le regnee. 
                   Ceo conseil ont en Rome tote ensamble loee
           605  Mais luy quiens Sauaris ne l ad pas otraié
                   Ke hom lur enueit en France ainz lur ad deueé.
                   Las mare lour diffendi chier serra comparee
                   Kar Rome en fu destruyt et la mure crauentee
                   Aitant ont lassé deci k a la uespree
           610  Par la cité de Rome sei sunt mult tost armee
                   Belement sei rangerent au mur et au fossee
                   Tote sunt ly mure de Rome de quarels enpennee.
                   Lucafer de Baldas discent al mestre tré

                   Deuant Laban uint forement l ad enclinee
           615  uoiant tote ses barnages l ad son eschece presentee
                   Moignes prestres et laies qe sunt encheenee
                   Hermites et enfantz tote lor pogne lié
                   Et as femmes et pucels les oes furent bendee
                   Totes uifs les presentent deuant l admirree.
           620  Dist Labam d Espaigne  Ore aués bien erree
                   Par Mahon Lucafer seruy m aués a gree
                   Ne purra remanere qe ne soit guerdonee
                   Gardés qe une sule ne soit enprisonee
                   Maintenant soient tote occis et descoupee
           625  Ne uoile qe my seriant soient encombree.
                   Ore alez uous ent sanz nule demoree
                   Mahon te benoye et Appolyn ly senee 
                    Sir  dist Lucafer  a uostre uoluntee 
                   Les chaitifs en menerent hors de l ost en une pree
           630  La furent tote ensamble occis et descoupee
                   Les almes en receut Ihesu de magestee.[f.10u]
                   La nuit ont Sarrazins grant ioie demenee
                   Li plusurs ont dormye et li altre ueillé.
                   Sauaris fu armé en Rome la citee
           635  Et Garins de Pauy au corage adouree
                   .C. chiualers as armes ont oue els amenez
                   S i furent plus de .m. sur les chiuals monté.
                   De Rome s en issierent quant il uint al uespree
                   L apostoille les a a Ihesu comandee
           640  Deuant l our q il reuegnent auront maint cope doné
                   Et maint pié et poigne et maint membre coupee
                   Grant mestier lour auront li bon brand asceree.
                   La tour ont costié ne se sunt arestee
                   Desi k a Mont Cheurel n i out reigne tiree.
           645  Desuz en Miraur out un ualet montee
                   Kuant il uist ces de Rome n en a nul auisee
                   Isnelement discent le prouost ad contee
                    Sir li Sarrazin uiegnent qe .iii. iours unt furee
                   Mult mei uient a merueille dunt il sunt ariuee
           650  Si bien le uolés fair tote sunt debarretee
                   A tote iour uous serroit mais a honur tornee. 
                   Quant li prouos l entent s ad .i. grael sonnee
                   Il et tote si home sunt mult tost adoubbé.
                   Du Miraur cil sunt belement aualee
           655  Et uegnent a la port s ont les hus debarree
                   Luy bone destrer lour sunt deuant els amenee[f.11r]
                   La furent tote ensamble pur combatre rangee
                   Mais Sauaris s en parle qe sauoit lour pansee
                    Diua ne uous moués seés asseuree 

           660  Li prouost l entendi mult l ad bien auisee
                   La porte luy ouerie auant l ad appellee
                   Maintenant et tost i sunt la sus montee.
                   Sauaris et Garins sunt el chastel montee
                   Ke tant par esteit fort qe ne doute hom nee
           665  Il n a garde de siege s il n est afamé.
                   La est luy Miraor dunt hom ad tant parlee
                   Ki par le halt estage a son chefs hors boutee
                   .Xxx. lues uoit bien et de longe et de lee
                   Cil qe l ost ont ueu seuent bien la ueritee.
           670  Huy mes orrés chanchon de grant nobilitee
                   Si li uers en sunt bien oie et escoutee
                   Ainc mais n oistes nul de si tres grant fierteeXI
                  Sauaris est montés en somet en la tour
                   Et Garins de Pauye et maint altre de lour
           675  Deuers la mer sei puerent dedenz la Miraour –
                   La lune lussoient cler un poi deuant le iour –
                   Et uoient le grant ost de la gent payenour
                   Ke bien duroit .x. lues enuiron et entour.
                   Li prouos le counta qe mult out grant paur
           680   Sire si ueissés heer la tres grant dolour
                   Et la grant discipline et la grant tenebrour[f.11u]
                   Ke heer feseint des nos cele gent payenour
                   N i laisserent guarir ly grant ne ly menour
                   Les testes lour trenchierent del bon brand de colur
           685  Del Miraur la sus oimes mult grant plour
                   Mais unkes n out nule hom sa einz de tiel ualour
                   Qe l anunciast a Rome tant aueint grant pour.
                   Labam l emperour est de mult grant ualour
                   .Xu. rois ad oue li et .xiiii. amaceour
           690  Et tote luy Sarrazym iusq a la Terre Maiour
                   Bien sai ke les Romaignes en aueront le peiur.
                   Si ne fussés uenu par Dieu le creatour
                   Tost quant fu anuté lour guerpis la tour.
                   Pur amour Dieu beau sir del tote le monde Seignour
           695  Qe dist ore l apostoille et si senatour 
                    Certes  dist Sauaris  mult sunt en grant freour 
                    Par foy  dist li prouost  ci ad trope longe soiour
                   Ainz qe ieo ici remeine guerperai m onour. XII
                   Dist luy quiens Sauaris  Sire prouos entendez
           700  Pur icel Seignour qe en croice fu penez

                   uous requer ge qe cowardie ne seit ia purpensez
                   Chescoun sei peine de bien faire ia n i ert trestornez
                   Alomes nous la dehors les gonfainons fermez
                   Oue .u.m. elmes les freines abandonez
           705  Et uous sir prouost cest porte bien gardez
                   Tant qe sums reuenu et oue Sarazins couplez. 
                    Sire  fait luy prouost  si con uous comandez 
                   Sauaris et Garins auale les degrez
                   De la tour haltisme qe bien esteit pauuez
           710  Et sei arment erallement les espeies ceintéz
                   Et uestent les halbers qe bien estoit saffrez
                   Et si lacent les elms par les bons quirerz.
                   Kuant il furent apparailé si sunt encheminez
                   De la cité s en issent belement aroutez
           715  Et li prouost ad clos la port oue gogons acerez.
                   Sauaris chiuache auant s ad la lance coulez
                   Et ad ueu les tentes des Sarrazins diffaiez
                   Fierement poine le destrere par ambedeus les costez
                   Ore aueront il encontre einz mydy passez
           720  Kar Lucafer de Baldas s est issuz de son trez
                   Si demanda ses armes s est mult tost adoubez
                   Oueke luy .x.m. Sarrazins les escuz au coustez
                   Pur gaiter et abeiser seint cristientez.
                   Quant il furent apparailé si furent touz aroutez
           725  Et gardirent uers destre uers Rome la citez
                   uirent uenir nos barons belement aroutez
                    Par Mahon  dist Lucafer  ore auomes bien errez
                   Ieo uei ore le barnage de Rome la citez [f.12r]
                   Et ad dist a ses compaignons  Seignors ore i ferrez
           730  Gardés qe il seient totz descoupez
                   Gardés qe nully ne seit ransonnez 
                    Sir  feseint si home  si com uous commandez 
                   Sauaris point le destrer par ambedeus les coustez
                   Et Lucafer uers luy les gonfainons leuez
           735  Ambedeus lour lances sur l escuz sont frossez
                   Par uertu de lor coups ambedeus sunt crauentez
                   Bone sont les halbers qe ne sont desmailez
                   Ambedeus par grant uertu sunt es piez sailez.
                   Grant hunte out luy rois kuant il fu tresbuchiez
           740  S ad traite l espé par mult grant crualetez
                   Sauaris en requiert par mult ruste fiertez.
                   La donerent maynte cope sur les healmes gemmez
                   Par uertu de les coups retentisent les preez
                   A poi en fu Sauaris malement menez
           745  Mais la barnage de Rome li ont tost rescousez.
                   Adonke comencent l estour du tote a renouelerz

                   Chescon poynt uers l altre com falcons muez
                   Maint lance i sunt pecie et maint escu froez
                   Maint braz et poigne d ampartz descoupez
           750  Et maint alme d amparz de lour corps iettez
                   De le sanke qe d els court est le champe sanglentez.
                   Ore pense Dieu de nos contes par le soen bountez
                   Kar einz q il retournerent aurent grantz destourberz
                   Kar de l ost l admiraile sunt .u.c. esporonez
           755  Pur succurer Lucafer i sont abaundonez.[f.12u]
                   Kuant nos contes uirent q il ne porreint durerz
                   uers la cité de Rome en fuie sont tornez
                   A la port i sunt uenuz mult tost i sont entrez
                   Luy porter ad la porte aprés els bien barrez.
           760  Les burgeis de la uile sunt grandement espountez
                   Quant oirent la uerité de l admiraile fiertez.
                   Sauaris s en est a l apostoille alez
                   Tote luy ad conté come il furent errez
                    Ha riche sir mercy tote sumus desmenbrez
           765  Tiel host unke ne ui ne ia ne uerreez
                   Com l admirals ad amené oue nefs et od galez
                   Il i ad plus de .iii.c.m. oue les helmes gemmez.
                   Pur Dieu li tote possant ore sir nus consailez 
                   Quant l entendi l apostoille grant doel ad demenez
           770  Il ad fait soner les saines par la citez
                   Tote la comunalté sunt mult tost adoubez
                   Et al fossé i sunt belement rangez.
                   La ueissés l asalt mult tost a comencerz
                   Les payens oue engines font les peres uolerz
           775  Et oue grant pikois le mure a tresboucherz.
                   La ueisés maint quareas espessement uolerz
                   Oue turkois et oue arks firent les setes culerz
                   Et nos barons sei defendent au mure et au fossez.
                   Quant uint al uespré l asalt ont arestez
           780  Les gaites en la cité sunt ordeiné au fossez[f.13r]
                   Pur espier l ost qe ne pussent entrez.XIII
                  Au matyn quant son l abe et le iour fu cler
                   En ala l apostoille pur sa messe escouter
                   Puis en ad fait mandere si riche bacheler
           785  En le muster de Rome se font toutz assembler.
                    Seignors  dist l apostoille  conseile uous uoil demander
                   L admiraile uult la cité par force tresbuchier
                   Et nos corps destruir et a uile mort liuerer
                   Bien sai qe longement n i purromes durer. 

           790  Un chiualer sei drece qe le corage out fier
                   Sa barbe out longe et blanche iusc a neu du baudrer
                   Et ad dist a l apostoille  Sir ne uous estoit maier
                   Kar la cité est grandement fort ne uous estoit douter
                   Et de contes et barons ad mult bele assemblé
           795  Nous defenderoms la cité quant ke poromes durer. 
                   Et respont Sauaris qe fu noble beer
                   Et ad dist a la appostoile  Beau sir ore m entender
                   Si uous dirrai conseile a meulz qe ieo sai deuiser
                   Comandez qe uos barons sei facent armer
           800  Et tote la comunalté sanz nule delaier
                   uers nos enemis irroms Dieu nus poet aider 
                   Et respont l apostoille  Bien le uoil otraier
                   Ore as armes seignors franke chiualer
                   Chescon de uous sei peyne l estour bien mantener
           805  Et ieo serrai uostre chiueteyn par le baron seint Pier
                   Dieu nous doynt sa grace de bien repairer
                   Et de bien nous deliuerer de la gent l aduerser 
                   Sa mayn en ad leué si lor comence a assoiler
                   De totes lour pechiez puis lour iour primer.XIu
           810  Ore s en uois l apostoille por sun corps armer
                   Un acketon ad mis en son dose bien stoffee
                   Un halberc en sorte mult menu maillee
                   Ceinte ad un espee de fine ascer tempree
                   Amont desur son chefs l em mist un healme gemmee.
           815  Une esquier ly ameyne son destrer soiornee
                   Par l estreu s en est sur bachant montee
                   Sa lance prist en sa mayn le gonfainon leuee –
                   Le forme de saynt Pier la dedenz fu painturee –
                   Et tote si princes furent mult tost adoubbee
           820  De la cité s en issent quant furent aprestee.
                   La porte en ad li prouost aprés els bien fermee
                   Et les burgeis en la cité au fossé sont rangé
                   Pur deffendre la uile tant cum il soient retornee.
                   Ore pense Dex de nos contes par le soen pitee
           825  Kar einz qe il reuendront auront maynt cope doné
                   L apostoille fu deuant le gonfainon leuee
                   Et Garins de Pauye li uasals adouree
                   Et Sauaris en l arergard le freine abandonee
                   Belement en le champe pur combatre eschelee.[f.13u]
           830  L apostoille broche bachant par ambedeus les coustez
                   Luy roy de Nubie luy ad encontree
                   [. . .]

                   Ke luy rois sa lance en .iii. peces ad froee.
                   Au primer iuste q il firent s est l apostoille uersee
                   Luy rois discent an pié s ad sa uentaile delascee
           835  Ia l ust coupé la teste quant uist la corone rasee
                    Hey glout  dist luy rois  come suy uergondee
                   Ieo quidai auer iuste oue rois ou oue admiree.
                   Meulz tei resembleroit sur ton salter solfer
                   Qe en champe par force escu ne lance porter
           840  Il te resembleroit meuz en clostre uos cloks soner
                   ua si montés uostre chiual Mahon te doint encombrer
                   Kar si ieo ore te occis mon pris fu abeissee. 
                   Tant ly aida li rois q il fu en chiual montee
                   A plus tost q il pout en fuye est tornee.Xu
           845 L apostoille de Rome a la terre fu tresbouchee
                   Entre Sauaris et Garins mult tost est rescusee
                   Par le myely l ont del grant ost amenee
                   Tant qe fu a si home n out reigne tiree
                   Adonke retornerent par mult grant airee
           850  Pognant oue grant air uers l ost l admirree.
                   Dist luy quiens Sauaris  Par li Roy de magestee
                   L apostoille iray uenger sanz nule arestee 
                   Il ad coilly sa lance s ad le destrer galopee
                   uers ly roy de Nubie s en est ferement hastee
           855  Une coupe sur l escu par grant uertu l ad donee
                   Ne luy garoit halberc ne aketon stoffee[f.14r]
                   Parmy le corps li est luy fort lance coulee
                   Par uertu del coupe est luy rois a mort uersee
                   Et Garins et luy altre furent si esprouee
           860  Qe en une poy de hure unt .m. a mort iettee.
                   Aitant s en uint pognant sir Tanpine del Gwee –
                   Cosine esteit l admirail pres de sa parentee –
                   Oue luy .l. chiualers combatant et esprouee
                   Sauaris ont ateint deiuste un brulet rasmee
           865  Iloec ont nos barons malement menee
                   Iloke i fu mainte membre d amparz descoupee
                   Et s i furent d ampartz plusurs a mort ietté.
                    Ahy Deux  dist Sauaris  par le toen bountee
                   Ou est ore mysires l apostoille alee
           870  Si nous ne luy socuromes ceo ert grant crualtee 
                   Hastiuement de l host est il tost galopee
                   Deioste un grauer ad l apostoille trouee
                   Adonke ad Sauaris grant ioi demenee.
                   Sauaris sone .i. corn s ad ses compaignons resemblé

           875  uers la cité de Rome ont lour chemyn tornee
                   Kar s il ont attendu n out .i. soul uifs eschapee.
                   Le porter de la uile les ad le porte defermee
                   Aitant est l apostoille oue nos barons entree
                   Maintenant i est la porte bien barree
           880  Et les Sarrazins l enchacent iusqe au mestre fossee.
                   Lucafer comande l asalt adonqe a renoueler
                    Sir  feseint si home  bien uoloms otraier 
                   La ueisés oue grant pikois mainte pere tresboucher
                   Et cels dedenz Rome ont maint pere contreual ruee
           885  Et sei rangierent au mure belement et serree
                   Oue grantz pers fesoint mult grant lapidee.
                   Kuant il uint al nutier l asalt ont lessee
                   L apostoil s en uoit au palais principee
                   Et Sauaris et les altres que Dieu ad benee
           890  Tote la nuyt reposent desi qe au matinee.
                   Et l admyrals Balans en est issuz de son tree
                   uers la cité de Rome en ad son uis tornee
                   Brullant et Sortibrant ad a li apellee
                    Diua  dist l admirails  coment aués erree
           895  Romaignes ont mortz mes hommes et malement menee
                   Le bon roy de Nubye s est a mort iettee
                   Et my altre barnage ont uilement menee.
                   Si d els n ai ueniance iamés ne serrai liee XuI
                  Dist l admirals Balans  Seignurs qe me loés
           900  uous saués bien que cels de Rome m ont grandement uergondés
                   Heer perdy ii.m. de Persans et Esclers
                   Dont i ai le queor dolerouse et irrés 
                    Sir  dist Sortibrant  uo gineor mandés[f.14u]
                   Et il uous conseilera coment les conquerés. 
           905  Dist Laban d Espaigne  Ore seit com dit aués
                   Aleez luy pur moi guerre sanz nule demorés 
                    Sir  dist Sortibrans  si com uous comandés XuII
                   Sir Sortibrans a mandé pur Mabon l engineor
                   Et il est tost uenuz deuant l empereour.
           910   Diua  dist Labam  por quei fetes soior
                   ua aparailler uo engines si assailer la tour 
                    Sir  ceo dist Mabon  respit me doigne .iii. ior
                   Kar la fosse est parfonde q est decea la mure.
                   Mais par matine par Mahon quant parsone le iour
           915  Me uoil auer .m. charetes au bois sanz soior

                   Si en frai engines et berfrois a melior
                   Si chargerai les charetes mult bien sanz delaiour
                   S emplerai les fossés k ome poet aler au mure
                   Et puis dreceray mes berfrois od force et od baudur
           920  Ke .c. de uos barons i poet aler au tour
                   Et d altre part i uendront uos nefs tote ensur
                   Si dresceray les bateles a la mast maior
                   Qe uo gentz i porent les fossés aler sure
                   Et donkes ces de Rome conquerez a uigor. 
           925  Labam li ad baisé  Mahon te dointe honor[f.15r]
                   Si ieo puis uiure te fraie riche de tresor
                   Et tote ti nacioun aprés le toen iour 
                   L engineor s en torne par mult grant baldour
                   Ses hommes en apele si lour dist par duzur
           930   Demaine par matyn quant parsonne le iour
                   Apparailez .m. charetes oue destrés de soiour
                   Si irromes au bois sanz delai ne demur
                   Si chargeroms nos charetes si seroms tot enseur
                   S empleroms les fossés de Rome tuit entour
           935  Oue reimes et oue trounkes k om i poet aler au mure. 
                    Sire  feseint si home  ore i seit a bone hure 
                   Tote la nuit reposent iusq aclarist le iour
                   Maintenant sunt les charetes aparailé sanz soior
                   Au bois repairerent si feseint lour labour
           940  Les cheines abatent et sei chargent sanz delaiour.XuIII
                   Ore est l engineor Mabon au bois alee
                   Les charetes oue grantz trounkes ont mult bien chargé
                   Puis ad il errallement ses charpenters ordeyné
                   De parfer les berfrois oue haches asceré.
           945  Et il fesoint hastiuement sanz nule demoree
                   Puis chacent lour charetes uers Rome la citee
                   S emplierent les fossés de l admirable citee
                   Puis enhaucierent lour berfrois si l ont bien fiché
                   Qe .c. chiualers armez i poet aler au fossee.
           950  Adonke ueissés grant doel dedenz la citee[f.15u]
                   Kuant uirent les fossés tote entour paremplé
                   K om poeit bien au mure et uenir et aler
                   Les nonails et les femmes comencent lour deies tirer
                   Tantost errallement sei feseint armer
           955  Et sur le moure alierent por combatre aprestee.
                    Ha Deux  dist Sauaris  par le soen pitié
                   Nous doint grace et power de tenir la cité 
                   Seint Pier entr els est haltement reclamee.

                   Labam l empereour ad haltement escriee
           960   Seignurs ore en pensez d asailer la citee
                   Qi bien huy se contint tote iour auera m amitee 
                    Sir  feseint si homme  a uostre uoluntee 
                   Fierabras sone .i. corn Sarrazins sunt tost adobbee
                   Et sei rangierent belement au mur et au fossé
           965  Si archent oue lour arks par grant randoné
                   Les setes feseint uoler espessement en le citee
                   Et ces dedenz oue grant peres feseint grant lapidé
                   Maintz d ampartz sunt occie et dismembree.
                   Les nefs de par la mere sunt ariué au fosssé
           970  Et lour bateus au chefs du mast tote contremont fichee
                   Laenz furent Sarrazins qe Dieu dointe mal dehee
                   Et sei combatent oue nos barons mayn a mayn sur le fossé.
                   Adonke oissés grant bruyt dedenz la citee
                   Mais nekedent il sei difendent com uassals esproué
           975  Maint grant pere de la mure ont contreual ruee
                   Et Sarrazins oue grant pikois les peres ont quartelee.[f.16r]
                   L asalt dureit cele iour iusqe a l anutee
                   Quant uirent la nuyt obscure l asalt ont lessé
                   Les Sarrazins sei retreihent si sont as herberges alee
           980  Et cels de Rome gaitierent tote la nuit le fossé.
                   L admirails Balans s est grandement irree
                   Qe les mures de la cité ne sunt a terre tresbuché
                   Grandement blasma ses hommes mult s en est forsenee
                    Sir  ceo dist Lucafer  s il moy soit grauntee
           985  Ieo uous dirrai un conseile qe uous uendra a gree. 
                   Luy traitre Lucafer ad un treson porpensee
                   Qe il sei contrefetra les armes de la citee
                   Et tote son pensé s est a Labam monstree
                    Sir admirail d Espaigne  dist Lucafer li diffaié
           990   La cité est mult fort et de bone gentz reemplee
                   Il defenderont la moure bone piece n aueroms l entré
                   Mais par une uoidie noun qe i ai purpensé
                   Il i ad dedenz un conte de mult grant crualtee –
                   Sauaris ad a non mult est de grant parentee –
           995  Chescon iour i s en iist as armes s est oue nous mellé
                   Mainte teste en ad coupé de uos gentz disfaié.
                   Ieo ai bien ses armes conu et auisee
                   Et trestotz ses compaignons solom sa difficulté
                   Ieo m en irai annuit au solail esconsee
         1000  Oue .x.m. Sarrazins le meulz de mon regnee
                   A cest bois suz cest puye prés de la citee
                   Et quant nus sumus totz logié et herbergé
                   Si changeroms nos armes de nos escuz bouclé
                   Si uesteroms les armes contrefait cels de la citee.

         1005  Et quant Sauaris est issuz et oue uo gentz mellé
                   Moi et mes compaignons chiualcheroms uers la citee
                   Quant cels dedenz nus uerront ieo sai de ueritee
                   La port nus oueront s aueroms l entree
                   Kar nos armes serront semblables a Sauaris lor awoué
         1010  Et kuant nous la dedentz aueroms l entree
                   Tantost le mestre port serra mult bien fermé
                   Adonke oue nos bones brandes feroms grant meslee
                   Totes qe seunt atteint aueront les chefs coupee. 
                    Certes sir Lucafer uous auez bien parlee
         1015  Unkes en mon uiuant n oi conseil si bien deuisé
                   Et uous pri et comande que cest oure sei parforné 
                    Sir  dist li Sarrazins  ia ne serra desuee 
                   Tantost com la nuyt en fu aprochié
                   Lucafer oue .x.m. homes al brulet se sunt hastee
         1020  La ont lour armes purtrait od la lune claretee.
                   Quant il furent aparailé si sont tost adoubé
                   Tote la nuyt reposerent iusca a la matinee.
                   L endemayn par son l albe le solail esclaree
                   Sauaris sonne .i. corne en la tour batellee.
         1025  Sauaris et si compaignons furent mult tost adoubbé[f.16u]
                    Ore as armes seignors franke gent honoree
                   Seignurs ore de bien faire seit chescone purpensee
                   Pensés de uo terres et de uos heritee
                   Des uos femmes de uos enfanz qe sont de iofne aee 
         1030   Sire  feseint luy princes  a uostre comaundee 
                   A ceste parole si sunt il totz aprestee
                   Errallement s en iissent de l admirable citee
                   La port de la uile est aprés els bien barree.
                   Sauaris fu deuant s out le gonfanon portee
         1035  Fierement esporonent deuers le gent disfaiee
                   Mainte lance i fu effraint et maynte targe parcié
                   Maint poigne et membre i est le iour detrenché
                   Del sanke qe d els court est le champe sanglenté.
                   Quant Sauaris en fu plus entre Sarrazins mellee
         1040  Lucafer en issye hastiuement del brulet rasmee
                   Et tote si altre compaignons mult sei sunt hastee
                   Deuers la cité de Rome ont fieremant esporoné.
                   Quant Lucafer s en uint au port si demanda l entree
                    Totz sumus descomfis oue le gent disfaiee 
         1045  Quant li prouost les uist s out la port desbarree
                   Les Sarrazins lesseit entrer – allas qel destinee –
                   Kar luy prouost quidoit q estoit Sauaris lour auowee.
                   Quant il ourent l entré mult tost sunt il escriee
                    Barons ore de fier bien seit nully ransonee 
         1050  Li prouost en ad Lucafer mult tost descoupee
[f.17r]
                   A toutz cels q il atteignent feseint les chefs uoler
                   Le sanke des nauerés en court par la citee.
                   La porte en uont fermere sanz nule demoré
                   Bien sei aueignent qe ussoient l entree.
         1055  A la porte del secunde baile sunt plusurs hastee
                   La sei diffendent Romeignes la port ont bien barree
                   Mais tote la primer baile fu des Sarrazins poeplee
                   Si abatent les garrettes tote contreual luy fossee.
                   Quant Sauaris out bien oue Sarrazins couplee
         1060  uers la cité de Rome s en est mult tost hasté
                   Et tote si altre compaignons aprés luy aroutee
                   Mult furent de lour gentz icest iour desmembré
                   De .u.m. ne rememdreit qe .iii.c. sanz falseté.
                   Sauaris poynt le destrer s est grandement hastee
         1065  Tote dreit iusq a la port si quidoit auer l entree.
                   La port comanda ouerer mais il le fust desuee
                   Kar luy Sarrazins fu dedentz qe Dieu doint mal dehee
                   Qe ont la port bien clos oue goions asceree.
                    Allas  dist Sauaris  tote sumus detraihee.
         1070  La uile est seisie oue Sarrazins disfaiee
                   Chescoun de uous sei confes ne seit peché celee
                   Puis retorneromes arer kar pres sumus finee
                   Chescone feer son enemye oue le brand asceré
                   Tant que pooms durer n i seoms arestee[f.17u]
         1075  Ihesu receiuera nos almes li Roys de magestee. 
                   Adonke demeignent grant doel tote luy barnee
                   Chescone bate son petrine s ont merchie clamee
                    Dieu eit mercie de nos almes k en croice fu penee 
                   Adunk sei sunt hastiuement contre Sarrazins esporoné
         1080  Sauaris et si compaignons furent si esprouee
                   K en poi de hure ont des Sarrazins .u.c. descoupé.
                   Au part du fyn en fu tote les contes detrenché
                   Et Garins ly bone beer qe fu en France nee
                   Salf ly conte Sauaris tote soul fu resmee
         1085  Son bone destrer luy fu desuz luy detrenchiee
                   Mais nequedent as Sarrazins ad maint ruste coupe donee.
                   Kant il ueit q il fu pres de sa mort finee
                   uers la porte de Rome s est grandement hastee
                   Kar uncore il quidoit iloec auer l entree.
         1090  Estragot ly pursuye un geant diffaiee
                   Bien auoit iii.m. hommes mordris et deuoree
                   Teste auoit cum sengler si fu rois coronee
                   En sa mayne tient .i. mace de fine ascer tempree
                   Un coupe en ad Sauaris sur le chefs donee
         1095  Ke la cerueile ly est tote contreual coulee.
                   Sauaris esteynt ses maines en croice l out metté

                   Sur sun peitrine amont sa uie est finee
                   Gabriel receut s alme en gloire l ad portee.[f.18r]
                   Kant les burgeis de la uile ont ceo du tour esgardee
         1100  Grant doel en demenerent de par tote la citee
                   La nouele en ont a l apostoille countee
                   Com Sauaris et si compaignons en sunt toutz descoupee
                   Et come Sarrazins ont la primer baile seisee.
                   Adonke en ad l apostoille de pitié ploree
         1105   Sauaris Dieu eit merchie de t alme q en croice fu penee 
                    Allas  dist l apostoille  mar fust il desuee
                   Qe soccors en mandas au roy de Seint Dynee
                   Mais Sauaris ne l otreye chere serra comparee
                   Kar la cité serra destruyt et Saynt Pier uyolee 
         1110   Sire  feseit .i. chiualer qe fu de sa parentee
                    Gardés que desormés seit cele ouure parfournyé
                   Comandez qe les brefs seient escriz et seelee
                   Et qe hastiuement seient au roy Charls mandee
                   Si le mandés pur Dieu et soccors et ayee
         1115  Et si ceo ne fetes tote Rome est perié
                   Si luy mandés qe l admirail i est od ost banié
                   Totes ses terres destruera ia n auera garantié 
                    Et ieo le grant  dist l apostoile.  Ore seient escriz et seelié
                   Tost et isnelement seit cest ouure parfornyee 
         1120   Sire  feseit un clerke  a uostre comandé 
                   Kuant les brefs furent escriz si furent enseelee[f.18u]
                    Sire Ieffroi  dist l apostoille  uous en message irrés
                   Et oue uous .ii. chiualers qe ont les langages cernés
                   Si porterés mes breefs au roy de Saynt Dynés
         1125  Se luy mandés s ahie oue ses riche barnés
                   Et si ceo ne face tote serroms destruyt et gastés
                   Et Seynt Pier l apostle et autiers uiolés
                   Et parderoms la corone Ihesu de magestés
                   Et les altres reliqes dunt il i a assés.
         1130  Gardés qe uo message seit bien parfournés 
                    Sir  feseint il  si con uous comandés 
                   Kuant il uint al nutier et li soleil esconsees
                   Tote troi coiemant de la cité sunt hastees
                   N i ont palefrei ne destrere oueke els amenés
         1135  Qar mult douterent l ost del gent diffaiés.
                   Tote la nuit au pié alerent oue la lune esclarés
                   Tant ont il lour chymyn erré et hastés
                   Q il sunt uenu a .i. chastele que fu bien assis –
                   Le chasteel si tenoit Geffrai del duk Sauaris –.
         1140  Iloec pristrent herberge si sont bien reposés.
                   L endemain par son l albe quant il fu aiornés
                   En sunt .iii. destrers mult tost aprestés

                   Et luy messangers montent si sont encheminés
                   Dieu les salf et garde par le soen bountés
         1145  Tant ont il lour iornés chiualchés et errees
                   Q il sont uenuz a Paris le roy en ont trouués
                   Hastiuement discendent s ont lour message countés
                    Icel Sir de gloire qe halt est en Trinitees[f.19r]
                   uous salfe et garde sire Charls et tote ti barnees
         1150  L apostoile de Rome et tote le comunaltees
                   uous mandent saluz et prient qe d els eiees pitees
                   Kar l admirails d Espaigne i est oue oste baignés
                   La bone cité de Rome. entour ad assegees
                   Bien i ad .xxx. rois et .xiiii. admirés
         1155  Et plus de .ii.c. mil Sarrazins oue les helmes bournees.
                   La barnage de la citee ont ledement diffigurés
                   N i lesserent a garir euesqe ne abbés
                   Les nonails et les moignes ont ledement menés
                   Et le pais entour Rome ont ars et gastees
         1160  A totes les pucels de la contré ont fait les chefs uolers
                   Si uous ne les socurés totz sunt a mort liuerés
                   Et le muster de Seynt Pier abatu et uiolees
                   Si prendront la corone Ihesu de magestés
                   Et les altres reliqes dunt il i a assés
         1165  Puis uendront en uostre terre od lour ost baignés
                   Tote uous destruera ia n i serra raunson donees. 
                   Quant la roy oit la nouele mult s en est forsenees
                   Adonke luy baillent lour brefs si sont tost ouerees
                   L emperur les doint a lire un soen clerk priuees
         1170   L apostoile de Rome et tote luy comunaltee
                   Au bone roy de France honurs et amistee
                   Saluz mandent a roi Charls et a tote si barnee
                   Et luy prient pur Dieu et soccors et aiee[f.19u]
                   Kar l admirails Balans i est oue ost ariuee
         1175  Grandement sei peine destruir saint cristientee.
                   Si uous ne nous soccurés tutz sumus exillee
                   Et pur ceo sire nous uous priomes de nous prengnez pitié 
                   Quant li rois l entent forement s est espountee
                   Gyon de Burgoyn ad a luy apellee –
         1180  Fitz est de sa soer et de sa parentee –
                    Cosins uous en irrés pur socurer la citee
                   Oue uous .l. mil chiualers de mes gentz meuz armee
                   Gardés qe hastiuement seés enchiminee
                   Et ieo resemblerai ma ost de par tote mun regnee
         1185  Si uous uendrai socorere einz un meis passee. 
                    Sire  fesoit sire Gy  a uostre comandee 
                   Maiz einz q il furent du Paris un iornee alee
                   En fu Rome destruit et a terre crauentee

                   Kar un traitre de la cité qe del port auoit li clee
         1190  Pur grant dout q il auoit q il perdra le chefs
                   Anuyt coiement issuz est de la citees
                   Iuk au tent Labam s ad son chemyn tournés
                   Si com uous m orrés l en ad aresonees
                    Sire admirals Balans eés de moi pitees
         1195  Ieo su un chiualer de Rome l admirable citees
                   A uous mei uienke rendre sanz poynt de falsetés
                   Ieo su porter de la uile de l admirable citees
                   L entré uous grant si moi seit otraiés
                   Mais un doun uous demande qe ma uie moi seit otraiés
         1200  Et que moi fetes riches d auoir et de fees. [f.20r]
                    Par Mahon  dist Laban  bien le uoil grantier
                   Chastels et citez tei dorai et ceo qe te uient a gree 
                   A ceste parole ly ad Tabour sa fei pleuee
                   Q il tendra couenant a ceo q il ad grauntee.
         1205  Et dist Laban d Espaigne  Ieo le grant par ma lealtee
                   A ceste nuit uoil qe cest ouere en seit parfournee 
                   A cest paroile ad luy traitres pris son congee
                   Erralement s est torné uers l admirable citee
                   Coiement s en uois coucher s est bien reposee.
         1210  Quant Fierenbras en oye le trenson qe fu purparlee
                   Mahon et Appolyn en ad fierement iuree
                   Qe ly porter serra le primer k auera le chefs coupee.
                   A ceste mote lessierent iusq a le matinee
                   Tote le iour aprés ont Sarrazins grant ioi demenee
         1215  Si sei reipoisent a leisere ne uolent asalt doner.
                   Encontre nuyt quant li soleil comensa a resconser
                   Comanda Fierenbras qe si gent sei feseint armer
                   Dunc oissés Sarrazins corns et busines corner
                   Errallement sei arment bacheler et soudeer
         1220  De lur herberges s en iissent n i uolent plus demorer.
                   Fierenbraz fu en l auantgard armez sur sun destrer
                   Et Lucafer et Brullant Sortibrans de Combrer
                   Et Clamaton et Mordas furent en l escheel derer
                   Seriement chiualchent oue la lune serree
         1225  Tant q il uindrent a la porte de Rome la citee.
                   Quant il i furent uenu Fierenbras est auant chiualché
                   Et fu mult bien armé sur l aferant pomelee
                   N esteit si fort rois desi q en Durestee
                   Il fu fier de semblant s auoit la barbe longe et lee
         1230  En son escu auoit .iiii. lions panturee
                   Et si ad coilie la lance fierement s est esporonee.
                   Li traitre les aparceut bien s est malement porpensee
                   Il s en hastie deuers la porte sil l ad tost debarree
                   Les Sarrazins en lessa entrere – allas ke unc fu pensee –

         1235  Fierenbras i entrie primes s out trait l espé fourbee
                   Le chiefs al traitre trencha aitant est outrepassee.XIX
                  Fierenbras d Alisandre en est en la citee entree
                   A sa uoice q il en out cler  trahie  ad escriee
                   Et od luy entreit Lucafer un fort rois coroné
         1240  Et Brullant et Sortibrant Embruns et Tempestee
                   Et totes ly altre Sarrazin qe Deu doynt mal dehee
                   Le chefs au porter de la cité ad Fierenbras detrenché
                   Puis od sa lance trenchant le cors en ad boutee
                    Mahon  fist il  te maldie et cil que t out gendree
         1245  Kar traitres au darayn aueront mal destinee [f.20u]
                   Aitant s est outrepassé et en la cité galopee
                   Et tote ses compaignons les freines abaundonee.
                   Adunk comanda Fierenbras qe tutz seient detrenchee
                   Femmes et enfanz moigne et abbee
         1250  Et prestres et nenals ne seit un ransonnee
                   La lei as cristiens huy serra abeissee.
                    Sir  feseint si home  a uostre comandee 
                   Adunke i fu la cris mult grant en la citee
                   A touz cels q il atteignent en ont li chefs coupee
         1255  Del sanc qe des corps en ist est la rue sanglentee
                   Tote contreual le pendant court come une rossés de gwé
                   Des mortz et de nafrés est les rues replenee.
                   L apostoille memes al grant muster est alee
                   Et tote la clergie de l admirable citee.
         1260  Fierenbras s en est al mouster Seint Pier alee
                   Od luy Lucafer et si riche barnee
                   En un poi de houre en fu le mouster des Sarrazins poeplé.
                   Fierenbras deiuste l auter ad l apostoile trouee
                   La teste tost luy coupa oue le brand asceree
         1265  Et Ihesu receut s alme le Roi de magesté.
                   Fierenbras passe auant s out deiuste li esgardee
                   Et ueit .i. ueile chanon a la terre enclinee –
                   Bien auoit .ii.c. anz puis l our q il fu nee –.
                   Fierenbras l en apelle sil l ad areisonee[f.21r]
         1270  Ore sus danz ueillard si me die par ta lealtee
                   Ou sunt les reliqes Ihesu de magestee
                   La corone et les clowes dunt il fu en croice clouee
                   Et le digne suaire dunt il fu enuolupee
                   Et le croice uerray dunt sun corps fu penee
         1275  Ieo te pri et comande me di la ueritee 
                    Sire  fesoit luy chanons  a uostre comandee 
                   Maintenant en treit un escrine tote a or esmerree

                   Ignelement et tost l en ad il differmee
                   Puis en meta la mayne s ad la corone portee
         1280  Et enaprés les cloues et le singne honoree
                   Et puis le digne suarie dunt Ihesu en fu uolupee.
                    Par Mahon  dist Fierenbras  ore ai ieo bien erree
                   Quant i ai conquis la corone dunt Deux fu coronee
                   Et les altres reliqes dunt il i ad a plentee 
         1285  Aitant s en ad Fierenbras sa maine en l escrine boutee
                   S en trouua .ii. boistes oue fyn or esmerree
                   Fierenbras les ouerie mult est bien purpensee.
                   Le chanon apella sil l ad aresonee
                    Diua danz feitour si t aid ly toen Dee
         1290  Qe est en cestes boistes Ne moi seit le ueir celee 
                    Sir  feseit luy chanone  ieo uous dirrai uerritee
                   Ces boistes sunt playne de basme dunt Dex en fu basmé
                   Et ses plaies enointz quant du croice fu ostee
                   Plaie qe en i est enoynt iamais n i poet rancler
         1295  Maintenant serra saines ia n estoet douter. [f.21u]
                    Mahon  dist Fierenbras  il te poet saluer
                   Ieo ne les dorrei my pur .u. ualleis plaine d or cler 
                   Les reliqes en coillie oue sei les fist porter
                   Et les boistes a sa seal mult ferme s en fist trosser
         1300  Puis en coupa la teste au ueillard tresorer.
                   Sarrazins robbierent l eglise et ont autiers uioler
                   Si brusent les ymages et les crocifis abater.
                   Quant il urent ceo fait Fierenbras les comanda a uoider
                   La fu i mettent maintenant de par tote ly corner.
         1305  Adunke s en monta Fierenbras sur l alferant destrer
                   Et Lucafer et ly altre qe Deux doynt mal encombrer
                   Puys robberent la cité s ont pris tote l auer
                   A Dex come grant richesces i feseint le iour charger
                   De coupes et de hanapes d argent et d or cler
         1310  Et riches samites et pailes et cendals d outre meer
                   Quant il ourent toutz occis q il purreint trouuer
                   La fu i mettent maintenant si le funt tenceler
                   Puis abatent les mures del cité principer
                   Si trossirent lour tentes n i uoleint plus demorer.XX
         1315 Firenbras d Alisandre ad la cité de Rome seisié
                   La corone et les reliqes ad oue ly amenee
                   Touz cels q il atteigneit usent ly chefs coupee
                   Puis s en mette la fu tote Rome est alumee.
                   Quant il out ceo fait d iloec s en est tournee
         1320  Hastiuement a son pere Laban s en est il alee

                   Les reliqes q il robbeit li ad presentee –
                   Adunc demeigne grant ioi l almiraille diffayee –
                   Mais les boistes oue le basme s en ad oue ly portee.
                   Li soldan fist les reliqes en son coffre fermer.
         1325   Sire pere  fait Fierenbras  ore uous uoile consailler
                   De ceo qe uous desirastes tant aués uostre pleiser
                   Conquis aués les reliqes et le citee principer
                   Tutz i sont occis n i est un sul uifs resmee.
                   Alez uous en uostre terre en Espaigne kar i ai doute de l auenger 
         1330   Par Mahon  dist Laban  bien le uoil graunter
                   Comandez tost ma nauye sanz delai aprester
                   Kar au primer uent qe i surde de si me uoil sigler. 
                   Adunc oisés les Sarrazins grant ioy demener
                   Si en coillent lour tentes si font en les nefs porter
         1335  Et si chargent lour nauy oue lour armes lusant cler
                   Et de payn et de uyn d auayne et de blee
                   Puis i mettent lur destrers et cursers soiornee.
                   Kuant lour uent fu bone com dient li notoner
                   Laban memes s en entre en sa galeie batellee
         1340  Et oue li Fierenbras et Floripas l ascemee[f.22r]
                   Et tote ly altre Sarrazin qe Deux doynt mal dehee
                   Quant il furent toutz entré les uoiles en sunt drescee
                   Tant nagent nuyt et iour a la lune serree
                   Q il sunt uenuz en Espaigne si ont lour uoiles aualee.
         1345  Laban est issu de sa galai et tote si gent diffaié
                   Et Fierenbras et sa soer oue la corps cemee
                   Lur hernais et lour armes ont a terre iettee
                   Puis hors treent lour destrers et palefreies soiornee
                   Si alerent toutz en terre s ont lour uasals dechargee.
         1350  Tant en ad li soldan chiualché et erree
                   Q il est uenu en Espaigne a Morimonde sa citee
                   Iloec en prist soiorne et ses rois disfaié.XXI
                  Ore est Laban en son pais alee
                   Et totes si altre princes que Deu doint mal dehee
         1355  Ore dirons des messangers de Rome la citee
                   Tant ad Guyon de Burgoyn chiualché et erree
                   Oue .l.m. chiualers de France la loee.
                   [. . .]
                   Le baner au roi de France en ad Guyon portee
                   Un nuyt s en herbergerent sur l erbe uert ou pree
         1360  Lur testes sur lour escuz si furent acutee
                   Li ounes en unt dormie et li altre ueilee
                   Les destrers lessent pestre sur l erbe uert ou pree.

                   Les reliqes q il robbeit li ad presentee –
                   Adunc demeigne grant ioi l almiraille diffayee –
                   Mais les boistes oue le basme s en ad oue ly portee.
                   Li soldan fist les reliqes en son coffre fermer.
         1325   Sire pere  fait Fierenbras  ore uous uoile consailler
                   De ceo qe uous desirastes tant aués uostre pleiser
                   Conquis aués les reliqes et le citee principer
                   Tutz i sont occis n i est un sul uifs resmee.
                   Alez uous en uostre terre en Espaigne kar i ai doute de l auenger 
         1330   Par Mahon  dist Laban  bien le uoil graunter
                   Comandez tost ma nauye sanz delai aprester
                   Kar au primer uent qe i surde de si me uoil sigler. 
                   Adunc oisés les Sarrazins grant ioy demener
                   Si en coillent lour tentes si font en les nefs porter
         1335  Et si chargent lour nauy oue lour armes lusant cler
                   Et de payn et de uyn d auayne et de blee
                   Puis i mettent lur destrers et cursers soiornee.
                   Kuant lour uent fu bone com dient li notoner
                   Laban memes s en entre en sa galeie batellee
         1340  Et oue li Fierenbras et Floripas l ascemee[f.22r]
                   Et tote ly altre Sarrazin qe Deux doynt mal dehee
                   Quant il furent toutz entré les uoiles en sunt drescee
                   Tant nagent nuyt et iour a la lune serree
                   Q il sunt uenuz en Espaigne si ont lour uoiles aualee.
         1345  Laban est issu de sa galai et tote si gent diffaié
                   Et Fierenbras et sa soer oue la corps cemee
                   Lur hernais et lour armes ont a terre iettee
                   Puis hors treent lour destrers et palefreies soiornee
                   Si alerent toutz en terre s ont lour uasals dechargee.
         1350  Tant en ad li soldan chiualché et erree
                   Q il est uenu en Espaigne a Morimonde sa citee
                   Iloec en prist soiorne et ses rois disfaié.XXI
                  Ore est Laban en son pais alee
                   Et totes si altre princes que Deu doint mal dehee
         1355  Ore dirons des messangers de Rome la citee
                   Tant ad Guyon de Burgoyn chiualché et erree
                   Oue .l.m. chiualers de France la loee.
                   [. . .]
                   Le baner au roi de France en ad Guyon portee
                   Un nuyt s en herbergerent sur l erbe uert ou pree
         1360  Lur testes sur lour escuz si furent acutee
                   Li ounes en unt dormie et li altre ueilee
                   Les destrers lessent pestre sur l erbe uert ou pree.

                   Kuant li iour apparust cler et l alow out chauntee
                   Chescon seise son destrer si sont mult tost montee[f.22u]
         1365  uers la cité de Rome sei sunt mult tost hastee.
                   Quant il furent de Rome une bone iornee
                   Sire Geffroi luy messanger s est auant chiualché
                   Qar il sauoit le pais et conust le regnee.
                   Geffroi garde uers Rome un grant iornee
         1370  Et ueit qe la cité en fu tuyt alumé
                   Adunke demeneit grant doel maldist l our q il fu nee
                    Sire  fist il a sire Gy  uees uous ceo que ieo uié
                   Rome est pris et destruyt ueés la grant fumee
                   Ieo sai bien qe les reliqes si sont d iloec enportee
         1375  Allas qe en fromes Trope auomes attargee 
                    Sire  fesoit Gy de Burgoyne  uos parols ne me uient a gree 
                   A cest parol sunt il fierement hastee.
                   Kuant il uindrent a Rome si uirent luy port oueree
                   Et la flambe en la cité mult grandement alumee
         1380  Pur grant chalure qe i fu n i purrent auer l entree.
                   Lour paueilons fichierent tote contreual ly pree
                   Iloke pristrent herberge .uiii. iours sanz falsetee.
                   Ore lerrai ici si moi seit grauntee
                   Si uous dirrai del roi Chars ly fort sir coroné.
         1385  De par tote ses terres auoit si gent mandee
                   N i remist conte ne baron el regnee
                   Qil ne seunt assemblé a Paris l admirable citee.
                   Quant il i furent tout uenu et aiustee
                   L emperer de France en halt en ad parlee
         1390   Seignurs ore escoutez si uous dirrai ueritee[f.23r]
                   Ly soldan d Espaigne a no terre seisee
                   Et od luy .c.m. Sarrazins de la gent diffaiee
                   Il ont ensegié Rome m admirable citee
                   Tote le pais entour unt il pur uoir robbee
         1395  Si ieo ne les soccure tote ma terre serra gastee. 
                    Sir  feseint ly princes  a uostre uolunté
                   Nous ne uous falterome poynt tant que pooms durer. 
                   Adunke s en ad ly roi Charls grant ioi demené
                   Quant si gent en furent prest a complir sa uoluntee.
         1400  Adunke s en est ly rois mult tost aprestee
                   Et s i furent totes les contes de France la loee.
                   Quant il furent apparaillé si furent encheminé
                   .Iii.c. mil chiualers ad ly rois en sa compaigniee.
                   Oliuer porte sa barner qe bien l en ad gwié
         1405  Et Rollant fu en l arergard li uassals adouree.
                   De Gyon soccurer s en est ly rois hastee
                   Tant ont il nuyt et iour chiualché et erree
                   Q il sont uenu en Romenie n i out reine atiree.

                   Gyon aparceut le baner ly roy de Saynt Dynee
         1410  Encontre luy chiualcha si l out les noueles countee
                   Come la fort cité de Rome en fu pris et gastee
                   Et come la corone Ihesu d iloec s en est robbé
                   Et les altres reliqes dunt il out le queor irree
                   Par le roi Fierenbras fu la citee prahee
         1415  Et q il sont torné en Espaigne oue lour nauye siglee.
                   Adunc s en ad li roi de France grant doel demenee
                   Maintenant comanda qe la nauy en fu apparailé
                   Il en iora sa corone et sa barbe fressee
                   Qe iamés ne retornera si n ait Rome uengé.
         1420  Maintenant en furent la nauye aprestee
                   Et luy bon roi de France s en est en sa galaie entree[f.23u]
                   Et Rollant et Oliuer od le corage adouree
                   Et Reyner de Genures et Names ly senee
                   Et Gyon de Burgoyn et ly altre barnee.
         1425  Le uent en fiert es uoilles qe les ad bien gwiee
                   Tant ont il nuyt et iour et nagé et siglee
                   Parmy la mere altisme k il sunt en Espaigne entree.
                   Lur uoiles aualerent si sunt mult bien aancree
                   Lur herneis hors gettierent et lour armurs fressee
         1430  Puis gettent hors leur pontez s ont lur destrers hors mené.
                   Errallement et tost est Charls de sa neefs issee
                   Et tote ly altre barnage qe Dieu ad benee
                   Puis montent lour chiuals si sunt tost enchiminee.
                   Tant ad li roy de France chiualché et erree
         1435  Q en uals suz Morimonde ad fait tendre ses tree.
                   Les nouels en uindrent tost al soldan disfaiee
                   Qe ly roy de France est en sa terre entree
                   Et qe il chalenge sa terre et tote si heritee.
                   Quant Laban oist les noueles mult s en est forsenee
         1440  Fierenbras son fitz s en ad a ly apellee
                   Si com uous m orrés l en ad aresonee
                    L emperer de France est en ma terre entree
                   .Iii.c. mil François ad od luy amenee
                   Il est uenu por uenger Rome l admirable citee
         1445  Et si quide reconquester les reliques Ihesu de maiestee.
                   Ieo uous pri et comande qe toutz seient detrenché
                   Et que moi portés la teste au Charls resottee 
                    Sir  feseit Fierenbras  a uostre comandee [f.24r]
                   Endementirs qe Fierenbras se fist apparailer
         1450  En comanda li roi de France qe si gent sei feseint armer
                   Pur assailer la cité de Morimonde sanz nul delaier.
                    uolunters  fesit sir Rollant et le conte Oliuer
                    Huy uous rendromes la citee einz l our du uesprer. 
                   Aitant sei armierent Rollant et Oliuer

         1455  Et Gyon de Burgoyne et li Danois Ogier
                   Si furent en lour compaignye .l.m. chiualer
                   uers la cité hasterent armez sur lour destrer.
                   Quant Fierenbras les uist uers la cité haster
                   Errallement et tost sei comensa a crier
         1460   Ore as armes seignurs noble chiualer
                   Ieo uey les François uenir pur nous asseger. 
                    Sir  feseint si home  prest sumus pur combater 
                   Aitant s en est Fierenbras du cité chiualché
                   Od luy .c.m. Sarrazins de la loi payenee
         1465  Et nos barons encontre els les freines abandoné.
                   Oliuer fu en l auantgard li uassals adouree
                   Le baner le roi de France ad sur sa lance fermee
                   Il en broche le destrer par ambedeus luy coustee
                   Fierenbras d Alisandre li ad tost encontree
         1470  Grantz coups en donerent sur les escuz buclee
                   Qe par uertu des coupes en sunt lour lances froee.
                   Le lance Fierenbras ad Oliuer si hourtee
                   Qe par desuz ly mamele ly ad durement naueré
                   Mais ceo fu grant merueille q il ne fu trebuché.[f.24u]
         1475  Li rois passe auant s ad son destrer galopee
                   Rollant ly nece Karlemaine li ad entrauersee
                   Grant coupe li uoit doner sur l escu bouclee
                   En .iii. pieces en ad sa fort launce trounsoné.
                   Adunke i est uenuz Sortibrant de Combree
         1480  Od luy .xl.m. Sarrazins Parsans et Esclee
                   Dunc comencea l estour du tute a renoueler
                   Des mortz et des naferés en est le champe iunchee.
                   Oliuer et Rollant furent si esprouee
                   K en une petite houre en ont quarante Sarrazins descoupee
         1485  Mais au parte du fyn lour fust mal econtré
                   Si come il dussent repairer a l issue d un gwee
                   Li encontrent .u.m. Sarrazins de la loi mescree
                   Qe fierement oue brancs trenchans les ont bien reuisee
                   Qe petit ne fallist q il ne fusent descomfiee.
         1490  Mais le barnage de France les ont bien succuree
                   Reyner de Genures et les ueillardes barbee
                   Maint teste trenchierent et maynt membre coupee
                   Tote la iour sei combatierent iusc a le solail esconsee.
                   Qante il deuint obscure l estour en ont resmee
         1495  uers lour herberges s en tornerent si sunt tost desarmee.
                   Charls le roi de France s en ad l eue demandee
                   Maintenant et tost s est assis au soper
                   Quant il aueit soupé si sei comencea a uaunter
                   Et dist qe les ueillardes barbés q il auoit amenez
         1500  En ont meuz combaté le iour des iofenes d assez.

                   A cet mote sei corusa Rollant et li cont Oliuer
                   Mais nequedent li rois grandement s est purpensee
                   Grant serment en iora par Deu de magestee
                   Qe iamés ne retornera pur uent ne pur orré
         1505  Si n auera les reliqes par force reconquestee.
                   Ore orrés bon chanceon sil uolés escouter
                   Et tant uous requere seignurs que ieo le puis chaunter.
                   Icy en finist la Destructioun de Rome.